{"id": "133380", "url": "https://cs.wikipedia.org/wiki?curid=133380", "title": "Eru Ilúvatar", "text": "Eru Ilúvatar\n\nEru (quenyjsky \"Jediný\") nazývaný také Ilúvatar („otec všech“), případně Eru Ilúvatar je nejvyšším bohem a stvořitelem světa Ardy ve fantasy J. R. R. Tolkiena.\nPodle elfského zpěvu Ainulindalë byl Eru před počátkem času sám. Jako první stvořil Ainur, kteří byli potomstvem jeho myšlenky. K Ainur mluvil a předkládal jim různá hudební témata a oni před ním zpívali. Z tohoto zpěvu se postupně vyvinula Hudba Ainur, jejíž zjevnou podobou je Svět, Arda, ve kterém se odehrává děj knih J. R. R. Tolkiena (\"Hobit\", \"Pán Prstenů\", \"Silmarillion\", \"Nedokončené příběhy\" a další).\n\nIlúvatar poté ukázal tento svět Ainur, nejprve jako vidění a poté ho pomocí Nehynoucího plamene učinil skutečným (Eä).\n\nPo tomto zhmotnění Hudby Ainur již Eru do chodu světa nezasahoval, nebo pouze minimálně. Odpovědnými za osud Světa se stali ti z Ainur, kteří do něj vstoupili – Valar a Maiar.\n\nAinur nemají dost moci, aby mohli stvořit bytosti se svobodnou vůlí, tu má jen Ilúvatar. Elfové a lidé jsou proto nazýváni Ilúvatarovými dětmi, podle pořadí příchodu prvorozenými a druhorozenými. Třetím druhem se svobodnou vůlí jsou trpaslíci: ty původně vytvořil Aulë, ale byli bez vlastní vůle. Když mu hlas Erua vytkl snahu překonat předpovězené, Aulë činu litoval a chtěl své dílo zničit. Eru mu v té chvíli odpustil a trpaslíkům svobodnou vůli sám dal, ale kromě toho je nijak nezměnil a proto nejsou počítáni mezi jeho děti. Trpaslíci byli poté uspáni, aby se probudili až po elfech.\n\nVe zpěvu Akallabêth je zmiňován jediný případ, kdy Eru na žádost Valar zásadním způsobem ovlivnil osud Světa. Když poslední král Númenoru Ar-Pharazôn napadnul námořní silou říši Valar v Amanu, složil nejvyšší z nich – Manwë – vládu nad Ardou a Eru zničil celé loďstvo Númenoru i samotný ostrov Númenor. Zároveň byl svět zakulacen a Aman odstraněn (pro lidi) z povrchu Ardy.\n\nElfové věří, že na konci dnů Ardy dojde k Poslední bitvě (sindarsky \"Dagor Dagorath\" – Bitva bitev), ve které budou s konečnou platností poraženi všichni následovnící Melkora. Potom stanou Valar, Maiar, elfové i lidé před Eruem a bude zpívána Druhá Hudba – tentokrát v úplnosti a správně, bez neladů, které do první Hudby Ainur vnesl Melkor.\n"}
{"id": "133381", "url": "https://cs.wikipedia.org/wiki?curid=133381", "title": "Eru", "text": "Eru\n\nEru může být:\n\n"}
{"id": "133385", "url": "https://cs.wikipedia.org/wiki?curid=133385", "title": "Porto", "text": "Porto\n\nPorto (portugalsky \"Pôrto\"; portugalská výslovnost [\"portu\"]; v některých jazycích, kupříkladu anglicky též \"Oporto\") je druhé největší portugalské město. Podle sčítání z roku 2011 jeho populace čítá 237 591 obyvatel, nicméně v celé metropolitní oblasti žijí zhruba 2,4 miliony lidí. Porto je moderní kosmopolitní město nedaleko břehu Atlantského oceánu. Oblast kolem města je jednou z nejvíce průmyslových oblastí Portugalska. Spolu s Lisabonem a oblastí Algarve patří mezi turisticky nejnavštěvovanější oblasti země.\n\nPorto je známé také svým celosvětovým vývozním artiklem – portským vínem, které bylo původně vyváženo jen z tohoto města (odtud název). Sváželo se a dodnes se sváží po řece Douro, jejíž hluboké údolí utváří kolorit města. Jižní břeh řeky již náleží obci Vila Nova de Gaia, součásti portské aglomerace. Historické centrum Porta – Ribeira bylo přidáno na seznam světových památek UNESCO v roce 1996.\n\nNejstarší osídlení na místě dnešního Porta se datuje do pozdní doby bronzové, přibližně kolem 8. století př. n. l. Osada Cale patřila lidu kultury Castro zřejmě sdruženém v keltském kmenovém svazu Gallaiciů či Callaiciů. Oblast severozápadního Pyrenejského poloostrova byla po skončení punských válek postupně připojena k Římské republice, zhruba od poloviny 2. století do konce 1. století př. n. l., a romanizována. Kolem roku 136 př. n. l. založil římský vojevůdce Decimus Junius Brutus Callaicus během trestné výpravy na území Gallaiciů město Portus Cale (nebo Gale, protože v klasické latině není vždy jednoznačné rozlišení mezi písmeny \"g\" a \"c\"). Podle většinového výkladu z jeho kombinovaného latinsko-keltského názvu pochází jméno země Portugalsko.\n\nBěhem římské nadvlády město vzkvétalo a bylo propojeno řadou kamenných komunikací a mostů s celým Pyrenejským poloostrovem. Podle \"Itinerarium Antonini Augusti\" měla římská silnice z Olissipa do významného římského města Bracara Augusta (Via XVI - Via Lusitanorum) na přechodu řeky Douro stanici. Nepanuje shoda, zda se tato stanice nacházela na levém břehu řeky nebo na pravém. S největší pravděpodobností byla stanice rozložena po březích obou. Ve 4. století se město rozšiřuje směrem k sousednímu Morro da Cividade a na břeh řeky. Římské mozaiky ze 4. století byly nalezeny v Casa do Infante.\n\nŘímská vláda v Portu skončila v období stěhování národů. Roku 409 východogermánský kmen Svébů překročil Pyreneje a rok na to jeho první král Hermerich založil na území bývalé římské provincie Gallaecia Svébské království. To existovalo až do roku 584, když vizigótský král Leovigild Svéby porazil a jejich území anektoval. Město ve 4. až 6. století přijalo křesťanství a stalo se sídlem biskupa. Za arabské expanze po roku 711 se dostalo pod vliv Maurů. Hranice mezi panstvím muslimů a křesťanů se ustálila v oblasti dnešního města Porto na řece Douro. V roce 868 pověřil Alfonso III., král Asturie, Leónu a Galicie, svého vazala, galicijského válečníka Vímaru Perese, aby v rámci prvních pokusů o reconquistu znovudobyl a zajistil oblast mezi řekami Minho a Douro před muslimskými Maury. Vímara Peres se stal prvním hrabětem nově utvořeného Portugalského hrabství (portugalsky \"Condado de Portucale\").\n\nVe 12. století začala stavba kamenné trojlodní baziliky biskupské katedrály Sé de Porto. Jádro stavby se západním dvouvěžím se dochovalo v románském slohu, další části, zejména kapitula s křížovou chodbou, byly přestavěny v gotice a baroku. V té době bylo Porto sídlem portugalských králů. V roce 1386 vznikla nejstarší dosud platná vojenská aliance na světě (s Anglií: Windsorská smlouva, anglicky \"Treaty of Windsor\", portugalsky \"Tratado de Windsor\"), stvrzená svatbou Jana I. a Filipy z Lancasteru, dcery Jana z Gauntu v Portu o rok později.\n\nOd 14. století se velmi rychle rozvíjela lodní doprava, námořní flotila a s ní spojené objevy. V roce 1415 princ Jindřich, syn Jana I., přezdívaný Mořeplavec, uskutečnil výpravu proti marockému přístavu Ceuta, ovládanému arabskými piráty, která předznamenala portugalské zámořské objevy. K nejvýznamnějším stavbám 15. století patřil klášter františkánů.\n\nS rozmachem výroby vína v okolí řeky Douro rostla i potřeba rozvozu, a tak vznikaly nové a nové lodní cesty, jako například v roce 1703 mezi Portem a Anglií. V Portu začaly také vznikat specializované obchodní společnosti, které byly nezřídka v rukou Angličanů. V důsledku tohoto rozmachu anglických obchodníků začal Sebastião de Melo s monopolizací celého tohoto sektoru ve prospěch Portugalska. To ovšem přineslo mnoho nespokojenosti u drobných vinařů, kteří se proti tomu bouřili.\n\nBěhem 17. až 19. století město rychle rostlo; v tomto období bylo založeno několik klášterů (jezuité, karmelitáni) a byl postaven mj. klášter augustiniánů s kostelem, z nějž je dodnes dominantou města štíhlá věž \"Torre dos Clérigos\", vysoká 76 metrů a přístupná jako rozhledna. Rozvíjející se město se stalo zajímavým terčem pro napoleonské vojsko, jež pod vedením maršála Soulta vstoupilo na území Porta 29. března 1809. Místní obyvatelé se snažili před vojáky uprchnout a použili k přechodu přes Douro ponton (\"Ponte dos Barcos\"), který se pod vahou zřítil a řeka tak pohřbila přes 4000 lidí, což dnes připomíná reliéf u nového mostu. Napoleonská armáda nakonec z Porta odešla.\n\n2. polovina 19. století přinesla městu industrializaci, stavbu železnice a mostů přes Douro; ve 20. století probíhala další urbanizace a s Portem fakticky srostla okolní města. Počátek 21. století je spojen s rozvojem dopravní infrastruktury a podporou veřejné dopravy.\n\nHistorická část Porta je specifická tím, že se zde nachází velké množství památek většiny stavebních slohů (podobně jako je tomu např. v Praze). Pro tuto svou hodnotu, zachycující stavební vývoj minulého tisíciletí v Portugalsku, byla tato část města zapsána roku 1996 na seznam světového dědictví UNESCO.\n\nCentrum města se nachází ve čtvrtích \"Sé\", \"Sau Nicolau\" a \"Vitória\". Nejrušnějšími místy v Portu jsou nábřeží \"Cais da Ribeira\" u mostu Ludvíka I. (\"Ponte Luis I\"), náměstí \"Praca da Liberdade\" s třídou \"Avenida dos Aliados\", která je zakončena budovou radnice \"Camara Municipal do Porto\" a pěší zóna \"Rua de Santa Catarina\", jedna z hlavních nákupních ulic ve městě.\n\n\nObchodním cestám procházejícím Portem bylo překážkou hluboké údolí řeky Douro; mosty, jež přes něj vedou, jsou neodmyslitelnou dominantou města. Prvním mostem byl pontonový \"Ponte dos Barcos,\" zbudovaný roku 1806 (tragédie při vstupu napoleonských vojsk viz výše). Roku 1843 jej nahradil \"Ponte do Pensil\", z něhož se dochovala dvojice kamenných pilířů, des sloužící jen jako kulisa přístavní kavárny. V roce 1877 byl vystavěn ocelový \"Ponte Maria Pia\", přivádějící železnici z Lisabonu; odvážná stavba, již řídil Gustave Eiffel, sloužila až do roku 1991, kdy byl zprovozněn vedlejší \"Ponte de São João\".\n\nNejznámějším mostem je pak dvoupatrový \"most Ludvíka I. (Ponte Dom Luís I)\" o výšce 45 m, jehož stavbu řídil Eiffelův kolega Théophile Seyrig. Vystavěn byl v letech 1881—1886. Horní patro v současnosti využívá linka D portského „metra“, vede jím také chodník pro pěší.\n\nPorto se dělí na 7 městských částí.\n\nPorto je po Lisabonu největším dopravním uzlem země, silničním i železničním. Přístav \"Porto de Leixões\" je největším v severním Portugalsku. Na severním okraji se nachází mezinárodní letiště Francisca de Sá Carneiro.\n\nPáteřní doprava ve městě je od roku 2003 zajišťována městskou dráhou lehkého metra zvanou Metro do Porto, která využívá pouliční, podzemní i nadzemní tratě. V roce 2014 měla 6 linek (ve skutečnosti se jedná o linky ve dvou směrech, z nichž je jeden bohatě větvený). Městské autobusy jezdí na zemní plyn. Z nejstaršího tramvajového provozu na Pyrenejském poloostrově (otevřen 1905) zůstaly již jen tři turistické tratě: linka 1 na nábřeží Doura a linky 18 a 22 ve vnitřním městě. Dolní patro mostu Ludvíka I. a konečnou tramvajové linky 22 spojuje pozemní lanovka. Visutá kabinová lanovka je moderní stavba ve Vila Nova de Gaia, končí u kláštera Mosterio da Serra Pilar.\n\nHlavní nádraží Porto-Campanhã, kam jezdí vlaky Alfa Pendular linky Lisabon–Braga a další dálkové spoje, se nachází ve východní části města. V samém centru města pak leží historické hlavové nádraží Porto – São Bento, odkud vyjíždějí příměstské spoje do čtyř směrů: Braga, Guimarães, Marco de Canaveses a Aveiro.\n\nV roce 2001 se \"Porto\" pyšnilo označením Evropské hlavní město kultury (společně s nizozemským Rotterdamem). Jeho historické jádro s desítkami kostelů, klášterů a veřejných budov ze 14.–19. století je cenným architektonickým a urbanistickým celkem, městskou památkovou rezervací světového významu, zapsanou na seznamu UNESCO. Město je dějištěm mezinárodního filmového festivalu Fantasporto. Kořeny zdejší univerzity sahají do roku 1762, oficiálním rokem založení je však teprve rok 1911.\n\nTak jako ve většině portugalských měst je nejpopulárnějším sportem ve městě fotbal. Nejúspěšnějším klubem ve městě je v současnosti FC Porto, vítěz Ligy mistrů v letech 1987 a 2004. Dalšími profesionálními kluby jsou Boavista FC a SC Salgueiros.\n\n\n\n"}
{"id": "133386", "url": "https://cs.wikipedia.org/wiki?curid=133386", "title": "Vlasta Parkanová", "text": "Vlasta Parkanová\n\nVlasta Parkanová, rodným jménem Trnovcová (* 21. listopadu 1951 Praha) je česká politička, v letech 1997 až 2013 poslankyně Parlamentu České republiky, členka TOP 09 a bývalá členka KDU-ČSL a ODA. V minulosti zastávala funkce 1. místopředsedkyně vlády, ministryně obrany, ministryně spravedlnosti a v letech 2010–2012 byla také místopředsedkyní Poslanecké sněmovny Parlamentu ČR, když na funkci rezignovala ihned po zbavení poslanecké imunity na žádost policie.\n\nStudovala na gymnáziu v Táboře, kde v roce 1970 maturovala. V roce 1975 absolvovala Právnickou fakultu Univerzity Karlovy. V letech 1970–1990 pracovala jako podnikový právník, převážně v zemědělských organizacích. V roce 1988 složila na PF UK rigorózní zkoušku a byl jí udělen titul JUDr. Mimo to se aktivně zabývala hudbou, působila jako zpěvačka lidových písní.\n\nProfesně je k roku 1990 uváděna jako právnička Státního plemenářského podniku, bytem Sezimovo Ústí.\n\nV roce 1989 spoluzakládala Občanské fórum (OF) v Táboře.\n\nV lednu 1990 zasedla v rámci procesu kooptací do Federálního shromáždění po sametové revoluci do Sněmovny lidu (volební obvod č. 40 - Tábor, Jihočeský kraj) jako bezpartijní poslankyně, respektive za Občanské fórum. Ve volbách roku 1990 nastoupila do české části Sněmovny národů, za OF. Stala se členkou Liberálního klubu OF. V průběhu volebního období přešla do poslaneckého klubu ODA, jejíž členkou se stala v prosinci 1991. Ve federálním parlamentu zasedala do konce funkčního období, tedy do voleb roku 1992. Byla členkou ústředního sněmu a předsedkyní bezpečnostní sekce, členkou ústavně právního výboru FS a po volbách v červnu 1990 působila v branném a bezpečnostním výboru FS, mandátovém a imunitním výboru FS a byla členkou komise pro dohled nad odsunem sovětských vojsk.\n\nOd podzimu 1992 Parkanová pracovala na Ministerstvu zahraničních věcí a posléze na Ministerstvu vnitra jako ředitelka odboru. Po abdikaci Jana Kalvody byla jmenována ministryní spravedlnosti ČR a po podání demise s ostatními ministry za ODA a demisi vlády Václava Klause 30. listopadu 1997 ji Josef Tošovský 2. ledna 1998 znovu jmenoval ministryní spravedlnosti (mimo jiné prosadila zveřejnění Obchodního rejstříku na internetu).\nDne 2. prosince 1997 postoupila z kandidátky ODA do Poslanecké sněmovny Parlamentu ČR, když nahradila odstoupivšího Miroslava Leštinu.\n\nV parlamentních volbách 1998 byla zvolena do Poslanecké sněmovny jako nezávislá na kandidátce KDU-ČSL. V červenci roku 2001 vstoupila do KDU-ČSL. Byla předsedkyní poslaneckého klubu KDU-ČSL. V roce 2004 neúspěšně kandidovala do senátu v senátním obvodě Tábor.\n\nPodle průzkumu agentury STEM byla Vlasta Parkanová od září 2006 do dubna 2007 nejpopulárnějším politikem v Česku.\nV lednu 2007 se stala ministryní obrany v druhé Topolánkově vládě. V této funkci prosazovala především vybudování americké vojenské základny v Brdech jako součást systému protiraketové obrany USA. V červnu 2007 při setkání s prezidentem USA mu předala dárek v podobě oslavné písně, kterou nazpívala společně s Janem Vyčítalem. Jedná se o pozměněnou píseň \"Pozdrav astronautovi\" z období socialistického realismu (nazpívanou poprvé Gustavem Bromem), která je známa spíše pod názvem \"„Dobrý den, majore Gagarine“\", která ve společnosti vyvolala značnou diskusi a především značný posměch.\n\nV červnu 2009 ohlásila svůj odchod z KDU-ČSL. Na podzim roku 2009 byla Vlasta Parkanová lídrem kandidátky TOP 09 v Jihočeském kraji pro neuskutečněné předčasné volby do Poslanecké Sněmovny PČR. Do dolní komory českého parlamentu nakonec byla za TOP 09 zvolena v řádných volbách v roce 2010.\n\nPolicie dospěla k závěru, že Parkanová je podezřelá z nezákonného jednání v souvislosti s nákupem armádních letounů CASA. Detektivové protikorupční služby chtějí Parkanovou obvinit ze zneužití pravomoci úřední osoby a porušení povinnosti při správě cizího majetku. 13. června 2012 požádali sněmovnu, aby poslankyně TOP 09 byla vydána k trestnímu stíhání. Policie chce stíhat Parkanovou údajně kvůli tomu, že nenechala udělat znalecký posudek k ověření ceny letounů. Tím měla stát připravit o 658 milionů korun, což je rozdíl mezi kupní cenou a později dopracovaným znaleckým odhadem.\nPoslanecká sněmovna rozhodla 11. července vydat Parkanovou trestnímu stíhání a ta následně rezignovala na funkci místopředsedkyně sněmovny, ale nikoli na poslanecký mandát.\n\nObvodní soud pro Prahu 6 v září 2016 vrátil obžalobu ve věci nákupu letounů CASA zpět státnímu zástupci k došetření. Nový soud ve věci začal na jaře 2017, odročen ale byl na srpen toho roku. Hlavní líčení pokračovalo i v prosinci 2017. Rozhodnutí ve věci do konce ledna 2018 zatím nepadlo.\n\n"}
{"id": "133387", "url": "https://cs.wikipedia.org/wiki?curid=133387", "title": "Melian", "text": "Melian\n\nMelian je literární postavou ve Středozemi, fiktivním světě vytvořeném J. R. R. Tolkienem. Je jednou z Maiar, původem Ainur a příbuzná Yavanny. Na počátku Prvního Věku, když Eldar putovali do Amanu, potkala Elu Thingola, krále Šedopláště, zamilovala se do něj a vládla s ním království Doriathu. Měla s Thingolem dceru Lúthien, o které se říká, že byla nejkrásnější z Ilúvatarových dětí. Byla jediná z Ainur, o které je oficiálně známo, že měla děti (měla je také Ungoliant, ale pouze pokud ji pokládáme za jednu z Ainur, a v raných verzích i Manwë, ale později to bylo utajeno). Melianini potomci patří k linii půlelfů.\n\nThingol se v lesích Nan Elmothu setkal s Melian, která ho na dlouhé roky očarovala kouzlem lásky. Díky jeho zmizení zůstala část jeho následovníků ve Středozemi, aby ho nalezli, zatímco ostatní odpluli do Valinoru. Melian a Thingol pak v Beleriandu založili říši Doriath. Měli spolu dceru Lúthien, která si vzala člověka Berena a skrze jejich děti koluje krev Maiar v elfech i lidech.\n\nKdyž nastala válka proti Morgothovi, Melian ochránila Doriath svými schopnostmi, vytvořila Melianin pás, který znemožňoval každému, kdo je méně mocný než ona, vstoupit do její říše. Přesto díky svému vidění předpověděla, že pásem projde někdo, jehož osud bude mocnější než její kouzla. Když podle předpovědi přišel tento člověk, Beren, poradila Thingolovi, aby ho neposílal pro Silmaril, on ji však neposlechl, což nakonec přivodilo zkázu Doriathu a způsobilo smrt Thingola. Toto je jeden z příkladů, kdy díky své moudrosti a schopnosti předvídat budoucnost dokázala, že je chytřejší než její manžel a že je významnou panovnicí své země.\n\nPo Thingolově smrti nechala své tělo „zemřít“ a odešla ze Středozemě do Valinoru, kde truchlila pro svého manžela ztraceného v síních Mandosu a svou dceru, jež sdílela s Berenem jí neznámý osud lidské smrti.\n"}
{"id": "133388", "url": "https://cs.wikipedia.org/wiki?curid=133388", "title": "MG 131", "text": "MG 131\n\nMG 131 (zkratka pro Maschinengewehr 131, německy „kulomet 131“) byl 13mm kulomet vyvinutý v roce 1938 německou firmou Rheinmetall-Borsig jako nástupce méně výkonného kulometu MG 17 ráže 7,92mm a vyráběný mezi lety 1940 a 1945. MG 131 byl navržen pro pevné i pohyblivé zabudování v letounech Luftwaffe jak samostatně, tak ve dvojici. Během druhé světové války měla tato zbraň v německém letectvu obdobné postavení jako kulomet Browning M2 v letectvu americkém.\n\nMG 131 tvořil součást výzbroje letounů Bf 109, Me 410, Fw 190, Ju 88, He 177 a mnoha dalších.\n\nPár kulometů MG 131 byl umístěn nad motorem pozdějších modelů Bf 109G a díky větším rozměrům nabíjecího mechanismu vyžadovala jejich instalace dvě „kapky“ neboli \"Beule\" na krytu motoru (po jedné na každé straně), u pozdějších verzí (G-10, G-14 a řada BF-109K) byly „kapky\" nahrazeny zcela novou kapotáží motoru s hladším přechodem do štíhlejšího trupu.\n"}
{"id": "133393", "url": "https://cs.wikipedia.org/wiki?curid=133393", "title": "Fantasporto", "text": "Fantasporto\n\nFantasporto, nebo zkráceně Fantas, je mezinárodní filmový festival každoročně organizovaný v portugalském Portu. Ačkoliv je festival organizován soukromou organizací, je z větší části financován Portugalským ministerstvem kultury.\n"}
{"id": "133397", "url": "https://cs.wikipedia.org/wiki?curid=133397", "title": "Alexandr III.", "text": "Alexandr III.\n\nJméno Alexandr III. neslo více osob:\n\n"}
{"id": "133399", "url": "https://cs.wikipedia.org/wiki?curid=133399", "title": "Camillo Sitte", "text": "Camillo Sitte\n\nCamillo Sitte (17. dubna 1843 Vídeň – 16. listopadu 1903 Vídeň) byl rakouský urbanista, architekt a malíř.\nNarodil se jako syn rakouského architekta Franze Sitteho, který pocházel z Čech. Vystudoval architekturu na vídeňské technice, potom dějiny umění a archeologii. Rád cestoval do zahraničí, např. do Itálie, Řecka, Egypta apod. V roce 1875 se stal ředitelem nově zřízené Státní uměleckoprůmyslové školy v Salzburgu. Roku 1883 založil a vedl obdobu této školy ve Vídni. Je mj. autorem knihy \"Stavba měst podle uměleckých zásad\", popisující principy navrhování městských prostorů a způsobu nakládání s dominantními prvky těchto prostorů. V této knize také vyjádřil svůj protest proti velikášské výstavbě vídeňské Ringstrasse. V roce 1894 požádal o místo profesora architektury na vídeňské Akademii výtvarných umění, avšak přes jeho značný věhlas mu nebylo vyhověno.\n\nČeskou architekturu ovlivnil v listopadu 1889, kdy v Olomouci přednášel o moderní stavbě měst. V následujících letech vypracoval urbanistické plány pro řadu moravských a českých měst (např. pro Děčín, Olomouc, Liberec či Teplice). Četné jeho návrhy a díla nalezneme v Ostravě. V roce 1893 vypracoval územní plán zástavby městského centra Přívozu. Nejvýznamnějšími stavbami byla novobarokní radnice postavená v letech 1896–1897 (dnešní sídlo Archivu města Ostravy) a novogotický farní kostel Neposkvrněného početí Panny Marie. Sitte navrhl také nové městské centrum Mariánských Hor a zdejší dominantu, farní kostel Panny Marie Královny.\n\n\n\n"}
{"id": "133402", "url": "https://cs.wikipedia.org/wiki?curid=133402", "title": "Volga", "text": "Volga\n\nVolga může znamenat\n\n\n"}
{"id": "133403", "url": "https://cs.wikipedia.org/wiki?curid=133403", "title": "Kostely milosti", "text": "Kostely milosti\n\nKostely milosti se nazývá šest velkých původně evangelických kostelů, které byly vystavěny v 18. století ve Slezsku na základě tzv. exekučního recesu k altranstädské smlouvě (1709).\n\nNázev kostelů je odvozen jednak od toho, že byly slezským evangelíkům poskytnuty z milosti císaře Josefa I., jednak od toho, že v jejich výstavbě spatřovali evangelíci zvláštní znamení Boží milosti.\n\nKostely milosti byly vystavěny v Zaháni, Kožichově, Jelení Hoře, Kamenné Hoře (Landeshutě), Miliči a v Těšíně. Nemohly být z trvanlivého materiálu a nesměly mít věž ani zvony. Čtyři z nich byly vystavěny jako tzv. příhradové stavby.\n\nDodnes se zachovaly čtyři z těchto kostelů milosti – v Jelení Hoře, Kamenné Hoře, Miliči a v Těšíně. Kostel v Zaháni byl rozebrán roku 1967, zbyla z něj pouze věž; stejně tak z kostela v Kožichově zbyla pouze věž (vystavěná v letech 1826–1827). Pouze těšínský Ježíšův kostel je dodnes evangelický. Ostatní zachované kostely byly kvůli demografickým změnám v Dolním Slezsku po druhé světové válce převzaty římskokatolickou církví.\n\n\n"}
{"id": "133406", "url": "https://cs.wikipedia.org/wiki?curid=133406", "title": "Constantius II.", "text": "Constantius II.\n\nConstantius II., vlastním jménem Flavius Iulius Constantius (7. srpna 317 v Ilýrii, zřejmě v Sirmiu – 3. listopadu 361 v Mopsukrenai, Kilíkie), byl synem Konstantina Velikého a císařem římské říše od roku 337 (na východě) resp. 353 (jako jediný vládce říše) až do roku 361.\n\nŘímská říše procházela na počátku 4. století etapou hlubokých změn. Konstantin Veliký zvítězil v občanských válkách, které vypukly po rozkladu Diocletianem nastolené vlády tetrarchie a stal se tak zakladatelem nové – konstantinovské – dynastie, která měla říši panovat až do roku 363.\n\nDoba Konstantinovy vlády byla významná ze dvou důvodů: Jednak z Byzantia učinil nové sídelní město říše, čímž došlo k přesunu ústřední moci do východní poloviny státu, která i beztak získávala stále více na důležitosti. Jednak podporoval křesťanství a umožnil tak vítězství křesťanství v římské říši. I když tradiční pohanské náboženské kulty nebyly až na několik drobných výjimek odstraněny, bylo jim odňato jejich dosavadní privilegované postavení, což je rychle zbavilo jejich vlivu a moci.\n\nK přemístění svého sídla na Bospor se Konstantin rozhodl v neposlední řadě ze zahraničněpolitických důvodů, neboť Konstantinopol se nacházela zhruba stejně daleko od ohrožených hranic říše na Dunaji a Eufratu. Zatímco však na Dunaji byla situace před vypuknutím hunského útoku a stěhování národů relativně klidná, východní hranice byly permanentně ohrožovány, poněvadž Peršané vedení dynastií Sásánovců přešli na konci Konstantinova panování opět do útoku. Konstantin měl v plánu podniknout proti nim ještě jedno tažení, v čemž mu ale zabránila jeho smrt.\nNevyřešené teologické otázky – především záležitost podstaty křesťanství – stejně jako perské nebezpečí měly Constantia II. zaměstnávat po celou dobu jeho vlády.\n\nConstatius se narodil v roce 317 jako syn Konstantina I. a jeho ženy Fausty. Jeho sourozenci byli pozdější císaři Konstantin II. a Constans a dvě sestry Helena a Constantina. 8. listopadu 324 byl Constantius ve věku sedmi let jmenován svým otcem za \"caesara\" (spoluvládce) a byla mu svěřena správa východní části říše, kterou však vzhledem ke svému nízkému věku nebyl schopen vykonávat.\n\nPo Konstantinově smrti v roce 337 nastal masakr vedlejších příslušníků dynastie. Vojáci mnoho z nich usmrtili, takže nakonec zůstali na živu právě jen tři výše zmínění synové zemřelého císaře a jejich nevlastní bratranci Constatius Gallus a Julianus (poslední byl ušetřen kvůli svému mládí). Pozadí tohoto činu nelze z důvodu chybějících pramenů zcela ozřejmit. Tak není zcela jasné, zda vojáci jednali z vlastního rozhodnutí, nebo zda k tomu byli vyzváni Konstantinovými syny. Mnozí historici činí za tuto událost odpovědným Constantia, avšak ani to není úplně nesporné a toto obviňování lze připsat spíše na vrub Constantiově obecně mizerné reputaci.\n\nKaždopádně po této čistce Constantius obdržel do správy polovinu území přiděleného jeho zavražděnému bratranci Dalmatiovi a nyní se tak dělil o vládu pouze s Konstantinem II. a Constantem, kteří ovládali Galii a Hispánii resp. Itálii a Afriku. Konstantin II. nicméně zemřel už o tři roky později (340) v boji proti Constantovi, který tak od tohoto okamžiku kontroloval celou západní část říše včetně balkánských provincií. Brzy poté vzrostlo napětí mezi Constantem a Constantiem, což bylo ještě zesíleno, když Constans zakročil proti ariánům, které Constantius naopak preferoval, a otevřeně se postavil na stranu biskupa Athanasia.\n\nConstans však padl v roce 350 za oběť uzurpátorovi Magnentiovi, který se prohlásil v Galii za císaře. Mezitím Constantius přijal skupinu křesťanských Gótů vedených Wulfilou, čímž se snažil posílit svoje vojsko.\nNeklidnými událostmi na západě se Constantius nemohl nejprve vůbec zabývat, protože jeho síly byly zcela vázány boji na východě. Zde se musel po celou dobu svého panování potýkat s vážným soupeřem – sásánovským velkokrálem Šápúrem II. (římsko-perské války). Šápúr zahájil válku vpádem do Arménie, kde tehdy právě probíhaly vnitřní mocenské boje, jichž velkokrál skvěle využil k prosazení své moci. K Šápúrovi se připojilo i arménské vojsko, které se tak zúčastnilo následné perské ofenzivy. Constantiovi se přesto podařilo získat na svou stranu Šápúrem vyhnaného arménského krále Arsaka a udržet tak pro-římský kurs arménské zahraniční politiky.\n\nHlavní válečné akce mezi Římany a Peršany probíhaly v Mezopotámii, kde Šápúr v letech 338 až 350 celkem třikrát obléhal římskou pevnost Nisibis. Constantius se klonil spíše k defenzivní strategii, kterou chtěl Peršany vyčerpat. Jejich útoky tak měly být zlomeny na systému pohraničních opevnění, jež střežila římské provincie v Orientu. Římané se během této války přizpůsobili perské těžké jízdě vytvořením vlastního opancéřovaného jezdectva – katafraktů. Jediný větší válečný střet se odehrál poblíž města Singara, kde Římané utrpěli pod velením samotného Constantia značné ztráty. Přesné datum bitvy bylo z důvodu rozdílného výkladu pramenů po dlouhou dobu velmi sporné, zřejmě se ale konala v roce 344. I přesto dokázal císař hranice říše bez větších potíží uhájit.\n\nKdyž perskou východní hranici v roce 350 napadli Chionité, jeden z hunských kmenů, ukončil Šápúr válečné operace proti Římanům, což Constantiovi přišlo náramně vhod. V roce 351 ustanovil Constantia Galla, jednoho z posledních svých přeživších příbuzných, za svého spoluvládce (caesara) na východě, aby si tak uvolnil ruce pro boj s Magnentiem. Nejprve sesadil Vetraniona, který se po Magnentiově uzurpaci sám nechal provolat císařem (zřejmě s Constantiovým souhlasem), a uvolnil si tak cestu na západ. Později v témže roce se Constantius střetl s Magnentiem a v jedné z nejkrvavějších bitev římských dějin ho u Mursy (nedaleko dnešního Osijeku) porazil. Po vítězství nad uzurpátorem, který v roce 353 spáchal v Galii sebevraždu, vládl Constantius II. celé říši sám až do své smrti. Zvítězil také nad Alamany, kteří se snažili využít vnitřních římských rozbrojů a pronikli na území impéria.\n\nFranský velitel vojska Silvanus, jehož Constantius pověřil zabezpečením rýnské hranice, byl intrikami na císařském dvoře přinucen k povstání, které však po jeho rychlém odstranění v roce 355 ztroskotalo. Již předtím se Constantius vrátil zpět na východ. V Antiochii sídlící Gallus totiž neplnil své povinnosti tak, jak by si byl Constantius přál. Svým stylem vlády si Gallus hluboce znepřátelil občany Antiochie, největšího a nejvýznamnějšího města východu. Již v roce 354 byl Gallus zbaven svého úřadu a popraven.\n\nConstantius se chtěl nyní plně věnovat problémům ve východní části říše a v roce 355 proto ustanovil Gallova nevlastního bratra Juliana caesarem v Galii. Navzdory tomu Constantius v těchto letech pobýval spíše na západě. Působivá byla jeho návštěva Říma v roce 357, již ve svém díle zevrubně popisuje historik Ammianus Marcellinus, nejdůležitější pramen informací o této době. Julianus zatím vedl v Galii velmi úspěšnou válku. V roce 357 porazil Alamany v bitvě u Argentorata (dnešní Štrasburk) a zajistil rýnskou hranici, přičemž je nutné podotknout, že Julianus byl vystaven značným zásahům ze strany císaře. Již předtím existující napětí mezi nimi se postupem doby ještě zvyšovalo. K tomu přispěla i smrt Constantiovy manželky Eusebie v roce 360, která byla prostřednicí mezi ním a Julianem.\n\nV letech 357 až 359 bojoval Constantius ve středním Podunají s Kvády a Sarmaty, proti nimž dosáhl řady úspěchů. Východ byl však nadále vážně znepokojován Peršany. Nejprve sice proběhla vyjednávání s Šápúrem, o jejichž obsahu nám podává zprávu Ammianus. Šápúr v nich prý požadoval, aby Římané přenechali Sásánovcům Mezopotámii a Arménii, což ovšem císař přirozeně odmítl. V roce 359 zahájili Peršané invazi. Poučeni svými předchozími neúspěchy, se rozhodli změnit svoji strategii. Silné římské pevnosti na hranicích chtěli na místo obléhání obejít a přímo napadnout římskou provincii Sýrii, k čemuž je prý přesvědčil římský dezertér jménem Antoninus. Peršané byli přesto přinuceni obléhat důležitou pevnost Amida, která padla teprve po 73 dnech bojů. Krátce poté následovalo dobytí měst Singara a Bezabde.\n\nPřestože římské vojsko bylo dosud intaktní, situace byla natolik vážná, že Constantius vydal rozkaz přemístit na východ zálohy ze západu. V reakci na to se armáda v Galii vzbouřila a Julianus byl zřejmě zdánlivě proti své vůli provolán císařem. Constantiův systém vlády se tak již podruhé během krátké doby ocitl ve vážných potížích. Kvůli četným kritickým situacím a velikosti říše bylo nezbytné vládu nad říší rozdělit a spoluvládce vybavit dostatečnými kompetencemi. Stejně jako Gallus ale ani Julianus nebyl připraven hrát roli podřízeného vládce. Místo toho se chtěl stát rovnoprávným spolucísařem, k tomu ovšem Constantius nebyl svolný. Julianus proto vytáhl do války proti Constantiovi, který se rovněž začal chystat k boji. Constantius přitom využil té skutečnosti, že Šápúrovi se nepodařilo proniknout do Sýrie a nakonec se musel stáhnout zpět do Persie.\n\nOčekávané občanské válce mezi oběma císaři však zabránila Constantiova náhlá smrt v Kilíkii. Na smrtelné posteli měl údajně určit Juliana za svého nástupce, což je ale přinejmenším sporné a spíše nepravděpodobné. Julianus, který se tak stal jediným legitimním vládcem říše, nechal Constantia převézt se všemi poctami do Konstantinopole, kde byly jeho ostatky pohřbeny. Constantina, dosud nenarozená dcera Constantia a jeho třetí ženy Faustiny, se měla později stát manželkou císaře Gratiana.\n\nConstantius se v náboženském sporu mezi ariány a katolíky postavil jednoznačně na stranu ariánismu. Konkrétní označení je nicméně problematické, protože ariánismus v sobě zahrnoval mnoho často zcela rozdílných náboženských proudů. Přesněji řečeno podporoval semiariány (\"homoiúsios\"). Aby znovu oživil Sásánovci přerušené obchodní spojení s Indií, neváhal vysílat četné misie na východ do Indie a také mj. do Etiopie. Právě do jeho doby spadá počátek christianizace Gótů Wulfilou. Ten stejně jako Constantius vyznával ariánství a Gótové se tak stali ariány podobně jako později ostatní Germáni, což mělo mít v budoucnu závažné následky.\n\nObzvláště po roce 350 se Constantius snažil dopomoci ariánismu k vítězství. Nechal proto svolat několik synod, jež měly zrevidovat závěry nikajského koncilu. Přitom se podobně jako jeho otec dostal do sporu s Athanasiem, bojovným biskupem z Alexandrie. Jeho pokus prosadit jednotné ariánské vyznání přesto neuspěl. Ačkoliv se mu podařilo dosáhnout schválení jednotné ariánské víry pro celou říši, na západě nebylo toto opatření vůbec respektováno a prováděno. Přesto je nutné zohlednit fakt, že v době Constantia nebyla oficiální křesťanská víra zcela ustálená, což císařovu náboženskou politiku značně ztěžovalo.\n\nVůči pohanství vystupoval Constantius po dlouho dobu velice tvrdě, což lze vyčíst i ze zákazů obětování, ze zákazů různých pohanských kultů a z uzavření řady pohanských chrámů. Po své návštěvě Říma císař z této své nesmiřitelné politiky trochu ustoupil, třebaže například ze senátu nechal odstranit oltář bohyně Victorie (vítězství).\n\nObdobí vlády Constantia bylo, z důvodu líčení Ammiana Marcelina, často hodnoceno velmi negativně. Tento negativní postoj byl však v novějším bádání vystaven kritice a částečně zmírněn.\n\nV náboženské a vnitřní politice Constantius nebyl nijak zvlášť úspěšný, v zahraniční politice se mu však podařilo udržet hranice říše stabilní, navzdory tomu že po většinu své vlády nemohl disponovat vojskem na západě. Přitom se úzkostlivě vyhýbal jakémukoliv vojenskému dobrodružství, na místo kterého upřednostňoval obrannou strategie. Ve srovnání s Julianovou ofenzivní politikou, která skončila katastrofou během perského tažení v roce 363.\n\n\n\n"}
{"id": "133408", "url": "https://cs.wikipedia.org/wiki?curid=133408", "title": "Chrámové hospodářství", "text": "Chrámové hospodářství\n\nChrámové hospodářství nebo také vláda theokracie je historický systém vlády většinou měst, kdy se centrum politického, náboženského a hospodářského života nacházelo v chrámu. V okolí chrámu byla rozmístěna skladiště, kde se shromažďovaly řemeslnické výrobky a veškerá úroda, která byla následně přerozdělována obyvatelstvu dle potřeby.\n\nNa vrcholu mocenské hierarchie stál kněz (správce chrámu), jemuž patřila veškerá půda. Zároveň rozhodoval, kdo kde bude pracovat a kdo bude co vyrábět. Postupně se začala správa strukturovat a pro nejvyššího kněze pracovali nižší knězi a správci. Tito nižší správci měli zajištěnou naturální mzdu. Ve větší míře v chrámovém hospodářství pracovali i otroci nebo námezdní pracovníci.\n\nTyto systémy vlády se uplatňovaly např. na jihu Mezopotámie v 1. polovině 4. tisíciletí př. n. l. ve městech Ur, Uruk, Lagaš, Eridu, Kiš.\n\nV pozdějších dobách bylo chrámové hospodářství vystřídáno tzv. palácovým hospodářstvím, ve kterém je nejmocnější osobou panovník sídlící ve svém paláci.\n"}
{"id": "133409", "url": "https://cs.wikipedia.org/wiki?curid=133409", "title": "Zeeland", "text": "Zeeland\n\nZeeland () nizozemská provincie, která se nachází v jihozápadní části země v oblasti společné delty řek Šelda, Máza a Rýn do Severního moře. Sousedí s provinciemi Jižní Holandsko, Severní Brabantsko a Belgií. Hlavním městem je Middelburg. Je nejméně osídlenou provincií (žije zde přibližně 2,25 % nizozemské popoluace).\n\nPobřeží provincie je členité, dominantní topografické prvky představují dvě ramena estuáru řeky Šelda. Zatímco rameno Západní Šelda \"(Westerschelde)\" je přímo propojené s mořem bez umělých překážek a protéká jím většina průtoku Šeldy, ústí druhého ramene Východní Šelda \"(Oosterschelde)\" bylo zahrazeno protipovodňovou zábranou Oosterscheldekering v rámci projektu Deltawerken. Oosterschelde je zároveň jedním z nizozemských národních parků. V provincii se nachází množství ostrovů a poloostrovů.\n\nRegion Zeelandu byl ve středověku předmětem sporů mezi Holandským a Flanderským hrabstvím. V roce 1432 se stal součástí nizozemských pozic Filipa III. Dobrého, které později tvořily tzv. sedmnáct nizozemských provincií. Toto území přešlo v roce 1477 pod vládu Habsburků (Habsburské Nizozemí). Během Nizozemské revoluce stál Zeeland na straně Utrechtské unie a následně byl jednou z nezávislých Spojených sedmi provincií nizozemských.\n\nÚzemí tzv. Zeelandských Flander (jižně od vodní plochy \"Westerschelde\"), které je součástí moderní provincie, bývalo součástí Flanderského hrabství a k jeho přičlenění k Nizozemsku došlo na počátku 17. století. V rámci Spojených sedmi provincií bylo spravováno přímo generálními stavy jako tzv. Stavovské Flandry.\n"}
{"id": "133410", "url": "https://cs.wikipedia.org/wiki?curid=133410", "title": "Kibera", "text": "Kibera\n\nKibera je jeden z největších slumů v Africe, na jihozápadním okraji keňského hlavního města Nairobi ve vzdálenosti pět kilometrů od centra na rozloze 2,5 km². Jeho populace přesahuje milion obyvatel, odhadovaná hustota zalidnění je 300 000 osob/km². Vznikl v roce 1920, kdy britské koloniální úřady dovolily núbijským vojákům usadit se na okraji Nairobi. Z jazyka núbijských osídlenců pochází i jméno slumu - \"kibra\" v jejich jazyce znamená \"les\", \"džungle\". Po vzniku nezávislé Keni (1963) se ve slumu zvýšilo množství nelegálních staveb.\n\nObydlí ve slumu jsou většinou vyrobena z vlnitého plechu nebo z hlíny a klacků. Boudy jsou nalepeny na sebe, mezi nimi protékají stoky plné odpadků, které se rovněž povalují všude. Plocha slumu je bahnitá. Obyvatelé jsou převážně bez práce (90%) nebo se živí příležitostnými prodeji, chovem dobytka a dopravou. Průměrný věk se pohybuje kolem 40 let. Ve slumu je kolem 300 křesťanských kostelů (chatrče s křížem na střeše) a několik základních škol, v nichž vyučují místní obyvatelé.\n"}
{"id": "133411", "url": "https://cs.wikipedia.org/wiki?curid=133411", "title": "Mbandaka", "text": "Mbandaka\n\nMbandaka, dříve známá jako je město v Demokratické republice Kongo. Nachází se na řece Kongo, při jejím soutoku s řekou Ruki. Je to hlavní město Rovníkové provincie (Équateur) Demokratické republiky Kongo. Žije zde 345 663 obyvatel (2012) Město leží nejblíž čáře rovníku ze všech větších měst na světě. Jeho zeměpisná šířka je pouhých 0,2 °s. š.\n\nMěsto bylo založeno roku 1883 pod názvem , t.j. rovník, Henrym Mortonem Stanleym. Ve skutečnosti se však radnice města nachází asi 4 km severně od rovníku. Když Kongo obsadili belgičané, přejmenovali město na . Další změna názvu se odehrála roku 1966, když po vyhlášení nezávislosti neslo nový název podle místního politika. Během let vleklé občanské války však došlo k velmi silnému poškození infrastruktury města; ve velkých částech města neteče voda a nefunguje elektrická energie.\n"}
{"id": "133419", "url": "https://cs.wikipedia.org/wiki?curid=133419", "title": "The Adicts", "text": "The Adicts\n\nThe Adicts je anglická punkrocková hudební skupina pocházející ze Ipswichu (Anglie). Ve stále stejné sestavě hraje již od roku 1976. Za svoji image si zvolili známý Kubrickův film Mechanický pomeranč. Chodí v bílých riflích, bílých košilích s krátkými rukávy, na hlavě mají černé buřinky a na nohou černé kanady (až na zpěváka, ten chodí nalíčený a nosí \"divoké\" oblečení).\n\n\nThe Adicts začínali roku 1976 pod názvem The Pinz & The Afterbirds. Brzy se přejmenovali na The Adicts. Poté se dočasně přejmenovali na Fun Adicts a ADX. Své debutové album vydali v roce 1981, jmenovalo se \"Songs of Praise\" a bylo na něm 12 skladeb.\n\nV roce 2004 vyšlo album \"Rollercoaster 2004\", které obsahuje 12 skladeb, obohacených o klávesy a počítačové zvuky.\n\nJejich styl není klasický \"punk-rock\". Skupina koncertovala u příležitosti 30. výročí svého založení 17. srpna 2006 na letním hudebním festivalu Hodokvas v Piešťanech na Slovensku a 21. srpna 2010 na punkovém festivalu Pod parou v Moravské Třebové.\n\n"}
{"id": "133426", "url": "https://cs.wikipedia.org/wiki?curid=133426", "title": "Miloslav Šmídmajer", "text": "Miloslav Šmídmajer\n\nMiloslav Šmídmajer (* 5. září 1959 Litoměřice) je český filmový producent, režisér a scenárista.\n\n\n\n\n\n"}
{"id": "133433", "url": "https://cs.wikipedia.org/wiki?curid=133433", "title": "Menoitios", "text": "Menoitios\n\nMenoitios (latinsky \"Menoetius\") je v řecké mytologii syn Titána Íapeta a Klymené, dcery Titána Ókeana.\n\nJeho bratry jsou Atlás, Prométheus a Epimétheus.\n\nS nejstarším bratrem Atlantem podporoval Krona v jeho boji s olympskými bohy v čele s Diem. Za to ho Zeus tvrdě potrestal, bleskem jej svrhl ho do hlubin Tartaru.\n\nMéně významný nositel jména \"Menoitios\" byl opúntský král, otec Patroklův. Zúčastnil se výpravy Argonautů, byl to oblíbenec Hérakla.\n\nTřetím byl \"Menoités\" (latinsky \"Menoetius\") byl pastýř Hádových stád na ostrově Erytheii. Prozradil Géryonovi, že mu Héraklés odehnal jeho krávy. Když pak Héraklés vzal do podsvětí pro mrtvé duše jednu krávu, Menoités s ním zápasil a byla mu přitom polámána žebra.\n\n"}
{"id": "133434", "url": "https://cs.wikipedia.org/wiki?curid=133434", "title": "Atlás (mytologie)", "text": "Atlás (mytologie)\n\nAtlás (řecky \"Ἄτλας\", latinsky \"Atlas\" — \"ten jenž se odvažuje\" či \"trpí\", 2. p. \"Atlanta\" i \"Atlase\") je v řecké mytologii obr, který na své šíji drží nebeskou klenbu. Je synem Titána Íapeta a Klymené, dcery Titána Ókeana.\n\nJeho bratry jsou Prométheus, Epimétheus a Menoitios. Atlás zplodil s bohyní noci Nyktou Hesperidky, s Ókeanovnou Aithrou pak Hyády a syna Hyanta, s další Ókeanovnou Pléionou pak Plejády. Dále je otcem nymfy Kalypsó, bohyně deště a pramenů Dióny a Néreovny Maery. U těchto posledních třech dcer nejsou známé jejich matky a jako otec se občas také uvádí někdo jiný (např, u Kalypsó Ókeanos).\n\nProtože každý Titán má přidělenu jednu z hvězdných mocností, dostal Atlás společné s Foibou na starost Měsíc.\n\nKdyž se Titáni vzbouřili proti olympským bohům, byl zvolen jejich vůdcem právě Atlás, protože Kronos již nebyl žádný mladík. Atlás se tedy rozhodl bojovat na straně Titánů, přestože jeho bratři Epimétheus, Prométheus a Menoitios po zvážení všech možností přešli na stranu olympských bohů. Nejvyšší bůh Zeus vzpouru po deseti letech bojů s pomocí Kyklopů potlačil a Titány svrhl do Tartaru. Atlanta nezabil, ale jako vojevůdce ho pro výstrahu tvrdě potrestal: navždy musí nést nebeskou klenbu.\n\nJediný okamžik, kdy se tohoto svého prokletí mohl zbavit, nastal při příchodu hrdiny Hérakla, který přišel do dalekého západního kraje pro zlatá jablka Hesperidek. Atlás se nabídl jablka opatřit, když za něj na chvíli Héraklés podrží nebeskou klenbu. Ten jeho lest prohlédl, naoko však souhlasil, aby nemusel v zahradě Hesperidek bojovat s nepřemožitelným drakem Ládónem, který nikdy nespal. Když však tři přinesená jablka od Atlanta dostal, pod záminkou, že si musí podložit polštářkem z trávy otlačené rameno předal břemeno „na okamžik“ zpět Atlantovi. Pak mu poděkoval za ochotu a po ironickém „žij blaze“ rychle zmizel i se zlatými jablky. Atlás se té tíhy nezbavil ani po smrti.\n\nV některých verzích této pověsti, Hérakles místo toho postavil dva obrovské pilíře (Héraklovy sloupy), které držely oblohu nad zemí a tím osvobodil Atlanta podobně jako později i Prométhea.\n\nZahynul zvláštním způsobem. Když se hrdina Perseus vracel z ostrova Gorgon, kde chytře zabil Medúsu, procházel územím Atlantovým. Ten mu odmítl pohostinnost a dokonce Persea urazil pochybnostmi, zda opravdu dokázal Medúsu zabít. Perseus neváhal, vytáhl hlavu Medúsy a ukázal mu ji. Byla tak hrůzostrašná, že při pohledu na ni každý zkameněl. Tak i Atlás se změnil v kamennou horu, čnící až k nebesům. Ta nese navěky tíhu nebeské klenby.\n\nJiž antičtí zpracovatelé mýtu o Atlantovi upozorňovali, že zde vzniká rozpor na časové ose. Hérakles totiž byl podle řecké mytologie pravnukem Persea a v tom případě stěží mohl po zkamenělém Atlantovi požadovat donesení zlatých jablek.\n\nOdezva báje o Titánu Atlantovi trvá dosud ve jméně pohoří na severu Afriky, v pojmenování bájného ostrova Atlantis, souborů map nebo Atlantského oceánu, který omývá na západě Atlantovu zem. Ostatně jiné verze o této postavě jako o bohatém králi, který vlastnil krásné zahrady a velká stáda skvělého dobytka. O všechno přišel pro svou nepohostinnost k Perseovi.\n\nOd poloviny 16. století se souborům kartografických map začalo říkat atlas. Prvním, kdo tento název použil byl Gerardus Mercator.\nAtlás je běžně používanou ikonou v západní kultuře a reklamě jako symbolu síly nebo stoické odolnosti. Velice často je zobrazován klečící na jednom koleni, zatímco zády a rameny podpírá obrovský kulatý globus. Globus původně představoval, namísto země, nebeskou sféru starověké astronomie. Použití termínu atlas jako název pro soubory terrestrických map a moderní chápání země jako koule se po vzájemné kombinaci promítlo do zobrazování Atlantova břemene v podobě země.\n\n\nVelmi časté je především v baroku užití postavy Atláse (pod názvem atlant) v architektuře jako specifický nosný architektonický sochařský prvek, představující svalnatou mužskou postavu nesoucí břemeno, například překlad portálu, balkon, atp. Někdy též jako volná socha nesoucí rozměrnou kouli – sféru.\n\n\n\n"}
{"id": "133436", "url": "https://cs.wikipedia.org/wiki?curid=133436", "title": "Coimbra Group", "text": "Coimbra Group\n\nCoimbra Group je síť evropských univerzit, která sdružuje 39 univerzit, z nichž některé patří mezi nejstarší a nejprestižnější v Evropě. Byla založena v roce 1985 a pojmenována podle jednoho za zakládajících členů, Univerzity v Coimbře, která se právě připravovala na oslavy sedmistého výročí svého vzniku. Organizace začala fungovat v roce 1987, kdy byla schválena její základní charta. Sídlí na rue d’Egmont v Bruselu a je zaregistrována u belgických úřadů jako nezisková organizace. Cílem skupiny je rozsáhlá mezinárodní vědecká spolupráce zahrnující výměnu studentů a pedagogů, součinnost v ovlivňování evropské vzdělávací politiky a rozvoj Evropské oblasti vysokoškolského vzdělávání. Čestným předsedou Coimbra Group je Sir Timothy O'Shea z University of Edinburgh.\n\nBelgie\n\nČesko\n\nDánsko\n\nEstonsko\n\nFinsko\n\nFrancie\n\nIrsko\n\nItálie\n\nLitva\n\nMaďarsko\n\nNěmecko\n\nNizozemsko\n\nNorsko\n\nPolsko\n\nPortugalsko\n\nRumunsko\n\nRakousko\n\nRusko\n\nŠpanělsko\n\nŠvédsko\n\nŠvýcarsko\n\nTurecko\n\nVelká Británie\n\n\n"}
{"id": "133437", "url": "https://cs.wikipedia.org/wiki?curid=133437", "title": "Sofie Podlipská", "text": "Sofie Podlipská\n\nSofie Podlipská, uváděna též jako Žofie, rozená Rottová, (15. května 1833 Praha – 17. prosince 1897 Praha) byla česká spisovatelka a překladatelka, sestra Karoliny Světlé.\n\nOtcem Sofie Podlipské byl obchodník Eustach Rott (1795–1869), matka Anna, rozená Vogelová (1811–1882). Měla sestru Johannu (provdaná Mužáková, známá jako spisovatelka Karolina Světlá, 1830–1899) a bratra Jindřicha (* 1837).\n\nSpolečně se sestrou byla vychovávána v bohatší pražské rodině stranou od vlasteneckých vlivů. Literární práci a činnosti v ženských spolcích (Minervě, Ochraně opuštěných a zanedbaných dívek v Americkém klubu dam) se začala věnovat až po sňatku s lékařem Josefem Podlipským (1816–1867). V manželství měla syna Prokopa (* 1859) a dceru Ludmilu (* 1861). Po ovdovění se veřejně angažovala ještě intenzivněji. Přátelila se s Boženou Němcovou a Jaroslavem Vrchlickým, který se stal manželem její dcery Ludmily.\n\nPřispívala do Osvěty, Světozoru, Květů (Kwětů), Rodinné kroniky, Zlaté Prahy. Redigovala Ženskou bibliotéku a svůj almanach Souzvuk. Překládala z francouzštiny (George Sandová, Eugène Scribe). Ve svém díle se pokoušela kriticky zobrazit současnou zbohatlickou společnost (Nalžovský, 1878), čerpala z historických témat (Anežka Přemyslovna, 1879; Přemysl Otakar II., 1892–3), líčila probouzející se národní uvědomění patricijských rodin (Osud a nadání, 1872; Peregrinus, 1881 a 1882). Část díla věnovala výchovným tématům (Povídky a bajky pro drobné dětičky, které se rády učí číst, 1864; Opuštěné dítě. Studie sociální a výchovná, 1897), tvorbě pro děti (pohádka O Palečkovi,1891) či boji za zlepšení společenského postavení žen. Pro přílišné zdůraznění výchovných prvků, nedostatečné prokreslení postav, konstrukci děje směrem k násilně šťastnému řešení či lyricky rozplizlý sloh nenalezlo její dílo významnější odezvy.\n\n\n\n\n\n"}
{"id": "133441", "url": "https://cs.wikipedia.org/wiki?curid=133441", "title": "Artikulární kostely", "text": "Artikulární kostely\n\nArtikulární dřevěné kostely jsou protestantské kostely na Slovensku z konce 17. století a 18. století.\n\nSvolení ke stavbě kostelů si na císaři Leopoldovi I. vynutili povstalci Thökölyho povstání na sněmu v Šoproni roku 1678. Svolení ke stavbě 38 protestantských kostelů bylo zakotveno ve sněmovních zákonných článcích (artikulech) č. 25 a 26, odtud pochází i jejich název.\n\nKostely musely být stavěny na okraji obcí nebo za hradbami měst, na jejich výstavbu nesmělo být použito ani kamenů ani železa (včetně hřebíků), což mělo snížit jejich trvanlivost. Kostely nesměly mít věž ani zvony a nesměly mít vchod z ulice. Architektura kostelů byla ovlivněna slezským vzorem.\n\nPůvodní vzhled si do současnosti zachovalo pět artikulárních kostelů – ve Svätom Kríži (původně v Paludzi; přesunut byl kvůli výstavbě přehradní nádrže Liptovská Mara), Istebném, Leštinách, Kežmarku (kostel Nejsvětější Trojice) a Hronseku. \n\nMorální úpadek společnosti 15. a 16. století se nevyhnul ani církevním představitelům. Nepokoje v západní říši a církvi vyvrcholily avignonským papežstvím (1308–1378) a papežským schizmatem (1378–1416), válkami mezi šlechtou, rolnickými povstáními a rozšiřující se korupcí v řeholním systému. Tyto události patřily k příčinám vzniku reformačního hnutí. Reformace se původně šířila ze západu a severu, především z Německa a protože s těmito místy existovaly poměrně dobré obchodní styky, zakrátko se dostala i na Slovensko. Nové myšlenky podporované šlechtou znamenaly určité uvolnění. Církevní obřady se zjednodušovaly a všichni rozuměli bohoslužebnému jazyku. Ačkoliv se období největšího rozvoje reformace na Slovensku datuje do let 1521–1523, v Uhrách stále vládli katoličtí Habsburkové. \n\nNa tridentském koncilu (1550) byla odsouzena reformace a začala protireformace a rekatolizace. Ještě v 1. polovině 17. století byly myšlenky reformace na Slovensku natolik oslovující, že se k reformaci hlásilo 90% věřících Slováků. Panovníci chtěli dosáhnout smíření mezi Římem a protestanty, ale pokusy ztroskotaly a byla obnovena přísná inkvizice. Když reformovaní žádali náboženskou svobodu, panovník Rudolf II. to kategoricky odmítl a vyhlásil, že ani v jiných zemích nemají evangelíci náboženskou svobodu, tak nevidí důvod, proč by měla být v Uhrách. \n\nNáboženský útlak, bída a násilí vyvolaly odpor. Do čela nespokojených se postavil Imrich Tököli z Kežmarku, přezdívaný \"Král Horních Uher\", které obsadil. Úspěch povstání a turecká hrozba přinutili rakouského krále svolat v dubnu 1681 sněm do Šoproně. Římskokatoličtí biskupové byli neústupní a jednání o náboženské svobodě skončilo neúspěchem. \n\nDne 8. října 1681 vydal císař rezoluci, podle které si mohli evangelíci postavit chrám v Bratislavě. Vedlo to však k všeobecné nespokojenosti, takže zanedlouho vyšla nová rezoluce ve které měli evangelíci povoleno v každé stolici postavit dva chrámy s určitými omezeními: \nTakto formulované opatření způsobilo, že namísto vrácení 888 zkonfiskovaných kostelů umožnily šoproňské artikuly pouze omezenou výstavbu 38 nových modliteben, které měly být rozmístěny v jedenácti, Turky neobsazenými, uherských stolicích. V období stavby chrámů dělali úředníci všechno pro to, aby snížili trvanlivost evangelických církevních staveb. Svévolným překrucováním šoproňských artikul zpřísňovali již tak omezující sankce. Až o 100 let později, když Josef II. vydal Toleranční patent, směli protestanti stavět zděné kostely mimo náměstí, bez věže a zvonů. \n\n\n"}
{"id": "133446", "url": "https://cs.wikipedia.org/wiki?curid=133446", "title": "Drenthe", "text": "Drenthe\n\nDrenthe, někdy také uváděno jako Drentsko, je nizozemská provincie ve východní části země. Hlavním městem je Assen. Sousedí s provinciemi Overijssel na jihu, Frísko na západě, Groningen na severu a s Německem na východě. V minulosti byli místodržiteli této provincie především hrabata Nasavsko-Dietzská (například Vilém Fridrich Nasavsko-Dietzský).\n"}
{"id": "133448", "url": "https://cs.wikipedia.org/wiki?curid=133448", "title": "Epimétheus", "text": "Epimétheus\n\nEpimétheus (řecky \"Ἐπιμηθεύς\", latinsky \"Epimetheus\") je v řecké mytologii Titánem. Je synem Titána Íapeta a Klymené, dcery Titána Ókeana.\n\nJeho bratry jsou Atlás, Prométheus, a Menoitios. Epimétheus je otcem Pyrrhy, pozdější manželky Deukalióna.\n\nKdyž jeho bratr Prométheus dal lidem oheň, ukradený bohům, lidé se od něho naučili různá řemesla i umění a žili šťastně, až se to bohům přestávalo líbit. Nejvyšší bůh Zeus proto nařídil, aby Héfaistos, božský kovář, vytvořil z hlíny a vody dívku, jejíž kráse nikdo neodolá. Bohové jí dali jméno Pandóra a obdarovali ji dary, mezi nimi však také nemocemi, bědami, zlem a jinými neřestmi.\n\nBůh Hermés ji doprovodil na zem k Epimétheovi, kterého Prométheus varoval, aby nebral všechno, co bohové dávají. Ale Epimétheus neposlechl a vzal si ji za ženu. Netrvalo dlouho a Pandóra splnila příkaz bohů: otevřela skříňku s jejich dary a všechny ty bědy, svízele a nemoci se rozletěly do světa. Na dně skříňky zůstala jedině naděje.\n\n"}
{"id": "133450", "url": "https://cs.wikipedia.org/wiki?curid=133450", "title": "PET", "text": "PET\n\nPET může znamenat:\n\n"}
{"id": "133452", "url": "https://cs.wikipedia.org/wiki?curid=133452", "title": "Pandóra", "text": "Pandóra\n\nPandóra (latinsky \"Pandora,\" řecky Πανδώρα) byla v řecké mytologii manželkou Titána Epiméthea. Je známá především tím, že přinesla světu zlo a utrpení. Byla matkou Pyrrhy, která později s manželem Deukaliónem založila po potopě světa nový lidský rod.\n\nKdyž Prométheus dal lidem oheň, ukradený bohům, lidé se od něho naučili různá řemesla i umění a žili šťastně, až se to bohům přestávalo líbit.\n\nNejvyšší bůh Zeus proto nařídil, aby Héfaistos, božský kovář, vytvořil z hlíny a vody dívku, jejíž kráse nikdo neodolá. Bohové jí dali jméno Pandóra, to znamená „Obdarovaná všemi dary“ a dali ji bohaté a velkorysé dary - bohyně Athéna ji naučila ženským pracím, Afrodíté jí vdechla milostnou touhu, Hermés ji obdaroval svůdností, lstí a lží, jiní bohové jí propůjčili krásu, líbeznost a svůdnost. Mezi dary byly však i takové, kterých se bohové pro jejich zhoubnost rádi zbavili. Všechny dary byly dobře uzavřeny v pevné skříňce.\n\nBůh Hermés ji dovedl na zem a nabízel ji za ženu Prométheovi, ten však odmítl. I svého bratra Epiméthea varoval, aby nebral všechno, co bohové dávají. Ale Epimétheus neposlechl a vzal si ji za ženu.\n\nNetrvalo dlouho a Pandóra splnila příkaz bohů: otevřela skříňku (buď proto, že ji k tomu Epimétheus přiměl, nebo z vlastní zvědavosti); všechny ty bědy, svízele a nemoci se rozletěly do světa. Pandóra víko skříňky rychle zavřela, ale to už v ní na samém dně zůstala jedině naděje.\n\nOdkaz tohoto mýtu přetrvává do dnešních časů, Pandořin pithos nebo Pandořina skříňka zůstává symbolem zhoubného daru a uvolněného zla.\n\n\n\n\n"}
{"id": "133453", "url": "https://cs.wikipedia.org/wiki?curid=133453", "title": "Pandora (Avatar)", "text": "Pandora (Avatar)\n\nPandora je smyšlený planetární satelit ve skutečném hvězdném systému Alfa Centauri, na jehož povrchu se odehrává děj filmu \"Avatar\" režiséra a producenta Jamese Camerona. Příběh Avataru je zasazen do budoucnosti; měsíc – nazvaný Pandora – je objeven v roce 2129, váží 0,72 hmotností planety Země, rovníkový průměr je 11 447 km, poloměr 5724 km a věc, která má na Zemi hmotnost 1 kg, zde má tíhu 8 N. Pandora je přirozený planetární satelit, který se pohybuje po své orbitě kolem smyšleného plynného obra, jenž byl nazván Polyphemus.\n\nPandora je mimo jiné obydlena inteligentním humanoidním druhem, který se nazývá Na'vi. Tento druh po fyzické stránce evolvoval ke schopnosti lovu a po psychické stránce až do pozice bezkonkurenčního lovce (schopnost vytvářet zbraně a používat je). Avšak, z hluboké úcty vůči Pandoře a i vůči všem ostatním živočišným druhům, jež pandorský povrch obývají s ním, neusiluje o dominantní postavení a své inteligence nezneužívá pro získání čelního postavení v pandorském potravním řetězci. Dle morfologické stavby se tento druh zřetelně nevyvinul z žádného současně žijícího druhu Pandory nebo z něj byl vyčleněn před velice dlouhou dobou. Lidé Na'vi žijí víceméně izolovaně, a to v separovaných klanových společenstvích, která mají svoji hierarchii. Vzájemně je však mezi těmito klany udržován smír.\n\nPříroda je na Pandoře na vrcholu svého rozvoje života, místy je však poničena unobtainiovými doly (viz níže). Většina živočichů, pocházejících z Pandory, má z těla vyvedeno několik nervových copů, které při vzájemném kontaktu, tzv. Tsahaylu, mohou sloužit ke komunikaci na telepatické úrovni. Kořeny stromů jsou zde propojeny obdobnými nervovými vlákny, díky nimž mohou ukládat informace. Celá komplexně propojená kořenová struktura stromů vytváří síť energie, již lid Na'vi chápe jako božstvo s názvem Eywa, která zajišťuje rovnováhu života na Pandoře. Nejtěsnější spojení s Eywou je možné navázat skrze tzv. Strom Duší, jenž se v příběhu nachází ve skalnaté proláklině v oblasti Létajících Hor. Strom Duší má stovky neobalených nervových provazů, pomocí nichž je možné navázat spojení s Eywou.\n\n\nFlóra Pandory je velice bohatá, někteří její zástupci hrají ve filmu zvláštní role:\n\nPo objevení Pandory – zejména jejího nerostného bohatství – začal člověk její povrch industriálně osidlovat, a to za účelem vytvoření zdejší infrastruktury pro svůj těžební průmysl. Obyvatelé Pandory nechtějí akceptovat surový přístup člověka k jejich mateřské domovině, k níž oni sami vždy přistupovali s náboženskou úctou. Člověk je v příběhu vykreslován všeobecně jako bezohledný a ziskuchtivý dobyvatel, který na domorodé obyvatelstvo Pandory pohlíží nadřazeně. Vztahy mezi pozemšťany (jež lid Na'vi nazývá jako nebešťany) a obyvateli Pandory jsou – mírně řečeno – napjaté. \n\nResource and Development Administration (\"česky: Řízení rozvoje a zdrojů\") je lidská akciová společnost, figurující v příběhu Avataru, těžící na Pandoře Unobtainium, které potřebuje na výstavbu svých maglevů. Zakladatelé společnosti začínali s levitačními pokusy v garáži, avšak roku 2154 má být tato firma údajně nejvýznamnější akciovou společností ve vesmíru. Jako jediná organizace má právo na vytváření mimoslunečních kolonií.\n\nJe to vysokoteplotní supravodič, který pozemšťané vytěžují z pandorské litosféry. Člověk je využívá pro konstrukci svých meziplanetárních plavidel a také tzv. maglevových rychlovlaků na Zemi.\n\nTento smyšlený měsíc by teoreticky mohl existovat, jelikož 16. října 2012 ohlásila ESA objev první exoplanety obíhající hvězdu Alfa Centauri B. \n\nPandora se vyskytuje i v naší Sluneční soustavě jako jeden z mnoha měsíců Saturnu.\n\n"}
{"id": "133456", "url": "https://cs.wikipedia.org/wiki?curid=133456", "title": "Gainax", "text": "Gainax\n\nGainax ( ガイナックス, \"Gainakkusu\") je japonské animační studio, které se nejvíce proslavilo televizním seriálem \"Neon Genesis Evangelion\" (zkráceně \"NGE\"). Gainax je znám díky svým ambiciozním, experimentálním anime a kontroverzním koncům. Po celou dobu své existence se studio Gainax potýkalo s rozpočtovými problémy a špatným managementem. Těsně po úspěchu NGE se Gainax vyhýbalo placení daní a jeho prezident, Takeši Sawamura, byl odsouzen za daňový podvod.\n\nAž do uvedení \"Neon Genesis Evangelion\" pracoval Gainax na příbězích vytvořených podomácku. Poté studio adaptovalo stále více existujících mang, jako \"Kareši kanodžo no džidžó\" a \"Mahoromatic\", do anime. Dalo by se říct, že Gainax v dnešní době produkuje dva typy anime: komerční díla (\"Mahoromatic\", \"Kore ga wataši no gošudžin-sama\") versus experimentálnější díla, která odpovídají zvyklostem společnosti (\"FLCL\", \"Gunbuster\"). Kromě tvorby anime se Gainax velmi silně spoléhá také na reklamní prodej slavných rekvizit společnosti. Ačkoli seriál \"Neon Genesis Evangelion\" skončil v roce 1996, videohry, třička a další doplňky s touto tematikou jsou produkovány dodnes.\n\nStudio Gainax bylo založeno na počátku 80. let 20. století jako Daicon Film skupinkou vysokoškoláků Hideakim Annem, Jošijukim Sadamotem, Takamim Akaim a Šindžim Higučim. Jejich první projekt Daicon III byl vytvořen pro animované spoty 20. výročí japonské národní SF konvence, konající se roku 1981 v japonské Ósace. Spoty byly o malé holčičce bojující proti všelijakým monstrům, robotům a vesmírným lodím z dřívějších sci-fi televizních pořadů (zahrnujících například \"Ultramana\", \"Učú senkan Jamato\", \"Star Trek\", \"Star Wars\" nebo \"Godzillu\"). Dívka nakonec dosáhne pouštní pláně, kde vylije sklenici vody na vyschlou ředkev, která se záhy promění v obrovskou vesmírnou loď, s níž dívka odletí. Ačkoli byl tento animovaný spot ambiciózní, jeho animace byly hrubé a nízké kvality. Na internetu se rozšířil výklad tohoto díla tvrdící, že voda představuje kreativitu a obrazotvornost, monstra a jiní protivníci stojící proti dívce pak ty, kdo se snaží tvůrčí duši zničit.\n\nV roce 1983 na 22. výročí japonské národní SF konvenci již skupina vytvořila větší projekt - Daicon IV. Spot začínal rekapitulací původního šotu s daleko vyšší kvalitou animací. Zatímco hlavní hrdinka, v dospělém věku a oblečená do králičího kostýmu z Playboye, létala po obloze na meči Stormbringer, bojovala proti bytostem známých ze sci-fi a fantasy filmů nebo novel (například proti Darth Vaderovi, Vetřelci, klingonskému bitevnímu křižníku nebo Spidermanovi). Celá akce byla doprovázená písní „Twilight“ od hudební skupiny Electric Light Orchestra. Protože použití této písně nebylo licencované, spot nemohl být oficiálně vydán na DVD, které později vyšlo jako limitovaná edice spotů studia Daicon. Píseň se objevila také jako úvodní znělka hraného seriálu \"Denša otoko\", tentokrát již licencovaná. Díky \"Daicon IV\" začalo být Daicon Film bráno jako talentované anime studio. Studio změnilo svůj název na Gainax v roce 1985.\n\n\n\n\nGainax produkuje také počítačové hry. Mezi ně patří svlékací hra mahjong s postavami z \"Evangelionu\" a velmi slavná série \"Princess Maker\", vydávaná od roku 1991.\n\nJeště jako Daicon Films, Gainax vytvářel série tzv. tokusacu fan filmů. Tyto krátké filmy, vydávané od 80. let 20. století, obvykle parodovaly filmy s monstry a superhrdiny. Mezi ně patří:\n\n\n"}
{"id": "133458", "url": "https://cs.wikipedia.org/wiki?curid=133458", "title": "Krtek východoamerický", "text": "Krtek východoamerický\n\nKrtek východoamerický (\"Scalopus aquaticus\") je jeden z hojnějších amerických krtků.\n\nJe černě, šedě nebo hnědě zbarvený, má lysý ocas a mimořádně široké přední tlapky.\n\nNavzdory latinskému názvu a plovacím blánám mezi prsty zadních nohou není zvířetem vodním, naopak žádá suchou, lehkou, až písčitou půdu. Nory si hrabe těsně pod povrchem a krtiny vyhrnuje méně často než jiné druhy krtků.\n\n\n"}
{"id": "133459", "url": "https://cs.wikipedia.org/wiki?curid=133459", "title": "Umučení Krista", "text": "Umučení Krista\n\nUmučení Krista (2004) je americký film, který popisuje velmi barvitě posledních dvanáct hodin života a utrpení Ježíše Krista. Jeho režisérem je Mel Gibson. Film byl nominován na tři Oscary – za nejlepší film, nejlepší masky a za původní hudbu. Ve filmu se hovoří latinsky, hebrejsky a aramejsky, což má podle režiséra odpovídat tehdejší době; znalci biblických reálií však upozorňují na to, že ve filmu chybí tehdy jednoznačně nejběžnější jazyk řečtina a že výslovnost latiny odpovídá dnešnímu vatikánskému úzu, nikoli však výslovnosti tehdejší. Film byl také kritizován pro mimořádnou brutalitu nebo pro údajný antisemitismus.\n\nPodle režiséra Mela Gibsona byla hlavním zdrojem filmu čtyři kanonická novozákonní evangelia, film ale vychází i z jiných částí Bible včetně Starého zákona (Iz 53, Gn 3, 15). Dalšími zdroji byly vize augustiniánské mystičky Anny Kateřiny Emmerichové, jež sepsal Clemens Brentano, dílo španělské mystičky Maria de Agredy (1602–1665) \"Mystické město Boží\", popis zastavení křížové cesty, ale i Turínské plátno.\n\n\n"}
{"id": "133461", "url": "https://cs.wikipedia.org/wiki?curid=133461", "title": "Oskar Potiorek", "text": "Oskar Potiorek\n\nOskar Potiorek (20. listopadu 1853 Bleiberg – 17. prosince 1933 Klagenfurt) byl rakousko-uherský generál.\n\nNarodil se roku 1853. V letech 1911 až 1914 sloužil jako guvernér Bosny a Hercegoviny. V červnu 1914 odpovídal za bezpečnostní opatření při osudné návštěvě Františka Ferdinanda d`Este v Sarajevu. Po vypuknutí první světové války velel na srbské frontě. Na konci roku 1914 bojoval a prohrál bitvu na Kolubaře, což jej stálo postavení. Zemřel v roce 1933.\n\n"}
{"id": "133464", "url": "https://cs.wikipedia.org/wiki?curid=133464", "title": "Logopedie", "text": "Logopedie\n\nLogopedie (z řeckého ὁ λόγος, \"logos\" = slovo, řeč a \"paideia\" = výchova) se zabývá problematikou narušené komunikační schopnosti (NKS) ve všech rovinách u všech věkových kategorií (Lechta, 2005). Zahrnuje tedy vše od nejdrobnějších řečových vad, jako např. chybná výslovnost jedné hlásky, až po masivní řečové poruchy či naprostou nemluvnost. Má nejblíže k speciální pedagogice i k medicíně. V medicíně se setkáme spíše s pojmem klinická logopedie.\n\nŘeč člověka začleňuje do společnosti, ovlivňuje prožívání, poznávání a rozumový vývoj. Vývoj řeči souvisí se slovníkem rodiče či vychovatele. Dítě by mělo do 7 let věku zvládnout veškeré základy mateřského jazyka. Následné rozšiřování vědomostí souvisí se školou, sebevzděláním.\n\nCíl logopedie je možné definovat z více hledisek. Na základě různých definic lze obecné cíle logopedie rozdělit na tři obory:\n\nPředmět logopedie lze rozdělit na dva hlavní směry:\n\n\n\n"}
{"id": "133467", "url": "https://cs.wikipedia.org/wiki?curid=133467", "title": "Arménie (satrapie)", "text": "Arménie (satrapie)\n\nArménie (staropersky \"Armina\") byla jednou ze satrapií perské říše Achaimenovců (cca 550–330 př. n. l.), říše Alexandra Velikého a říše Seleukovců. Zabírala území dnešní Arménie a části Turecka, ázerbájdžánského Nachičevanu, Gruzie a Íránu.\n\nPeršané oblast dobyli na Médech kolem roku 553 př. n. l. za Kýra Velikého, název Armina je však poprvé doložen až na Behistunském nápisu krále Dareia I. Satrapie se členila na tři menší územní jednotky, tzv. malé satrapie – na Východní Arménii, Západní Arménii a Kolchidu (správa sídlila ve Východní Arménii). Většinu obyvatelstva tvořili Arméni, hlavními jazyky byly perština a arménština. Satrapie měla značnou míru autonomie, ale musela perskému velkokráli odvádět daně a v případě války vojenské kontingenty. V době pádu achaimenovské monarchie byl satrapou (Východní) Arménie Orontés II., (malým) satrapou Západní Arménie patrně Mithrausés, účastník bitvy u Gaugamél. Alexandr Veliký oblast nikdy plně neovládl, i když se o to ze všech sil pokoušel – jeho kandidát na úřad satrapy, Mithrenés, se však proti Orontovi nedokázal prosadit. Západní Arménie se později stala dějištěm válek diadochů a nakonec spolu s Arménií Východní součástí říše Seleukovců.\n\nAdministrativně podléhal arménský satrapa velkému satrapovi médskému, jehož sídlem byly Ektabany, dnešní Hamadán. Vedle Arménie a vlastní Médie náležely k médské satrapii ještě Parthie a Chorasmie.\n\n\n"}
{"id": "133472", "url": "https://cs.wikipedia.org/wiki?curid=133472", "title": "Hanspaulka", "text": "Hanspaulka\n\nHanspaulka je vilová oblast v pražské čtvrti Dejvice, která zaujímá spolu s vilovou oblastí Baba vyvýšené území, vymezené údolím Šáreckého potoka, skalním ostrohem na východní straně Baby, nárazovým břehem meandrů Vltavy, údolím bývalého Dejvického potoka a umělým zářezem v místě Horoměřické ulice. Toto území bylo historicky souvisle osídleno již od staršího paleolitu. Ve středověku se jednalo o viničnou oblast s mnoha vinohrady a několika usedlostmi. Podle největší z nich – usedlosti Hanspaulka dostala oblast své dnešní jméno. Jako obytná čtvrť vznikla ve 20. letech 20. století v rámci rozšiřování hlavního města Československa Prahy. Do druhé světové války zde bylo vystavěno mnoho architektonicky zajímavých vil a rodinných domů – především se jedná o funkcionalistické stavby, oblast získala vlastní školu a další občanskou vybavenost. Na Hanspaulce bydlelo a bydlí mnoho významných osobností, ze sedmdesátých let 20. století je velmi známé tzv. hanspaulské hudební hnutí, v rámci kterého vzniklo několik význačných hudebních skupin, ve sportu nese jméno Hanspaulky tzv. Hanspaulská liga v malém fotbalu.\n\nOblast Hanspaulky a Baby byla, díky příhodným geografickým podmínkám, osídlena daleko dříve než ostatní části Prahy. Bohaté archeologické nálezy ukazují na osídlení pravěkého člověka již z doby staršího paleolitu a v Šáreckém údolí i dříve. První spolehlivý a dochovaný archeologický nález pochází z těsného okolí kostela sv. Matěje – od roku 1890 zde byly objeveny celkem čtyři hromadné nálezy bronzových předmětů. Nálezy, kterým se věnoval především J. A. Jíra, od dob paleolitických až po dobu laténskou z této oblasti jsou dnes součástí archeologického fondu Muzea hlavního města Prahy. Na ostrohu Baba byla významná osada v období kultury s nálevkovitými poháry, a opevněné hradiště a centrum výroby kovů bylo na Babě v období střední a počátku mladší doby bronzové, z období formování knovízské kultury, a osídlení možná přetrvalo až do štítarského stupně.\n\nStředověký rozvoj Hanspaulky ovlivnilo především pěstování vinné révy. Pěstování vína má v Praze a jejím okolí velmi dlouhou tradici – již v 10. století zde vzniklo několik vinic, jejich rozsah se však následujících 300 let příliš nezvětšoval. K většímu zakládání vinic došlo až za Přemysla Otakara II., hlavní příčinou bylo pravděpodobně lehké oteplení podnebí, vinice zakládaly především kláštery a kapituly. Víno bylo horší kvality, než víno dovážené, ale bylo daleko levnější.\n\nPrudký rozvoj vinařství nastal za Karla IV.. Ten dal přivézt do Čech koňskými povozy sazenice vína z Burgundska a z Rakouska. Nařídil, aby byly v okolí Prahy byly vykáceny zalesněné svahy orientované na jih, aby byla půda obdělána a připravena a osázena sazenicemi vína, které byly rozdávány zdarma. Tato vlna rozšiřování vinic se ale Dejvic dotkla jen omezeně. Na Hanspaulce vzniklo několik drobných vinic v Podbabě, které byly nazývány Na Šárkách. Další rozvoj vinic byl utlumen husitskými bouřemi, ale brzy po nich nastalo období největší prosperity vinic na Hanspaulce. Již na začátku 15. století vznikla u proboštského dvora v Šárce vinice, později nazývaná Paťanka a v jejím blízkém okolí další vinice, podobně vznikaly také vinice na stráních Baby. O rozvoj vinařství v této oblasti ze zasloužil významně Stanislav Kadeřávek, vnuk Jana Šárky. Rozšířil vinice směrem k Dehnicím a pronajímal je. Založil také vinici v oblasti dnešní Kotlářky. Dalším iniciátorem zakládání vinic byl Jakub Dousek, který zakládal vinice v oblasti usedlosti Mydlářka. První Dehnické vinice vznikaly ve stráni pod dnešní Pernikářkou. Douskovy vinice měly nakonec rozlohu 81 strychů a jmenovaly se Hory Douskovy a byly základem pro vznik pozdějších vinic Mydlářka, Hercovka a Strakovka. Nástupce Douska jménem Machek založil další 4 strychy vinic na pozemcích dnešní Hadovky, pozdější nájemci založili vinice na pozemcích Hanspaulky, Pušrajbky, Komornické, Kanclířky a dalších. Před třicetiletou válkou již bylo na Hanspaulce 120 vinic.\n\nTřicetiletá válka byla pro Hanspaulské vinařství katastrofou – upadla hospodářská a politická moc Prahy a po roce 1627 také velká část majitelů odešla do zahraničí a vinice zůstaly neobdělávané. Odešli i kvalifikovaní dělníci a díky druhému nevolnictví bylo i nedostatek pracovní síly. Navíc v letech 1647–1648, během švédského obléhání Prahy, obsadila švédská vojska břevnovské, šárecké a hanspaulské návrší a hanspaulské vinice byly silně poničeny. Od poloviny 17. století se vinice opět vzmáhaly, ale stále častěji se místo vína pěstovaly i jiné plodiny. Obhospodařovány byly znovu především církví. Koncem 16. století začali vinice skupovat bohatí Pražané a slučovat je do větších vinic, takže v roce 1673 již bylo v oblasti jen 50 vinic.\n\nDo dnešní doby se zachovala jména jednotlivých vinic, která většinou pocházela od jejich majitelů (Bartoška, Bečvářka, Klimentka, Markvartka, Kocínka, Kuthenka, Dyrinka, Fišerka, Míčánka, Karlovka, Paťanka, Vlčovka, Fetrovská, Tylišovská, Hermelínská, Finkovská, Berkovská, Synkovská, Gensovská, Menšíkovská, Vilímovská, Turkovská, Kozlovská a podle cizozemských majitelů pak Dionýska, Diskacátka, Kvirtuska, Pušraibka, Natanaelka, Juliska, Santinka). Při zahájení vilové výstavby v létech 1928–1930 vyhledali někteří úředníci magistrátu záznamy v městských, zemských a farních archivech a pojmenovali podle původních vinic většinu ulic na Hanspaulce.\n\nKatastrofou pro zdejší hospodářství byly války o rakouské dědictví v letech 1740–1744. V roce 1742, po vyhrané bitvě u Chotusic přitáhla ve dnech 8.–15. 8. 1742 francouzská, španělská a saská vojska k Praze; francouzská vojska se usadila v celé oblasti Hanspaulky a Baby. Na vinicích se pásli jejich voli, mezci a muly, úrodu snědli vojáci, hospodářství poničili. 11. 8. 1742 byl zapálen Proboštský dvůr a byly postupně vypáleny také usedlosti Fišerka, Kotlářka, Špitálka, Šťáhlavka, zemanský Hendlův dvůr, dvůr Špitálka, letohrádek Baba; byly rozbořeny a spáleny vinařské domky a lisy. Byla zničena i kaple při usedlosti Šťáhlavka. Po boji, ve kterém zvítězila vojska Marie Terezie, vytlačila rakouská vojska Francouze z Hanspaulky a zřídila zde dělostřeleckou baterii a odstřelovala odsud opevněné pozice francouzských vojsk v Dejvicích a Bubenči. V září roku 1744 přitáhli pro změnu Prusové a znovu dobyli Prahu. Část vojska opět tábořila v Dejvicích a pobyla zde dva měsíce.\n\nPo ničivém působení cizích vojsk nebyly zničené vinice již obnoveny, většinou byly přeměněny na chudá orná pole, ovocné sady a na zelinářské zahrady. Obnovena byla pouze vinice nad dnešní Juliskou a vinice Na Kotlářce, které se udržely do poloviny 19. století. V místech dnešní ulice Na Pískách bývaly velké pískovny. V pískovnách a okolí bylo jedno ze dvou míst u Prahy, kde mohli dočasně (4–6 týdnů) pobývat kočovní Romové. U ulice Na Viničných horách, před Zednářským pavilonem, býval lom na křemenec a malé jezírko, jáma po lomu je zřejmá dodnes.\n\nNa konci 18. století začaly růst na území Dejvic postupně i menší domky a zvyšoval se počet obyvatel. Stavbu domků podporoval především probošt Kazimír Strachovský ze Strachovic v letech 1769 až 1786. Po zrušení poddanství v roce 1848 bylo od roboty osvobozeno více než 50 domkařů z Dejvic, Šárky a Podbaby a vznikla samosprávná obec, ve které byly spojeny tři původní osady – Dejvice, Šárka a Podbaba.\n\nVybudování lánské koněspřežky a poté její přebudování a prodloužení společností Buštěhradská dráha přispělo k rozvoji oblasti.\n\nVýznamným bylo pro Hanspaulku také cihlářství – cihelny vznikly na pozemcích několika Dejvických usedlostí – v oblasti Kotlářky, Julisky a Majorky, cihelna na Kotlářce fungovala až do 50. let 20. století. Na pozemcích bývalé Julisky vznikla v roce 1881 sladovna – největší exportní podnik na výrobu sladu v Čechách. V roce 1928 získal jeho slad první cenu na světové výstavě a byl uznán za nejkvalitnější na světě. Výroba ve sladovně byla ukončena v roce 1993. Již od konce 19. století byly připravovány plány na připojení Dejvic k Praze – k Bruské bráně byla dovedena voda i plyn, byla budována kanalizace.\n\nPo první světové válce byl v Praze velký nedostatek bytů. Proto se městské zastupitelstvo rozhodlo podpořit novou výstavbu mj. také na katastru Dejvic, které byly 1. ledna 1922 připojeny k Velké Praze. Město odkoupilo od svatovítské kapituly a deskového velkostatku Hostouň nemovitosti na území Dejvic a Střešovic včetně usedlosti Hanspaulka. Smlouvou ze 7. dubna 1922 tak byly získány pozemky o výměře přes 234 ha, bylo koupeno celkem 358 domů. Byl vypracován regulační plán a většina z celkem 140 stavebních skupin byla rozparcelována. V letech 1926–27 provedla obec stavbu kanalizace, vodovodu a vozovek. V letech 1927–1932 bylo v rychlém tempu zastaveno celé území od Perníkářky kolem zámečku Hanspaulka až ke kostelu svatého Matěje.\n\nNa počátku měli noví obyvatelé potíže jak s nákupem denních potřeb, tak i s docházkou za zaměstnáním do Prahy (tramvaj končila na dnešním Vítězném náměstí) a také do školy, do které musely děti chodit až na Vítězné náměstí.\n\nDruhá světová válka zasáhla i Hanspaulku, především v průběhu Pražského povstání. V Dejvicích byla usídlena celá třetina celopražského stavu německých vojáků, bylo zde také sídlo německého vojenského velitelství. Na Hanspaulce byla umístěna dělostřelecká baterie s houfnicemi, jejím sídlem byla škola v Sušické ulici. V domech, které byly během války zabaveny židovským obyvatelům, bydlelo mnoho německých důstojníků. Během povstání bylo zabito několik obyvatel Hanspaulky, především při bojích o nádraží v Bubenči, ale také německými jednotkami, které projížděly ulicemi a střílely bez rozmyslu.\n\nPo druhé světové válce byly dosud nezastavěné parcely zastavovány odlišným způsobem. V 50. letech 20. století byly zastavěny prostory ohraničené ulicemi Sušická, Na Pískách a Na Viničných horách dvoupatrovými domy ve stylu socialistického realismu, v 80. letech doplněné střešními vestavbami. Obdobná výstavba proběhla také v ulicích Vostrovská a u ulice Zengrovy.\n\nSporným zásahem do celkové architektury Hanspaulky byla výstavba hotelu Praha na území bývalé Petschkovy zahrady v letech 1975–1981. V roce 2014 byl hotel zbořen a na jeho místě je obnovována zahrada, ovšem nepřístupná veřejnosti. Ve spodní části zahrady přiléhající k Evropské ulici měla v roce 2017 začít výstavba soukromé školy Open Gate II – mělo se jednat o novou třípodlažní budovu a měl být také využit historický zámeček Hadovka. Nová pobočka školy Open Gate zde ale nakonec stát nebude. Důvodem tohoto rozhodnutí je skutečnost, že ani po více než dvou a půl letech se nepodařilo získat všechna potřebná povolení pro zahájení stavby. Nadace The Kellner Family Foundation se rozhodla zřídit v dolní části areálu zbouraného hotelu Praha veřejně přístupnou venkovní galerii se sbírkou osmi soch a zahradních kompozic světově proslulého britského sochaře Tonyho Cragga. Součástí projektu bude i dětské hřiště.\n\nU ulice Na Míčánce vznikla v roce 2008 kolonie nových domů, která odkazuje k neoplasticismu. \"\"Při projektu jsme se nechali inspirovat myšlenkami moderny 30. let 20. století – životním stylem, designem i architekturou, projekt reaguje na východiska nizozemského hnutí De Stijl, základními výrazovými prvky nových vil a dvojdomů jsou kompozice průniků jednoduchých objemů a barevných ploch, které dotvářejí vzhled obytného komplexu,\"\" řekl o výstavbě spoluautor architektonického návrhu Jiří Střítecký. Bylo zde vystavěno celkem 45 bytů ve vilách a dvojdomech.\n\nV oblasti Hanspaulky a Baby vzniklo několik sporných kauz, které souvisí především s další výstavbou v této oblasti:\n\nŘímskokatolický kostel sv. Matěje na Hanspaulce je malý, ale známý farní kostel ve II. vikariátu pražské arcidiecéze. Původní kostel (rotunda), resp. kaple, stávala na místě dnešního kostela podle pověstí od roku 971, první spolehlivý historický zdroj zmiňuje kostel v roce 1404. Původní kostel byl zbořen v roce 1770 a na jeho místě byl hned postaven nový, který byl vysvěcen v roce 1771. Byl vybudován ve stylu pozdního baroka a stal se dominantou celého okolí. Kostel tvoří přirozenou dominantu nejen přilehlému hřbitovu, na kterém jsou pohřbeny též význačné osobnosti českých dějin (např. architekt Pavel Janák).\n\nKe kostelu sv. Matěje se konaly vždy na svátek sv. Matěje 24. února tradiční náboženské poutě – první záznam o pouti je z roku 1595. Jednalo se o první jarní pouť v Praze a byla vždy velmi hojně navštěvována. V době první republiky se jí účastnilo až 250 000 lidí. Po druhé světové válce ztratila pouť zcela náboženský charakter a změnila se pouze na zábavu. V roce 1960 byla Matějská pouť přesunuta na Letnou, poté se konala také v Modřanech a na Břevnově a od roku 1963 či 1964 se přesunula do prostor dnešního Výstaviště Praha.\n\nK mnohým viničním usedlostem patřily také kaple. V současnosti zůstaly zachované dvě:\nDalší kaple, které zmiňují historické prameny byly:\n\nMenší kaple stojí na dalších místech:\n\nZ období rozvoje vinařství na Hanspaulce pochází také většina usedlostí, které většinou vznikly z původních viničních lisů, z velké části jsou zachované dodnes, i když většinou přestavěné. Při nové výstavbě Dejvic po roce 1922 stavební plány původní usedlosti respektovaly, takže zanikla pouze usedlost Santinka. Po roce 1945 pak zmizely Juliska, Šťáhlavka a Paťanka, na konci 70. let pak Mydlářka.\n\nDodnes stojící usedlosti:\nZaniklé usedlosti:\n\nS ohledem na to, že po velmi rychlé výstavbě domů v letech 1927–1932 byla velmi špatná situace s docházkou dětí do školy – musely chodit do přeplněné školy až na dnešní Vítězné náměstí, postavila pražská obec v roce 1929 podél Fetrovské ulice 4 dřevěné pavilony jako provizorní školu. Každý pavilon měl vstupní halu a dvě třídy. Výuka v nich začala v roce 1929 a všechny učebny byly hned přeplněny dětmi z novostaveb, Starých Dejvic a Horní Šárky. Zároveň započala výstavba cihlové školní budovy ve tvaru L se 14 třídami v ulici Sušická podle projektu Aloise Dryáka, která byla otevřena 28. října 1932. Ani nová budova ale nestačila množství žáků a tak byly brzy znovu postaveny dřevěné provizorní pavilony, ve kterých se učilo až do roku 1994. V 50. letech 20. století bylo přistavěno nové křídlo školy u ulice Na Čihadle, ve kterém bylo 6 nových tříd. V letech 1993–1994 proběhla plynofikace kotelny a v půdních prostorech bylo vystavěno 10 nových tříd. V roce 1996 byla přes ulici vystavěna nová budova se školní jídelnou, družinou a malou ubytovnou.\n\nSokolovnu na Hanspaulce postavili členové jednoty Sokol Dejvice II, která na Hanspaulce působila od roku 1931. Za své sídlo si jednota zvolila a zakoupila původní hájovnu Na Hanspaulce 2/166, později zakoupili také pozemek nad bývalou hájovnou pro letní cvičiště. V roce 1940 bylo přistoupeno k výstavbě vlastní sokolovny, i když to bylo již v době německé okupace, povedlo se dokončit hrubou stavbu včetně zastřešení. Na jaře 1941 však byl Sokol zakázán a tak došlo i přerušení výstavby budovy. Hned v roce 1945 byla činnost Sokola obnovena a díky velkému pracovnímu úsilí členů i dorostu se povedlo sokolovnu dokončit a 28. 10. 1946 slavnostně otevřít. Po roce 1948 byl Sokol opět zakázán a sokolovna byla přiřazena k výrobnímu závodu Aritma Vokovice, později byla převedena pod nově založenou Tělovýchovnou jednotu Spartak Dejvice. V roce 1968 byla pod hlavičkou Spartaku Dejvice částečně obnovena činnost Sokola, která probíhala pod názvem Základní a rekreační tělesná výchova až do roku 1989. V roce 1990 byla plně obnovena činnost jednoty Sokol Dejvice II, který uplatnil restituční nároky na sokolovnu. Soudní spor s TJ Spartak Dejvice probíhal 10 let a teprve na konci 90. let 20. století byl vynesen závěrečný rozsudek, kterým byl veškerý sokolský majetek vrácen.\n\nBěhem bouřlivé výstavby Hanspaulky ve 30. let 20. století vzniklo na Hanspaulce také řada vil zajímavých architektů, mezi ně patří:\n\n\n\nPáteřní dopravní tah Hanspaulkou a Babou tvoří tah ulic Na Pískách – Šárecká – Na Šťáhlavce, který je totožný s trasováním autobusové linky 131.\n\nVeřejnou dopravu na Hanspaulku a Babu zajišťovala od roku 1936 první pražská trolejbusová trať Svatý Matěj – Střešovice – (linka jezdící po této trati měla označení K, později 51) její provoz byl zahájen 28. srpna 1936, provoz trolejbusů zde byl ukončen 30. června 1959. Trolejbusovou dopravu na Hanspaulce připomíná pomník v podobě dvou sloupů s převěsem v Šárecké ulici před domem Šárecká 1366/79. Do 31. srpna 1959 byla tato linka obsluhována autobusy.\n\nOd 1. září 1959 byla provozována nová autobusová linka 125 na trase Revoluční – Bořislavka. V průběhu let došlo k několika drobným změnám trasy, v letech 1971–1974 měla linka označení 225, v některých letech byla část trasy provozována navíc jako posilová linka X125. Provoz linky byl ukončen 26. února 1993. Od roku 1963 jezdí na Hanspaulku autobusová linka 131, původně na trase Revoluční – U Matěje jako posila linky 125, od roku 1967 na trase Špejchar – Bořislavka. Od roku 2010 jezdí navíc po trase linky 131 noční autobus 515 Hradčanská – Nebušice, od dubna 2018 jezdí navíc linka 216, původně v trase Bořislavka – sídliště Baba, od konce června 2018 byla pak po spojení s linkou 108 prodloužena až do zastávky Poliklinika Petřiny.\n\nPrvní hanspaulské hudební skupiny vznikaly na začátku 70. let 20. století, kdy bratři Richard a Vladimír Tesaříkové zformovali základy skupiny Yo Yo Band, občas vystupovala skupina Žízeň Ivana Hlase, Ondřej Hejma, Hogan Veleba a také první formace skupiny Bluesberry s Petarem Introvičem. Hudební produkce probíhaly především v zahradních restauracích – hlavně v zahradě restaurace Na Staré faře, ale i na společných vandrech a vodách. V letech 1973 a 1974 se konaly dva velké koncerty pod otevřeným nebem u zříceniny Baba – Babstocky a Bluesbaby. Kromě hudby se četla Ginsbergova poezie a promítal i krátkometrážní film.\n\nPo zrušení zahrady u hospody Na Staré faře se hudební dění přesunulo na jaře roku 1976 do hostince Na Pískách, který brzy získal přezdívku Houtyš. V Houtyši probíhala nejen hudební produkce, ale také výstavy obrazů a fotografií a v letech 1977–1983 vycházel cyklostylovaný věstník Lógr. Houtyš se stal líhní nejproslulejších dejvických hudebních kapel jako například Navi Papaja Ivana Hlase, Žlutý pes Ondřeje Hejmy, Bluesberry Petara Introviče, Krausberry Martina Krause, Hlava B Mária Císaře, Wooden Shoes Jana Fischera, Triody Víta Malinovského nebo jazzové skupiny Coffee Band Vladimíra Vytisky. Objevovali se tu také zakladatelé Nerezu Vít Sázavský, Zdeněk Vřešťál nebo Ondřej Konrád.\n\nV roce 1982 proběhly v sále hotelu Zavadilka Hanspaulské hudební dny, kde vystoupilo celkem 18 skupin, v roce 1983 pak proběhlo na stejném místě tzv. HaHuLe – Hanspaulské hudební léto s 24 skupinami. Kolem roku 2000 se hudební aktivity na Hanspaulce znovu probudily, začaly se pořádat pravidelné místní hudební festivaly jako například Svatováclavské slavnosti a Hanspaulský festival pořádané na louce pod Hanspaulským zámečkem nebo Babfest pořádaný na sportovním hřišti na sídlišti Baba. Funkci kulturního centra pak velmi úspěšně přebírá soukromý hudební Raf Klub v Soborské ulici, kde se kromě příležitostných koncertů rovněž pořádají pravidelné hudební události například Vánočky u Rafa.\n\nSokol působí na Hanspaulce jako Jednota Sokol Dejvice II od roku 1931. Za své sídlo si jednota zvolila a zakoupila původní hájovnu Na Hanspaulce 2/166, později zakoupili také pozemek nad bývalou hájovnou pro letní cvičiště. Během války byl Sokol zakázán. V letech 1940–1946 postavili členové sokolovnu. Po roce 1948 byl Sokol opět zakázán a místo něj zde působila Tělovýchovná jednota Spartak Dejvice. V roce 1968 byla pod hlavičkou Spartaku Dejvice částečně obnovena činnost Sokola, která probíhala pod názvem Základní a rekreační tělesná výchova až do roku 1989. V roce 1990 byla plně obnovena činnost jednoty Sokol Dejvice II, později přejmenované na T.J. Sokol Praha –Hanspaulka.\n\nSportovní areál Hanspaulka byl vystaven na začátku 21. století. Poskytuje hřiště pro malou kopanou, tenis, nohejbal, basketbal, volejbal, florbal, atletická dráha, doskočiště, petanque, stolní tenis a minigolf. V zimním období jsou dvě největší hřiště zastřešena nafukovací halou.\n\nDalšími sportovišti jsou tenisové kurty v ulici Nad Šárkou a sportovní areál Baba.\n\nNa zvelebování a rozvoj Hanspaulky jsou zaměřeny spolky:\n\nNa Hanpaulce působí dva skautské oddíly:\n\nSeverní okraj Hanspaulky tvoří svahy Šáreckého údolí, které je součástí přírodního parku Šárka –Lysolaje, v blízkosti bývalé usedlosti Zlatnice se nalézá přírodní památka Zlatnice na ostrohu Baby potom Přírodní památka Baba.\n\nNa východním svahu Hanspulky od Hanspaulského zámečku až po Kotlářku vzniká postupně Centrální park Hanspaulka – zatím proběhla první etapa jeho výstavby na zhruba pětině plánovaného území. Byla opravena vstupní brána zámečku, provedeny terénní úpravy a vysazeno cca 100 stromů. Dalšímu rozvoji parku zatím brání nevyjasněné majetkové spory mezi městskou částí Praha 6 a ČVUT a společností ING. V roce 2014 byla vybudována v parku sáňkařská dráha.\n\nDalší menší parky jsou u ulice Pražákovská a u ulice Karasovská (v místě bývalého rybníčku).\n\nNa Hanspaulce jsou tři zahrádkářské kolonie – u bývalé usedlosti Zlatnice (pod ulicí Soborská) a v pokračování ulice Na Pahoubce. Existence všech tří kolonií je předmětem sporu s vedením městské části a také s ochranou přírody. V případě Zlatnice jsou také spory s majitelem pozemků.\n\nS Hanspaulkou a Babou je spojeno mnoho významných osobností, např.\n\n\n"}
{"id": "133478", "url": "https://cs.wikipedia.org/wiki?curid=133478", "title": "Zámek Chenonceau", "text": "Zámek Chenonceau\n\nChenonceau () je zámek situovaný cca 240 km jihozápadně od Paříže, nedaleko soutoku řek Cher a Loira. Stojí na místě původního vodního mlýna, který byl v letech 1513–1521 nahrazen zámkem. V letech 1556–1559 byly přistavěny mostní oblouky, které zámek spojily s druhým břehem řeky. Na obloucích je nyní umístěna dvoupatrová galerie, kdysi využívaná jako oblíbené místo společenských setkání francouzské aristokracie. Tuto přístavbu zřejmě iniciovala Kateřina Medicejská. Po zámku ve Versailles je druhým nejnavštěvovanějším zámkem ve Francii.\n\nZámek je někdy také nazýván „zámek šesti žen“, protože v jeho vlastnictví se postupně vystřídalo šest žen.\n\n\n"}
{"id": "133482", "url": "https://cs.wikipedia.org/wiki?curid=133482", "title": "Supermarine Spitfire", "text": "Supermarine Spitfire\n\nSupermarine Spitfire byl britský jednomístný stíhací letoun sloužící v RAF a v letectvech dalších spojeneckých armád během druhé světové války. Letoun tvořil spolu s Hurricany základ britského stíhacího letectva během bitvy o Británii. Vzniklo mnoho variant Spitfiru, používal několik konfigurací křídla a také byl vyráběn ve větším množství než jakékoliv jiné britské letadlo. Šlo také o jediný britský stíhací letoun, který se vyráběl po celou válku. Spitfire je i nadále populární mezi nadšenci; téměř 60 z nich zůstává způsobilých k letu a mnoho dalších slouží jako statické exponáty v leteckých muzeích po celém světě.\n\nSpitfire byl navržen jako vysoce výkonný stíhací letoun s kratším doletem R.J. Mitchellem, hlavním konstruktérrm Supermarine Aviation Works, která od roku 1928 působila jako dceřiná společnost firmy Vickers-Armstrongs. Mitchell značně ztenčil výrazné eliptické křídlo Spitfiru a použil zapuštěné nýty (navržené Beverley Shenstonem), aby mělo nejtenčí možný průřez, což letadlu pomohlo dosáhnout vyšší maximální rychlosti než u několika jeho současníků, včetně letounu Hawker Hurricane. Mitchell pokračoval ve zdokonalování konstrukce až do své smrti v roce 1937, načež jeho místo hlavního konstruktéra převzal kolega Joseph Smith, který dohlížel na vývoj Spitfiru prostřednictvím mnoha variant.\n\nBěhem bitvy o Británii od července do října 1940 vnímala veřejnost letoun Spitfire jako hlavní stíhací letoun RAF, ačkoli větší část břemene čelící německé Luftwaffe nesl početnější Hawker Hurricane. Jednotky vyzbrojené Spitfiry však měly nižší míru opotřebení a vyšší poměr vítězství ke ztrátě než jednotky létající s Hurricany díky vyšším výkonům Spitfiru. Během bitvy byly Spitfiry obecně pověřeny zachytáváním stíhaček Luftwaffe - hlavně letounů Messerschmitt Bf 109E, které jim byly velmi blízké.\n\nPo bitvě o Británii nahradil Spitfire Hurricany, se stal páteří stíhacího velitelství RAF a byl nasazen na evropském, středomořském, tichomořském bojišti a také v jihovýchodní Asii. Spitfire, který si piloti velmi oblíbili, sloužil v několika rolích, včetně stíhací, fotografického průzkumu, jako stíhací bombardér a cvičný letoun. Toto si udržel až do padesátých let. Seafire byla palubní varianta Spitfiru a sloužila ve Fleet Air Arm od roku 1942 do poloviny 50. let. Ačkoli byl původní drak navržen pro motor Rolls-Royce Merlin o výkonu 1 030 koní (768 kW), byl dostatečně silný a adaptabilní, aby používal stále výkonnější motory Merlin a později Rolls-Royce Griffon, které posktovaly výkon až 2340 koní (1 745 kW). Výsledkem bylo zlepšení výkonů a schopností Spitfiru v průběhu jeho služby.\n\nSupermarine začalo s vývojem své první stíhačky jako odpověď na specifikaci F.7/30 vydanou britským ministerstvem letectví v roce 1931. Ta požadovala letadlo moderní koncepce poháněné motorem Rolls-Royce Goshawk II. Soutěže o typ specifikovaný v F.7/30 se zúčastnily všechny významné letecké společnosti v Británii i malá firma Supermarine (od roku 1928 vlastněná koncernem Vickers-Armstrongs). Ta měla zkušenosti s vývojem rychlostních speciálů, které dosáhly výrazných úspěchů v soutěži plovákových letadel o Schneiderův pohár s typy Supermarine S.5 a S.6 (rychlostní plovákový typ S.6B konstruovaný Reginaldem J. Mitchellem dosáhl 29. září 1931 světového rychlostního rekordu výkonem 657 km/h).\n\nVyvíjený stroj dostal označení \"Type 224\" a jeho šéfkonstruktérem byl R. J. Mitchell. Měl otevřenou pilotní kabinu a mohutně zakapotovaný pevný podvozek (v kapotách bylo po jednom kulometu ráže 7,7 mm, další dva byly v trupu před pilotem). Prototyp vzlétl 19. února 1934, ale nedosahoval požadovaných výkonů.\n\nV roce 1935 britské ministerstvo letectví objednalo ve firmě Supermarine specifikací F.37/34 první celokovové stíhací letadlo pro potřeby RAF. Prototyp Supermarine Type 300 byl dokončen 18. února 1936, konstruktérem byl opět Reginald J. Mitchell. Prototyp se sériovým číslem K5054 poprvé vzlétl 5. března 1936 (někdy se udává i 6. březen) poháněný motorem Rolls-Royce Merlin C a dvoulistou dřevěnou vrtulí. Mimo celokovové konstrukce měl krytou kabinu a zatahovací podvozek. Po menších úpravách prototypu byla v červnu 1936 objednána první série 310 kusů pod názvem \"Spitfire\". Technologická náročnost typu (zejména výroby moderního eliptického křídla) způsobila zpoždění náběhu výroby a první stroje přišly k jednotkám, počínaje 19. perutí, až koncem roku 1938.\n\nPůvodní výrobní série měla dvoulisté dřevěné vrtule, ale od 78. vyrobeného kusu byly Spitfiry opatřovány za letu stavitelnou kovovou třílistou vrtuli de Havilland. Od šedesátého vyrobeného stroje bylo křídlo vybaveno systémem vyhřívání výzbroje, která předtím ve větších výškách trpěla poruchami a od ledna 1939 byly Spitfiry vybavovány překrytem kabiny s odsouvatelnou prostřední částí vypouklého tvaru namísto původní přímé. Tyto a další změny a úpravy byly postupně aplikovány i u dříve vyrobených kusů.\n\nCelkem vzniklo 24 verzí s mnoha subvariantami lišícími se motory, výzbrojí či výstrojí. Výzbroj se zpočátku u prvních verzí sestávala výhradně z kulometů. Verze Mk.IA nesla osm kulometů Browning ráže 7,7 mm vestavěných do křídla. Protože se brzy ukázalo, že kulomety mají relativně malý účinek, dostaly Spitfiry výzbroj 20mm kanónů British-Hispano. Po testech na několika strojích Mk.I bylo vyrobeno 170 kusů verze Spitfire Mk.IIB, vyzbrojené dvěma 20mm kanóny British-Hispano a čtyřmi 7,7mm kulomety. Ve velkém měřítku, kdy kanóny nesla většina produkce, byl takto vyzbrojen až Spitfire Mk.VB a Mk.VC (začal se vyrábět v létě roku 1941). Ty byly poháněny motory Rolls-Royce Merlin 45, 46, 50 nebo Merlin 55. V největším počtu však byly vyráběny verze Mk.IX a Mk.XVI (Mk.XVI, až na motor vyráběný v licenci u americké automobilky Packard, byl identický s Mk.IX). Ta se od verze Mk.V mimo detailů a zesílené konstrukce draku lišila hlavně motorem Rolls-Royce Merlin 61 a později 63, 66 či 70 (LF Mk.XVI poháněl motor Packard Merlin 266) a čtyřlistou vrtulí. Do služby byla nasazena v červenci 1942, měla být jen dočasným řešením nadřazenosti německých Fw 190A nad tehdejšími stíhacími stroji RAF. Ihned se osvědčila a v její výrobě se pokračovalo. Přibyla také výzbrojní varianta E, u které byla oproti variantě C nahrazena čtveřice kulometů ráže 7,7 mm dvěma kulomety Browning ráže 12,7 mm. Stroje posledních sérií Mk.IX a Mk.XVI dostaly kapkovitý překryt kabiny (podobně jako měly stroje Typhoon, Tempest či P-51D Mustang), zlepšující výhled pilota do zadní polosféry. V roce 1944 také byla nasazena nejlepší verze která se ještě zúčastnila bojů za II. světové války, Spitfire Mk.XIV, poháněná motorem Rolls-Royce Griffon. Bylo postavených více než 20 300 kusů všech verzí a Spitfire zůstal ve službě až do padesátých let 20. století. Stroje byly vyráběny v továrnách v Castle Bromwich nedaleko Birminghamu a v Southamptonu.\n\nExistovala také námořní verze nazývaná \"Seafire\" určená pro operace z palub letadlových lodí. Měla na spodní straně trupu (později vzadu za ostruhovým kolečkem) záchytný hák (kvůli brzdění letadla při přistávání na letadlových lodích), sklápěcí křídla a další výstroj potřebnou k provozu na letadlových lodích. I přes solidní výkony nebyla tato modifikace úplně vhodná pro takovou službu (obtížné přistávání, způsobené malým rozchodem podvozku, vedlo k množství nehod, typ také neoplýval dlouhým doletem potřebným nad mořem), a tak se Seafire nestal v britském námořním letectvu tak dominantním typem jako na pevnině u RAF.\n\nCelkem bylo vyrobeno více než 2 500 strojů různých verzí letadla Supermarine Seafire. Poslední verze Seafire (F.47) byla nasazena ve válce v Koreji. K vyřazení Seafire ze služby došlo v roce 1952.\n\nZačátkem roku 1940, kdy probíhaly boje v Norsku a Spojenci ztratili všechna tamní pozemní letiště, přišlo RAF s návrhem přestavět Spitfiry na plovákové stíhací letouny, schopné operovat z mořské hladiny v oblastech, kde nebylo možné nasazení letadlových lodí. V dubnu začali přestavovat \"Supermarine Spitfire Mk.I\" (R6722), ovšem boj o Norsko mezitím skončil a tak se stroj vrátil do původní podoby pozemního stroje. Práce na plovákových Spitfirech se obnovily v roce 1941. První přestavba proběhla na verzi \"Mk.V\" (W3760), která byla zalétána v říjnu 1942. Letoun obdržel čtyřlistou vrtuli, měl zaplechované šachty kolového podvozku a novou kýlovku se směrovkou a spodním kýlem. Firma Folland přestavěla ještě další dva Spitfiry Mk.V (EP751 a EP754). Takto upravené stroje se dvěma plováky dosahovaly maximální rychlost 520 km/h. V roce 1943 vznikla ještě přestavba z verze \"Mk.IXb\" (MJ892), jejíž maximální rychlost vzrostla na 605 km/h. V témže roce RAF rozhodlo nasadit plovákové Spitfiry proti německým transportním letounům, které obstarávaly přepravu vojenského materiálu z Řecka na Krétu. EP 451, EP754 a MJ892 byly lodí přepraveny do Středomoří s předpokládanou základnou na některém z malých řeckých ostrovů. Zásobování měly obstarávat ponorky. Jednotka byla nejprve dislokována v Egyptě na Velkém hořkém jezeře, kde započal výcvik. Po dosažení operační způsobilosti byl však plán nasazení zrušen.\n\nSpitfire byl jednomotorový jednomístný stíhací letoun, celokovový samonosný dolnoplošník poloskořepinové konstrukce (pouze kormidla kryje plátno), s jednoduchými ocasními plochami a se záďovým zatahovacím podvozkem (u prvních verzí ostruhové kolečko zatažitelné nebylo).\n\nJedním z důležitých prvků konstrukce bylo tzv. geometrické zkroucení křídla (vedle geometrického zkroucení známe také tzv. aerodynamické zkroucení křídla; stejného účinku totiž lze dosáhnout i vhodnou volbou různých profilů podél rozpětí křídla, popř. křídlo může být tzv. zkrouceno současně geometricky i aerodynamicky). Úhel nastavení křídla se plynule snižuje z 2° u kořene křídla na −0,5° na koncích. Zkroucení křídla zajišťuje dobré chování při přetažení letounu – při přetažení se proudění začne odtrhávat nejprve u kořene křídla, což způsobuje dvě věci:\n– turbulentní proudění zasáhne ocasní plochy letounu, což způsobí vibrace výškovky, které se řízením přenášejí pilotovi na řídicí páku; toto kmitání „kniplu“ pilota informuje o tom, že se blíží do nebezpečné oblasti, při které může dojít ke ztrátě vztlaku a pádu letounu;\n– za druhé, díky menšímu úhlu náběhu vnějších částí křídla, si stroj stále ještě zachovává účinná křidélka, takže stroj stále ještě je plně ovladatelný.\n\nSlabší stránkou prvních verzí motoru Merlin byl karburátor, který při vysokých negativních násobcích (fakticky jen při přechodu do střemhlavého letu) přestal dodávat palivo do motoru, zatímco jeho hlavní soupeř Messerschmitt Bf 109E měl přímé vstřikování paliva do válců, kde k tomuto nedocházelo (z druhé strany ovšem vstřikovací souprava je výrobně náročnější, a tedy i dražší, a přímé vstřikování paliva do válců je také citlivé na zavzdušnění palivového systému). Ovšem první, byť jen „provizorní“ řešení se objevilo již v roce 1940, kdy byl v  AE navržen a zkonstruován tzv. RAE-restrictor (známý též pod označením „Shilling orifice“), byť toto se do výroby dostalo až po „Bitvě o Británii“ (autorkou tohoto řešení byla Beatrice Shilling, která později za dlouholetou úspěšnou činnost v RAE obdržela řád OBE). Definitivním řešením pak byla konstrukce karburátoru spolehlivě pracujícího i při záporných násobcích, tzv. „RAE anti-G carburettor“ (použití karburátoru z druhé strany přinášelo, oproti přímému vstřikování paliva, zvýšení plnicí účinnosti, a tedy i vyšší výkon motoru).\n\nVýsledkem tedy bylo (za Bitvy o Británii) že v nepříjemné situaci se mohl pilot Messerschmittu odpoutat prudkým přechodem do střemhlavého letu, kdy zprvu získal před pronásledovatelem cenné desítky metrů. (Není ovšem pravdivé tvrzení, byť je velice rozšířené, že Bf 109E byl v letu střemhlav rychlejší – stačí se podívat do manuálů na mezní rychlosti obou letounů – ty jsou takřka identické…) A protože ve vzdušných soubojích rozhodují sekundy (či spíše zlomky sekund), byla to nebezpečná výhoda Messerschmittů (byť se ovšem jednalo o únik – tedy o situace kdy pilot německé stíhačky rozhodně nebyl ten, kdo by měl navrch). Projevovala se zejména v střemhlavém letu, ve kterém byly schopné uniknout Spitfirům. Ty měly naopak lepší stoupavost, a tak často unikaly nepříteli prudkým stoupáním.\n\n\"Spitfire\" se časem stal, i díky úspěšné propagandě, legendou bitvy o Británii. Spitfire byl určitě jedním z nejlepších stíhacích strojů své doby. Během roku 1940 měl svou nezastupitelnou úlohu při ochraně britského vzdušného prostoru a při ochraně ustupujících britských a francouzských vojsk u Dunkerque. V době bitvy o Británii ale ještě nebyly perutě RAF vybaveny dostatečným počtem strojů tohoto typu, a tak se dělil o úspěchy se svým kolegou od firmy Hawker. RAF totiž v té době disponovala dostatečným počtem robustní stíhačky Hawker Hurricane (3/4 stíhacího letectva), která se ukázala být vhodnou pro ničení nepřátelských bombardérů, ale kvůli nižším výkonům a výhradně kulometné výzbroji byla slabší v porovnání s německou nejrozšířenější stíhačkou Messerschmitt Bf 109E.\n\nTento stav vedl k tomu, že po relativně dlouhý čas měly obě stíhačky při německých náletech úkoly rozdělené (pokud to okolnosti dovolily). Výkonnější Spitfiry zaměstnávaly stíhačky nepřítele a odolné Hurricany rozbíjely svazy bombardérů. Oba typy byly v tomto období pro Brity určitě nenahraditelné.\n\nSpitfire a Hurricane měly oproti německým strojům výhodu v navigaci. Tu jim zabezpečoval tehdejší poměrně nový vynález – radar. Hlavní však bylo to, že ho Britové dovedli velmi účinně použít a skvěle navigovat své hlídkující stroje k nepříteli. Nezanedbatelným faktorem byla i blízkost vlastních letišť a tím pádem i nižší spotřeba paliva, což nahrávalo letcům RAF. Němci nebyli schopní poskytnout svým bombardovacím svazům stíhací ochranu po celou dobu letu. Obzvlášť v hloubce anglického vnitrozemí.\n\nVerze Mk.I a Mk.II byly bojově nasazené v Evropě do konce roku 1941, kdy začaly být nahrazovány verzí Mk.V. Letadlová loď HMS Eagle dopravila několik těchto strojů i na Maltu, na jejíž obraně se v roce 1942 ve velké míře podílely v celkovém počtu kolem 275 strojů. Vybavené velkým prachovým filtrem byly verze Mk.V a Mk.VIII nasazeny také do bojů v severní Africe i v rámci amerického letectva. O něco později následovaly spojenecká vojska jako vzdušné krytí na Sicílii a do Itálie. Jejich krátký dolet je ale předurčoval jen na doprovod bombardérů na krátké vzdálenosti a na akce typu „sweep“ nad letišti v okupované Francii. Dálkový doprovod amerických bombardérů měly zajišťovat americké P-47, P-38 a později i P-51.\n\nNa bojištích v Tichém oceánu byly Spitfiry nasazeny nejprve v Austrálii. Zpočátku hlavně jako průzkumné stroje, později i jako stíhačky. Koncem roku 1942 létaly na strojích Mk.V v severoaustralském Darwinu už dvě perutě. První stroje Mk.V byly v bojích v Barmě nasazeny v září 1943. Spojenečtí piloti byli nemile zaskočeni, že ani Spitfire nevymanévruje ve vzdušném souboji japonské stíhačky Micubiši Zero.\n\nNa Spitfirech létalo mnoho nejúspěšnějších britských es války a nejúspěšnějším z nich byl plukovník, později letecký vícemaršál RAF James Edgar \"Johnnie\" Johnson, během 516 bojových letů zaznamenal 34 potvrzených sestřelů samostatně, 7 ve skupině, 3 pravděpodobné sestřely samostatně, 4 ve skupině, 10 poškozených strojů samostatně, 3 ve skupině a 1 zničeným na zemi, všechny jeho samostatné sestřely byly nepřátelské stíhací stroje (14 Bf-109 a 20 FW-190), stal se nejen nejúspěšnějším ničitelem Focke-Wulfů ale i nejúspěšnějším britským a spojeneckým stíhacím pilotem na západní frontě proti Luftwaffe. Létal na verzích Spitfiru s imatrikulací svých iniciál JE-J a volacím znakem \"Greycap\". Během celé své kariéry nebyl ani jednou sestřelen a jeho letoun byl palbou nepřítele poškozen jen jedinkrát!\n\nMimo RAF sloužily letouny Spitfire ve většině spojeneckých letectev. Obzvlášť významné byly pro kanadské (Royal Canadian Air Force), australské (Royal Australian Air Force), jihoafrické (South African Air Force) a novozélandské (Royal New Zealand Air Force) letectvo. Patřily též mezi několik málo neamerických typů letadel, které sloužily v americkém letectvu (United States Army Air Forces). Stíhačky Supermarine Spitfire používaly také některé jednotky cizích zemí, které spadaly pod britské RAF: byli to hlavně Francouzi, Norové, Belgičané, Poláci a Čechoslováci. V bojích proti Japonsku nasadilo tato letadla i indické královské letectvo. Spitfiry sloužily i v řadách letectva Rudé armády v Sovětském svazu kam byly dodány v rámci Smlouvy o půjčce a pronájmu. Ukořistěné exempláře použila v několika případech i Luftwaffe.\n\nPo druhé světové válce používalo Spitfiry: Švédsko, Itálie, Sýrie, Dánsko, Norsko, Turecko, Kanada, Holandsko, Francie, Portugalsko, Československo, Španělsko, Polsko, Rhodézie, Jugoslávie, Hongkong, Barma, Izrael a Spojené království. Zúčastnily se řecké občanské války a izraelské války za nezávislost.\n\nSupermarine Spitfire byl jednomístný jednomotorový samonosný dolnoplošník. Kovová kostra křídel, pevných ocasních ploch a trupu byla pokryta duralem. Kovová kostra pohyblivých ocasních ploch plátnem. Krycí plechy byly duralové. Řadový motor poháněl kovovou nebo dřevěnou čtyřlistou vrtuli s nastavitelným úhlem náběhu. Podvozek byl zatahovací, se zatahováním hlavních podvozkových nohou směrem ke koncům křídel, zadní ostruhové kolečko bylo pevné. Mimo vestavěné výzbroje mohly být neseny bomby o celkové hmotnosti 339 kg nebo přídavná nádrž.\n\n\n\n\n"}
{"id": "133484", "url": "https://cs.wikipedia.org/wiki?curid=133484", "title": "Supermarine Seafire", "text": "Supermarine Seafire\n\nSupermarine Seafire byl britský jednomístný palubní stíhací letoun vyvinutý za druhé světové války. Byl odvozen ze slavné stíhačky Supermarine Spitfire.\n\nNa začátku druhé světové války byl hlavním stíhacím typem Fleet Air Arm (FAA – britské námořní letectvo) dvoumístný Fairey Fulmar, neboť Admiralita byla přesvědčena, že letoun operující z paluby lodi potřebuje druhého člena posádky k obsluze radiostanice. Jak ale později vyšlo najevo, jednomístné stroje jsou také schopny nasazení z letadlových lodí a mohou lépe čelit protivníkovým stíhačkám. Momentální nedostatek takových strojů se Admiralita rozhodla řešit úpravou stávajících pozemních typů, a tak vedle Hawker Hurricanů požádala i o Supermarine Spitfire. Tyto stroje ale byly nutně potřeba k obraně Británie v bitvě o Británii, a tak musela Admiralita počkat.\n\nSamotný vývoj započal roku 1941, kdy bylo několik Spitfirů Mk. VB upraveno zastavěním přistávacího háku a úchytů pro katapult, první z nich byl zalétán v říjnu 1941 a další dva vzlétly počátkem roku 1942. Tyto letouny většinou neměly další námořní vybavení a byly používány jako cvičné.\n\nLetouny \"Seafire\" byly modifikací Supermarine \"Spitfire\" a nahradily postupně letouny \"Sea Hurricane\", které se stáhly většinou na malé doprovodné letadlové lodě.\n\nVe druhé polovině roku 1941 byl jeden \"Spitfire\" F.Mk.V opatřen přistávacím hákem a s úspěchem odzkoušen na palubě HMS \"Illustrious\". Tak také vypadalo 48 prvních sériových \"Seafire\" F.Mk.IB s výzbrojí typu B.\n\nV září 1942 přišly první ze 400 postavených Mk.IIC se zesílenou konstrukcí, aby mohly být katapultovány. Některé z nich měly ve verzi L.F.Mk.IIC zkrácená křídla.\n\nDosavadní pevná křídla \"Spitfirů\" se změnila na skutečná námořní sklopná až u verze F.Mk.III, jejíž výroba začala v dubnu 1943 a dala celkem 1000 kusů.\n\nLetouny \"Seafire\" prošly bojem poprvé při spojeneckém vylodění do severní Afriky v listopadu 1942. Koncem roku 1942 bylo již ve službě šest perutí \"Seafire\" a počet stoupal. \"Seafiry\" se pak objevovaly při všech vyloděních ve Středomoří a v poslední fázi války přešly do Pacifiku. Z celkového počtu 1699 \"Sefirů\" s motory Merlin bylo 166ks upravených ze Spitfirů. V květnu 1945 přišly do služby Sefire Mk.XV s motory Griffon VI, ale to byly již vysloveně poválečné typy.\n\nTyto letouny vznikly nouzovou úpravou 45 Spitfirů Mk. VB během roku 1942, kdy námořnictvo nutně potřebovalo stroj, který by byl svými výkony srovnatelný řadovým stíhačkám protivníka. Pod trupem byl přistávací hák typu „A“, nainstalovány byly přístroje používané námořním letectvem (radiostanice a identifikační přístroj), přijímač pro radiomaják a úchyty pro jeřáb ale chyběly. Křídla byla pevná, nesklopná. Stroje byly použity pouze k palubním zkouškám a k výcviku.\n\nCelkem 166 letounů bylo konvertováno z pozemního Spitfiru Mk. VB. Stroje, nyní s továrním označením Supermarine Type 340, dostaly nová sériová čísla, jinou radiostanici, trupový přistávací hák „A“ a trup byl lokálně zesílen; úchytné body pro katapult nebyly instalovány na prvních 48 letadlech. Výzbroj byla typu B – dva 20mm kanóny Hispano Mk. II (60 nábojů na hlaveň) a čtyři 0,303 in (7,7 mm) kulomety (350 nábojů každý), většina strojů byla poháněna motorem Rolls-Royce Merlin 45 (1415 hp / 1055 kW), několik strojů mělo Merlin 46. Jelikož Spitfire byl záchytný stíhač, neměl velký dolet, tolik potřebný pro námořní operace, proto zde mohl být zvýšen podtrupovou přídavnou nádrží o objemu 30 Imp gal (136 l).\n\nDodávky byly zahájeny v polovině roku 1942. Stroje byly použity zejména pro cvičné účely, ale u několika perutí byly nasazeny i operačně. V říjnu jimi byla kompletně vyzbrojena 801. peruť na palubě HMS Furious, dále se pak dočkaly nasazení z paluby eskortní letadlové lodě HMS Fencer v rámci 842. smíšené perutě.\nSeafiry Mk. IB byly pochopitelně považovány jen jako přechodné typy kvůli nedostatečné navalizaci, ale právě díky ní a malému nárůstu hmotnosti nedošlo k velkému poklesu výkonů vzhledem ke Spitfiru Mk. VB.\n\nStroje Mk. IIC již námořnictvo pokládalo za pravou palubní stíhačku. Konstrukčně vycházely z Mk. VC, měly samozřejmě přistávací hák typu „A“, zpevněný trup, prodloužené nohy podvozku, úchyty pro katapult a křídlo C – dva 20 kanóny Hispano Mk. II (120, někdy se udává 145, nábojů) a čtyři kulomety Browning (350 střel), námořní radiostanici, identifikační přístroj IFF (Identification friend or foe – identifikace přítel-nepřítel) a přijímač radiomajáku Type 72. Pod trupem mohla být přepravována puma o hmotnosti 250 lb (113 kg) nebo přídavná nádrž o 45 Imp gal (204,5 l) paliva. Vzlet mohl být usnadněn instalací pomocných startovacích raket RATOG (Rocket Assisted Take Off Gear) na nosné plochy (nakonec nikdy nebyly použity operačně). Někdy byl používán tropický filtr Vokes, rozpětí nesklopného křídla bylo standardní nebo zkrácené. Bylo postaveno 372 exemplářů.\n\nF Mk. IIC – Supermarine Type 357 – Základní verze určená k stíhání, proto je označena písmenem F. Jako prototyp posloužil stroj AD371, který byl zalétán v únoru 1942. První sériový stroj vzlétl 28. května 1942. Letouny byly poháněny motory Merlin 45 (1415 hp / 1055 kW), 46 nebo 50 (několik posledních mělo motory Merlin 55) se čtyřlistou vrtulí, do služby vstoupily v polovině roku u 807. perutě, která později zabezpečovala vzdušné krytí při invazi do severní Afriky (operace Torch). Kvůli nárůstu hmotnosti a zachování pohonné jednotky klesly oproti verzi Mk. IB výkony.\n\nL Mk. IIC – Supermarine Type 375 – Ke konci roku proběhly na jednom Spitfiru Mk. I (L1004) zkoušky motoru Merlin 32 o 1645 hp s menším průměrem oběžného kola kompresoru, který podával nejlepší výkony v malých výškách. Testy dopadly úspěšně a tak padlo rozhodnutí zastavět tuto pohonnou jednotku do stávajících letounů Seafire. Tato letadla se dočkala služby v květnu 1943 u 807. perutě, většinou se zkráceným rozpětím. Předpona L znamená v systému označení námořního letectva to samé jako LF u RAF, tedy stíhač pro malé výšky.\n\nLR Mk. IIC – Ozbrojená průzkumná subverze stíhačky pro malé výšky, odvozená z L Mk. IIC, někdy označována také jako FR Mk. IIC nebo PR Mk. IIC. Firma Heston Aircraft upravila okolo deseti letounů L Mk. IIC, v trupu přibyla jedna vertikální kamera F.24 (ohnisková vzdálenost 20 in / 51 cm) a jedna šikmá (14 in / 35,5 cm) mířící vlevo. Stroje byly nasazeny počínaje červnem 1943.\n\nVarianta vyvinutá z Mk. IIC (tedy pořád vycházející z již zastaralého Spitfiru Mk. V). Nejpodstatnější změnou bylo použití ručně sklápených křídel (křídlo se před kanóny sklopilo nahoru, podruhé před koncovým obloukem dolů). Díky tomu bylo možno umístit na letadlovou loď více strojů. Prototyp (MA970 – první sériový Mk. II) byl zalétán v listopadu 1942, sériové stroje (Supermarine Type 358) následovaly v květnu 1943 a operačně byly nasazeny v listopadu u 894 perutě. Mk. III se stala nejpočetnější verzí Seafiru, neboť bylo celkem vyrobeno 913 strojů u firmy Westland a 350 u Cunliffe Owen. Stroje se dočkaly mj. nasazení na pacifickém bojišti.\n\nVýzbroj zůstala stejná jako u Mk. IIC (dva 20mm kanóny se 120 nebo 145 náboji a čtyři kulomety s 350 střelami), avšak vnější kanónová šachta byla odstraněna, odpadla tedy možnost zástavby čtyř kanónů. Rovněž vnější vybavení bylo zachováno – na závěsník pod trupem mohla být pověšena puma o hmotnosti až 500 lb (227 kg) nebo přídavná nádrž; start mohl být usnadněn díky pomocným startovacím raketám RATOG. Pozdější letouny mohly nést místo pumy 4 neřízené rakety ráže 3 in (76,2 mm) na závěsnících Mk. VIII.\n\nPo válce bylo 141 Seafirů Mk. III dodáno do Francie, která je bojově nasadila nad Indočínou.\n\nF Mk. III – Původní Mk. III s Merlinem 55 se čtyřlistou vrtulí (u několika letounů byly použity motory Merlin 45, 46 nebo 50). Zde byly ještě použity kolektorové výfukové roury, tři na každé straně přídě.\n\nL Mk. III – Hlavní subverzí se stala varianta L Mk. III. Zde bylo použito křídlo bez koncových oblouků a motor Merlin 55M (1585 hp / 1182 kW), který podával lepší výkony v menších výškách. U této varianty se také objevilo jiné uspořádání výfuků, na každé straně přídě nyní bylo šest výfukových rour.\n\nLR Mk. III – Do několika málo strojů L Mk. III byly umístěny dvě kamery F. 24 (stejně jako u LR Mk. IIC), vznikla tak varianta určená pro ozbrojený hloubkový průzkum, někdy také označovaná FR Mk. III.\n\nPrvní varianta Seafiru s motorem Rolls-Royce Griffon a zároveň první verze stavěná od začátku skládacími křídly. Jednalo se o spojení Spitfiru Mk. XII s ručně sklápěným křídlem Seafiru Mk. III a ocasními plochami Spitfiru Mk. VIII. Letoun byl vyvíjen nejdřív pod označením Seafire Mk. XII, pak byl přeznačen na Mk. XV. Několik posledních exemplářů bylo upraveno na standard Mk. 17.\n\nPrototyp (NS487) byl dokončen v prosinci 1943 ještě s trupovým přistávacím hákem „A“, typu bylo přiřazeno tovární označení Supermarine Type 377. Druhý prototyp (NS490) obdržel nový ocasní přistávací hák „Sting Hook“, který se při zatažení ukrýval do vyříznuté směrovky a který se pak stal standardním pro většinu následujících strojů. Díky peru se hák po uvolnění natáhl dozadu o 45 cm (18 in), do strany se mohl vychýlit až o 30°. Stroje byly sériově vyráběny počínaje listopadem 1944, dodávány od března. Válečných operací se již nezúčastnily.\n\nPohonnou jednotkou se stal Griffon VI (1850 hp / 1380 kW) s jednostupňovým dvourychlostním kompresorem a čtyřlistou vrtulí o průměru 3,175 m (10 ft 5 in), byla použita zahrocená směrovka, chladiče pod oběma křídly a zatahovací ostruhové kolečko, které bylo chráněno před zachytáváním o lana z trubek přivařenou hrazdičkou. Hlavňová výzbroj zůstala stejná, ale díky novému nabíjecímu mechanismu firmy Martin-Baker pojaly pásové zásobníky kanónů 150 střel. Vnější nesená výzbroj do celkové hmotnosti 1000 lb (454 kg) byla zavěšena na jednom trupovém pumovém závěsníku (puma nebo přídavná nádrž) a pod křídly (dvě 250 lb / 113 kg bomby nebo čtyři neřízené rakety na odpalovacím zařízení „zero-length“).\n\nSeafire Mk. 15 (poválečné označení arabskými čísly) nebyl, navzdory zvýšení výkonů, úspěšný a bezpečný. Právě pohonná jednotka se stala kamenem úrazu. Díky velkému kroutícímu momentu hrozilo při přidání plynu naklonění a stočení letounu, zejména při kritických fázích letu jako přistání nebo vzlet. Další problém představovala malá světlost mezi palubou a vrtulí, a při vyšších, běžně dosažitelných, rychlostech se levé křídlo začalo propadat a stroj spadl do neovladatelné vývrtky. Také podvozek, který nebyl od verze Mk. II zpevněn, nestačil na nárůst váhy. Kvůli těmto negativům byl Seafire Mk. 15 na čas vyřazen ze služby.\n\nAni výkony letounu nebyly úplně uspokojivé, neboť pořád znatelně zaostával za americkými stroji, kterým měl konkurovat, a výzbroj byla pořád zčásti tvořena slabými kulomety puškové ráže, zatímco RAF už používala půlpalcové (12,7 mm) kulomety nebo 20mm kanóny.\n\nPo válce byly Seafiry Mk. 15 ve službě také Royal Canadian Navy (Královské kanadské námořnictvo), Aéronavale (Francouzské námořní letectvo) a barmského letectva. V Británii sloužily do roku 1951 u tří perutí Royal Navy Volunteer Reserve (Dobrovolnické zálohy Královského námořnictva). Celkem bylo vyrobeno 434 strojů.\n\nTato verze vznikla dalšími úpravami z Mk. 15. Zadní část trupu byla snížena na úroveň přídě, kabina dostala kapkovitý překryt se zaobleným čelním štítkem, elektroinstalace používala napětí 24 V a směrové kormidlo bylo zvětšeno. Výsledky zkoušek dopadly dobře, a tak bylo rozhodnuto stejně upravit poslední kusy verze Mk. 15 i stavět takto upravené stroje pod označením Mk. XVII (Supermarine Type 386).\n\nDíky úspoře hmotnosti snížením trupu mohl být u sériových strojů zvětšen dolet. Do trupu za kabinu přibyla nádrž o objemu 33 Imp gal (150 l), ale pouze u stíhací varianty. U FR Mk. XVII byl tento prostor využit fotografickými přístroji. Podvozek (naposledy upravený u Mk. IIC) byl zpevněn a zdvih podvozkových noh zvětšen ze 125 mm na 203 mm, takže se za cenu ještě více zhoršeného výhledu při přistání a vzletu zvětšila mezera mezi palubou a vrtulí. Byly upraveny také tlumiče a lokálně zesílen nosník křídla.\nPohonná jednotka i hlavňová výzbroj zůstaly zachovány. Podvěšená výzbroj do celkové hmotnosti 1000 lb (454 kg) byla nesena pod trupem a křídly, pod vnějšími částmi nosné plochy pak dvě „bojové“ přídavné nádrže („combat tanks“) po 22,5 Imp gal (85,5 l). Tyto nádrže nemusely být před bojem odhozeny.\n\nBylo vyrobeno 234 strojů, ale stejně jako Mk. XV přišly pozdě pro nasazení během druhé světové války.\n\nPo válce byl zaveden systém označování verzí pomocí arabských číslic, ze Seafire Mk. XVII se tedy stal Mk. 17, někde se uvádí také Mk. 41. Později byla Seafirům přiřazována čísla od 40 ve snaze odlišit palubní verze Spitfirů od pozemních.\n\nFR Mk. XVII (FR Mk. 17) – Několik letadel bylo dokončeno ve stíhací-průzkumné variantě se dvěma kamerami F.24 (jedna šikmá a jedna svislá) v zadní části trupu místo palivové nádrže.\n\nVarianta vyvíjená ze Spitfiru Mk. 21 s motorem Griffon s dvoustupňovým dvourychlostním kompresorem. Letoun byl modifikován jen minimálně: instalací přistávacího háku a námořní radiostanice, zpevněním křídel a přidáním ochranné hrazdičky před ostruhové kolo. Koncové oblouky měly nový tvar, stejný jako u Spitfiru Mk. 21 a následujících verzí. Trup za kabinou nebyl snížen, použit tedy byl starší překryt kabiny. Pohon obstarával kapalinou chlazený dvanáctiválec Rolls-Royce Griffon 61 (2045 hp / 1529 kW) s pětilistou automaticky stavitelnou vrtuli Rotol. Rovněž byly prováděny zkoušky s motorem Griffon 85 s reduktorem pro dvě protiběžné třílisté vrtule. Díky použití protiběžných vrtulí byl odstraněn kroutící moment motoru, takže se výrazně zlepšila stabilita i letové vlastnosti.\n\nPohon sériových strojů ale nadále obstarával Griffon 61 s jednou pětilistou vrtulí. Výzbroj tvořily čtyři 20mm kanóny Hispano se zásobou 175 nábojů pro vnitřní zbraně a 150 nábojů pro vnější zbraně, pod trupem byl umístěn závěsník pro 500 lb (227 kg) bombu nebo hlubinnou nálož Mk. IX. Objevily se také problémy: letouny měly podélnou stabilitu ještě horší než Mk. 15 a pilotování bylo velmi náročné. Typ neměl sklopné křídlo a zabíral tak mnoho místa na palubě lodi.\n\nSečteno podtrženo, Seafire Mk. 45 nebyl úspěšný. Byl nedostatečně navalizovaný a špatně a obtížně pilotovatelný. Nakonec se ani nedostal do výzbroje prvoliniových útvarů. Do konce prosince 1945 bylo dodáno 50 strojů verze Mk. 45 (Supermarine Type 388).\n\nNěkolik letounů opět sloužilo jako stíhací-průzkumné se dvěma kamerami F.24 v trupu za kabinou. Byly označeny jako FR Mk. 45.\n\nTyp odpovídal pozemnímu Spitfiru Mk. 22. Trup za kabinou byl snížen na úroveň přídě a kabina obdržela kapkovitý překryt, samozřejmě byl instalován ocasní přistávací hák a další námořní vybavení. Výzbroj se zůstala stejná jako u předchozí varianty. Použit byl motor Griffon 85 se dvěma protiběžnými třílistými vrtulemi, které anulovaly velký kroutící moment pohonné jednotky. Zlepšila se tudíž ovladatelnost a stabilita a pilotáž již nebyla tak obtížná, jako u Mk. 45. Pozdější letadla dostala větší ocasní plochy pocházející z typu Supermarine Spiteful. I tato verze ale nebyla příliš úspěšná a vhodná pro službu u námořního letectva, neboť křídla byla stále nesklopná.\n\nV této variantě byly dokončeny i některé stroje původně objednané jako Spitfire Mk. 24. Celkem bylo postaveno pouze 24 strojů. Sloužily u 781. a 1832. perutě.\n\nNěkteré stroje, s označením FR Mk. 46, měly v trupu za kabinou umístěnu kameru F.24 určeny tedy byly pro ozbrojený průzkum.\n\nFinální verzi se stal Supermarine Seafire Mk. 47, který lze konečně pokládat za stroj vhodný pro námořní službu. Byl výsledkem dalšího vývoje a přinášel několik zásadních a potřebných změn. Tu největší představovalo použití hydraulicky sklápěného křídla, což značně usnadnilo provoz na letadlové lodi. Křídlo se sklápělo jen v jednom místě, vně podvozkových šachet. Stroj byl poháněn Griffonem 87 (2145 hp / 1600 kW) nebo Griffonem 88 (2375 hp / 1771 kW) s dvoustupňovým dvourychlostním kompresorem a dvěma třílistými protiběžnými vrtulemi. K dalšímu zlepšení stability přispěly větší ocasní plochy. Nasávací kanálek vzduchu do kompresoru byl prodloužen více dopředu. Stroj měl kapkovitou kabinu, samozřejmostí bylo námořní vybavení. Důležitým krokem bylo zásadní zvýšení zásoby paliva (nádrž v zadní části trupu stejně jako F Mk. 17 a nádrže v náběžných hranách), čímž stroj překonal jeden z původních nedostatků – krátký dolet. Střelecká výzbroj opět sestávala ze 4 kanónů Hispano Mk. II nebo Mk. V, hmotnost výzbroje nesené na závěsnících pod trupem a pod křídly mohla být až 1500 lb (680 kg).\n\nLetadla Mk. 47 přicházela do služby v únoru 1948 (804. peruť) a byla nasazena u 800. perutě v Korejské válce a nad Malajskem z letadlové lodi HMS Triumph. Postaveno bylo 140 strojů, poslední byly vyřazeny z aktivní služby v první linii v roce 1951.\n\nČást letounů byla určena pro ozbrojený průzkum s označením FR Mk. 47, tyto stroje byly vybaveny dvěma kamerami F.24 v zadní části trupu.\n\nNástupcem Seafiru se měl stát Supermarine Seafang, stíhací letoun s křídlem s laminárním profilem, vyvíjený ze stroje Supermarine Spiteful.\n\n\n\n\n\n"}
{"id": "133489", "url": "https://cs.wikipedia.org/wiki?curid=133489", "title": "Jenny from the Block", "text": "Jenny from the Block\n\nJenny from the Block (česky: \"Jenny z činžáku\") je píseň zpěvačky Jennifer Lópezové, která vyšla v roce 2002 a objevila se i na jejím čtvrtém albu nazvaném \"This Is Me... Then\". V písni společně s López můžeme slyšet dvojici rapperů Styles P a Jadakiss.\n\nV písni se Lópezová pokouší poukázat na jakýsi kontrast mezi tím, kde žila dříve a kde nyní. V textu se prolíná svět krutého newyorského Bronxu se světem známé celebrity.\n\nV songu se zpívá, že i navzdory všem úspěchům, kterých dosáhla, je to pořád ta stejná Jennifer z činžáku.\n\nVe videoklipu písně je zobrazen její někdejší vztah s hercem Benem Affleckem, což mělo zdůrazňovat její chudobné kořeny. Ironií je, že rappeři Styles P a Jadakiss pocházejí z Yonkers respektive z Queensu.\n\nNa televizní stanici \"Channel 4\" vyprávěla Jennifer Lópezová, jak se dostala na výsluní popularity a přiznala, že od doby, co je známá, ji někdejší přátelé i sousedé z Bronxu zavrhli. Proto raději natáčela videoklip na luxusní jachtě s Benem Affleckem než v jejím rodném městě.\n\nNa kanálu Channel 4 byla tato píseň zvolena desátou nejhorší popovou písní všech dob.\n\nNení tajemstvím, že v refrénu není Jennifer vůbec slyšet, protože při vokálním mixu byly použity vokály z demoverze od zpěvačky Ashanti.\n"}
{"id": "133492", "url": "https://cs.wikipedia.org/wiki?curid=133492", "title": "All I Have (píseň)", "text": "All I Have (píseň)\n\nAll I Have (Všechno, co mám) je druhá píseň zpěvačky Jennifer López z jejího čtvrtého alba This Is Me... Then. Píseň se stala velkým hitem hlavně ve Spojených státech amerických. Společně s ní zaznívá v songu hlas LL Cool J.\nZáklad písně a téměř celý začátek tvoří sampl písně z roku 1981 \"Very Special\", kterou zpívala Debra Laws. Původně se píseň měla jmenovat \"I'm Good\", ale název byl poté změněn, aby se nepletl s již vydaným hitem Jennifer López I'm Real.\nPíseň se dostala do čela americké hitparády Billboard Hot 100 8. února 2003 a vydržela tam čtyři týdny. Pro Jennifer López to bylo už počtvrté, pro \"LL Cool J\" poprvé v kariéře a stal se tak za rok 2003 nejlepším debutantem, vyjma účastníků soutěže American Idol.\n"}
{"id": "133494", "url": "https://cs.wikipedia.org/wiki?curid=133494", "title": "Breakaway", "text": "Breakaway\n\nSlovo Breakaway má více významů.\n"}
{"id": "133496", "url": "https://cs.wikipedia.org/wiki?curid=133496", "title": "Záhada hlavolamu", "text": "Záhada hlavolamu\n\nZáhada hlavolamu (1. vydání jako vkládaná příloha časopisu \"Mladý hlasatel\" z let 1940–1941) je dobrodružná kniha Jaroslava Foglara. Hlavní roli v knize hraje chlapecký klub Rychlé šípy, již dříve čtenářům známý z komiksů. Foglar v knize poprvé představuje záhadnou čtvrť Stínadla a organizaci Vontů, hlavolam zvaný „ježek v kleci“ a ztraceného vynálezce Jana Tleskače, motivy později využité v dalších knihách, které se následně staly téměř kultovní součástí české kultury.\n\nRychlé šípy začnou vydávat časopis \"Tam-Tam\", do kterého začnou později shánět zajímavé informace. Objeví starého kostelníka, který si pamatuje ze Stínadel na Jana Tleskače a jeho hlavolam ježek v kleci. Později se jim podaří objevit část Tleskačova deníku, ze kterého se dozví, že Jan Tleskač pracoval na nějakém vynálezu. Poté do Stínadel chodí Rychlé šípy častěji a v kostele svatého Jakuba hledají další část deníku Jana Tleskače, kterou naleznou ve zvonici kostela. Z této části se dozvědí, že tajemný vynález je létací kolo, jehož plánek Tleskač schoval do ježka v kleci. Také je zde uveden návod na vytažení ježka ven z klece.\n\nBěhem svých výprav se seznámí i s jedním z kandidátů na Velkého Vonta Otou Losnou, se kterým se spřátelí a podělí o některá svá tajemství včetně návodu na vytažení ježka z klece. Za to jim Losna slíbí, že jim půjčí ježka, který je symbolem Velkého vontství, ihned jak volby vyhraje.\n\nPřestože Losna vítězí, ježka se násilně zmocní otec druhého kandidáta Mažňák, který, jak se ukázalo, byl zároveň mistrem zámečnického učně Jana Tleskače a po návodu na létající kolo prahne. I s ježkem však spadne do stoky, hlavolam ztrácí a umírá na infekci způsobenou požitím kontaminované vody ze stoky.\n\n! Rok vydání!! Typ vydání !! Nakladatelství \n\nJaroslav Foglar napsal ještě dvě pokračování:\nVšechny tři knihy dohromady tvoří tzv. Stínadelskou trilogii. Souborně vyšly všechny díly dvakrát pod názvem Dobrodružství v temných uličkách (1990, 1991) a Rychlé šípy ve Stínadlech (2005). Dva díly trilogie - Záhada Hlavolamu a Stínadla se bouří - byly přepracovány do kreslené podoby. Roku 1970 nakreslil Marko Čermák Stínadla se bouří. Na obálce tohoto vydání od nakladatelství Novinář byla Fischerova barevná kresba Rychlých šípů. Kniha byla formátu 20 x 8 cm měla 96 stran a vyšla v nákladu 50 000 výtisků. O rok později, tedy v roce 1970 vyšla ve stejné grafické úpravě Záhada. Lišila se pouze úpravou hlavní stránky. Náklad byl 70 000 výtisků. V roce 1990 byl tento komiks znovu vydán nakladatelstvím Novinář.\n\nV 60. letech vznikl televizní seriál \"Záhada hlavolamu\" režiséra Hynka Bočana. V roce 1993 byl pak uveden celovečerní film režiséra Petra Kotka. Na základě tohoto filmu vznikl i fotokomiks.\n\nOstravský rozhlas vysílal v roce 1965 soutěžní hru Záhada Hlavolamu a o rok později i Stínadla. O prázdninách roku 1966 vysílalo Záhadu Hlavolamu Československo1. Český rozhlas 2 Praha vysílal foglarovky v Rádiu na polštář (Dominu). Roku 1997 byla poprvé odvysílána i Záhada hlavolamu. Její poslední repríza byla v roce 2004, kdy byly vysílány i Stínadla se bouří. Tyto příběhy pro rozhlas zpracoval Jiří Hromádko. Mluví Alfréd Strejček a na kytaru hraje Štěpán Rak.\nRoku 1990 natočil Supraphon v Lucerně Záhadu Hlavolamu, která vyšla na dvě gramofonové desky. O dramatizaci a režii se postaral Petr Obdržálek, autorem hudby je Zdeněk Merta a příběh vypráví Ladislav Mrkvička. Roku 1999 byla deska ve zkrácené podobě převedena na CD a to vyšlo v edici „Za dobrodružstvím“.\n\n\n"}
{"id": "133507", "url": "https://cs.wikipedia.org/wiki?curid=133507", "title": "Sítinovité", "text": "Sítinovité\n\nSítinovité (\"Juncaceae\") je čeleď jednoděložných rostlin z řádu lipnicotvaré (\"Poales\"). Jsou to převážně byliny s přízemními trávovitými listy a nenápadnými drobnými květy v květenstvích. Čeleď zahrnuje asi 430 druhů v 7 rodech a je rozšířena téměř po celém světě. V České republice ji zastupují rody bika a sítina.\n\nJedná se o byliny, výjimečně keře. Jsou to jednoleté nebo vytrvalé pozemní rostliny, nebo vodní rostliny kořenící ve dně, pokud jsou vytrvalé, pak zpravidla s hlízami nebo oddenky. Jsou to jednodomé rostliny s oboupohlavnými květy, vzácně dvoudomé. Listy jsou často nahloučeny na bázi, vzácněji nikoliv, jsou jednoduché, přisedlé, střídavé, uspořádané nejčastěji trojřadě, vzácněji dvouřadě, s listovými pochvami. Čepele listů jsou celokrajné, ploché či žlábkovité nebo svinuté, někdy jsou dokonce oblé, žilnatina souběžná. Okraje listových pochev jsou srostlé nebo volné. V některých případech jsou listy částečně až silně redukovány (někdy z nich zbyly pouze listové pochvy, např sítina rozkladitá – \"Juncus effusus\") a fotosyntetickou funkci listů pak přebírá stonek. Na svrchní straně báze čepele listu je většinou přítomen jazýček. Květy jsou oboupohlavné, vzácně jednopohlavné, jsou v květenstvích, zpravidla ve vrcholících, kruželech, hlávkách či chocholících. Květenství, větve květenství a květy často podepřeny listeny, někdy je listen na bázi květenství ve tvaru toulce. Okvětí je vyvinuto, zpravidla 6 okvětních lístků ve 2 přeslenech, vzácně jen 3 v 1 přeslenu. Okvětní lístky jsou často nenápadné, hnědé či zelené, ale někdy nápadnější, bílé, purpurové, černé či průhledné. Tyčinek je 6 ve 2 přeslenech, vzácně 2-3 v 1 přeslenu, tyčinky jsou volné. Gyneceum je složeno ze 3 plodolistů, je synkarpní, blizny zpravidla 2, semeník je svrchní. Plod je suchý, většinou pukavý, vzácně nepukavý, převážně tobolka.\n\nJe známo asi 7 rodů a asi 430 druhů, které jsou rozšířeny téměř po celém světě, v tropech ale zpravidla jen v horách.\n\nV ČR rostou zástupci pouze 2 rodů: sítina (\"Juncus\") a bika (\"Luzula\"), celkem asi 30 druhů.\n\nStarší taxonomické systémy často řadily čeleď \"Juncaceae\" do samostatného řádu sítinotvaré (\"Juncales\"). Rod \"Prionium\", který je domovem v Jižní Africe a byl dříve často řazen mezi sítinovité, systém APG II řadí do čeledi \"Thurniaceae\".\n\n\n\"Andesia\", \"Distichia\", \"Juncus\", \"Luzula\", \"Marsippospermum\", \"Oxychloe\", \"Rostkovia\"\n\nKvětena ČR: 8 díl\n\n"}
{"id": "133510", "url": "https://cs.wikipedia.org/wiki?curid=133510", "title": "Tatra K3R-N", "text": "Tatra K3R-N\n\nTatra K3R-N je česká tříčlánková částečně nízkopodlažní tramvaj. Vznikla modernizací (včetně doplnění středního článku) tramvaje Tatra K2 ve firmě Pars nova pro Dopravní podnik města Brna. Tímto způsobem byly v letech 2002 až 2004 modernizovány dva vozy, další dvě tramvaje typu K3R-N byly vyrobeny zcela nově v roce 2006.\n\nTrend zavádění nízkopodlažních vozů do provozu a zároveň zastaralost dvoučlánkových vysokopodlažních tramvají Tatra K2 přinutil Dopravní podnik města Brna zásadně modernizovat tyto vozy. Firma Pars nova předložila brněnskému dopravnímu podniku nabídku na modernizaci tramvají K2 s vložením nového středního nízkopodlažního článku. Vzniklo tak velkokapacitní tramvajové vozidlo, svou délkou a kapacitou blížící se tramvajím Tatra KT8D5.\n\nModernizované vozy prošly generální opravou původních článků a podvozků. Mezi původní články byl dosazen článek třetí, nízkopodlažní s výsuvnou nájezdovou plošinou a místy pro kočárky a invalidní vozíky. Na levé straně středního článku (naproti dveřím) se nachází široké dveře nouzového východu, které mohou využít i osoby na invalidním vozíku. Vozy obdržely nová laminátová čela navržená Patrikem Kotasem, která jsou v Brně používána ve větším množství. Zmodernizován byl i interiér: byly osazeny nové skládací dveře, okna, polstrované sedačky, madla, obložení, protiskluzová podlahová krytina, akustický a optický informační systém pro cestující, apod. Rovněž i kabina řidiče se dočkala modernizace (ruční řadič, nový řídící pult, klimatizace, nová sedačka).\n\nVelké změny byly provedeny také v elektrické části tramvaje. Byla použita tranzistorová elektrická výzbroj typu TV Progress od firmy Cegelec, osazeny statické měniče, polopantograf s elektrickým ovládáním. V každém ze čtyř podvozků se nachází dva trakční motory (každý pohání vždy jednu nápravu), tramvaj je tedy 100% adhezní.\n\nDruhý modernizovaný vůz K3R-N se od prvního v detailech odlišuje (použití lehčího a pevnějšího spřáhla, zvětšení kanálů chlazení motorů apod.), největší změnou je ale absence nouzového východu ve středním článku.\n\nZbylé dvě tramvaje K3R-N jsou v podobě druhého vozu (vyjma odlišného polopantografu a odlišného kloubu), nový je ale fakt, že se nejedná o modernizované vozy K2, ale zcela nově vyrobené tramvaje na „dokladech“ původních vozů K2.\n\nModernizace první tramvaje K2 na typ K3R-N byla zahájena v roce 2002. Vzhledem k situaci s vozy Tatra RT6N1, kdy výrobce dodal tramvaje ve velmi poruchové podobě, byl vůz K2 evidenčního čísla 1065 firmou Pars nova odkoupen, do Šumperka byl z Brna odeslán 26. září 2002. V srpnu 2003 byl již hotov a v září téhož roku byl vystaven na Mezinárodní strojírenském veletrhu v Brně, kde obdržel cenu generálního ředitele Veletrhy Brno, a.s. Zkušební provoz bez cestujících byl zahájen v listopadu 2003, zkušební provoz s cestujícími 11. února 2004. V červnu téhož roku došlo ke schválení typu K3R-N Drážním úřadem a k vydání průkazu způsobilosti. Do té doby jezdila tramvaj bez evidenčního čísla a byla stále majetkem Pars nova. Pod číslem 1751 a jako vlastní vůz byla tramvaj brněnským dopravním podnikem vypravena poprvé 1. července 2004.\n\nDíky schválení typu byla do Šumperka v první polovině června 2004 odeslána druhá tramvaj K2 ev. č. 1115, v modernizované podobě jako K3R-N byla zpět do Brna dodána v říjnu téhož roku, v pravidelném provozu s ev. č. 1752 se objevila v lednu 2005. Ač původní plány počítaly až s 22 tramvajemi K3R-N, došlo k nákupu pouze dalších dvou kusů. Oba vozy zcela nově vyrobené na základě průkazů způsobilosti tramvají K2 ev. č. 1068 a 1071 se v Brně objevily ve druhé polovině roku 2006. Vůz ev. č. 1753 byl nasazen do pravidelného provozu poprvé v říjnu 2006, tramvaj č. 1754 v prosinci téhož roku.\n\nKvůli nevhodnému řešení uložení středního článku došlo po několika letech provozu k poškození otočných čepů druhého a třetího podvozku. Toto poškození bylo natolik vážné, že nemohla být zaručena bezpečnost provozu, proto byly tři vozy K3R-N v září 2009 a v únoru 2010 postupně odstaveny. Výjimkou byla tramvaj č. 1751, která prodělala v roce 2009 dílenskou velkou prohlídku a která zůstala provozní. Ostatní tři vozy byly mimo provoz a čekaly na vyřešení konstrukčních problémů čepů. V roce 2012 byl zprovozněn vůz 1752, v následujícím roce i tramvaj 1754, naopak dočasně odstaveny zůstaly vozy 1751 a 1753. Roku 2016 došlo k odstavení i zbylých provozních K3R-N č. 1752 a 1754 z důvodů finanční náročnosti oprav. Se zprovozněním se tehdy v souvislosti s dodávkou 20 nových tramvají Škoda 13T již nadále nepočítalo. V závěru roku 2017 ale byly vozy č. 1751 a 1753 odvezeny k výrobci, kde proběhly opravy kloubových spojení článků. V dubnu 2019 byla znovu zprovozněna tramvaj č. 1753, kterou koncem srpna téhož roku následovala druhá tramvaj ev. č. 1751.\n\n"}
{"id": "133528", "url": "https://cs.wikipedia.org/wiki?curid=133528", "title": "Čínská národní vesmírná agentura", "text": "Čínská národní vesmírná agentura\n\nČínská národní vesmírná agentura (, český přepis: \"Čung-kuo kuo-ťia chang-tchien ťü\", známá pod zkratkou CNSA z anglického \"China National Space Administration\") je civilní organizace Čínské lidové republiky, která je zodpovědná za postup v čínském vesmírném programu.\n\nTato organizace vznikla v roce 1993 rozdělením čínského ministerstva pro letecký a vesmírný průmysl na dvě části:\n\nCNSA vznikla na základě předchozího kosmického (a hlavně raketového) programu, který byl zahájen na konci 60. let snahou Číny o vlastní raketový nosič jaderných hlavic.\nPrvní družice Dong Fang Hong 1 byla vyslána do vesmíru v roce 1970. Vážila 173 kg a na palubě měla radiový vysílač který vysílal budovatelskou píseň Východ je rudý.\nV dalších letech Čína vyslala několik telekomunikačních satelitů, meteorologických družic a samozřejmě i špionážní satelity.\n\nNejvětšího úspěchu dosáhla Čína v roce 2003, kdy došlo k vypuštění kosmické lodi Šen-čou (nebeská loď) s lidskou posádkou. K vypuštění lodi byla použita raketa Čchang-čeng CZ-2F. V září 2011 se Číně podařilo vyslat na oběžnou dráhu vlastní kosmickou stanici Tchien-kung 1 jako odrazový můstek pro další cesty na Měsíc a Mars.\n\n15. září 2016 vynesla nosná raketa Dlouhý pochod 2F na oběžnou dráhu vesmírnou stanici Tchien-kung 2 a 18. října 2016 se k ní připojila kosmická loď Šen-čou 11 se dvěma kosmonauty.\n\nSoučasný předseda CNSA je Sun Laj-jen.\n\nCNSA chce do roku 2020 vyslat na oběžnou dráhu další zdokonalenou verzi orbitální stanice Tchien-kung 3.\n\n"}
{"id": "133532", "url": "https://cs.wikipedia.org/wiki?curid=133532", "title": "Felipe Massa", "text": "Felipe Massa\n\nFelipe Massa (* 25. dubna 1981 Sao Paulo) je brazilský automobilový závodník, bývalý jezdec Formule 1, v současné době angažovaný týmem Venturi v šampionátu Formule E.\n\nPochází z Brazílie, ze Sao Paula, ale jeho dědeček přišel do této jihoamerické země z Cerignoli, města v Itálii. O závodění se začal zajímat v sedmi letech, když rozvážel pizzu. Závodit začal v osmi letech na motokárách a ve své první sezóně skončil čtvrtý. Dalších 7 let pokračoval v národních a mezinárodních motokárových soutěžích. V roce 1998 se přesunul do Formule Chevrolet a v tomto brazilském šampionátu skončil pátý. V další sezóně už ale získal v této soutěži titul, když vyhrál 3 závody z 10. Roku 2000 odletěl za moře, do Evropy, kde závodil v Italské Formuli Renault a zároveň v Evropské Formuli Renault. Obě tyto soutěže najednou vyhrál. Poté měl možnost jít do Formule 3, zvolil si však místo toho Formuli 3000. A udělal dobře, jelikož vyhrál 6 závodů z 8 a zajistil si titul. V té době si ho už začaly všímat týmy z F1, konkrétně Sauber, s kterým testoval a poté podepsal smlouvu závodního jezdce na rok 2002. V té době ještě závodil jako host za Alfu Romeo v Evropském šampionátu cestovních vozů.\n\nVe své nováčkovské sezóně byl Massa v týmu Sauber stájovým kolegou šampióna F3000 z roku 1999 Nicka Heidfelda. Massa ukázal, že jezdit umí, ale přesto se dopouštěl nováčkovských chyb. Ve své první sezóně tak Massa nasbíral 4 mistrovské body a jeho nejlepším umístěním bylo 5. místo v Grand Prix Španělska. Na konci sezóny dostal Massa stop na jeden závod, a tak ho při Grand Prix USA nahradil Heinz-Harald Frentzen. Přestože se Massa vrátil na poslední Grand Prix v Japonsku, Sauber podepsal na rok 2003 smlouvu s Frentzenem a Heidfeldem, Massa tak byl bez angažmá. Budoucnost už měl ale pojištěnou s Ferrari, které Sauberu Massu vlastně zapůjčilo.\n\nV sezóně 2003 tak Massa pouze testoval u Ferrari a nabíral zkušenosti. Poté, když už hodně chyb napravil, Massa znovu podepsal smlouvu se Sauberem na rok 2004. V tomto roce nasbíral 12 bodů ze 34, které tým získal. Nejlépe se umístil při Grand Prix Belgie, kde dojel čtvrtý. Zbylých 22 bodů získal Massův týmový kolega Giancarlo Fisichella.\n\nV roce 2005 Massa se Sauberem prodloužil smlouvu. Přestože získal jen 11 bodů, porážel svého týmového kolegu a mistra světa z roku 1997 Jacquese Villeneuva. Dokázal celkem čtyřikrát bodovat, nebýt ale okolností, mohlo být bodovaných umístění i více. Nejlépe, stejně jako v sezoně 2004, dojel čtvrtý (GP Kanady). Po sezóně Brazilec tým opustil a vydal se k Ferrari, kde ho čekala sezóna po boku Michaela Schumachera.\n\nFelippe Massa měl ve Ferrari dobrý start, v zahajovacím závodě v Bahrajnu se kvalifikoval jako druhý, a v Malajsii se propracoval z 21. místa na 5. místo, přičemž porazil stájového kolegu Michaela Schumachera, který startoval ze 14. pozice. I přes tyto dobré výkony, stále měl v trénincích a někdy i při závodech problém, nedostat se mimo trať nebo do „hodin“. V Australské Grand Prix havaroval v kvalifikaci a poté kolidoval s Christianem Klienem a Nicem Rosbergem v první zatáčce v závodě.\nPrvní stupně vítězů si Massa vyjel na okruhu Nürburgring, kde dojel třetí, za Michaelem Schumacherem a Fernandem Alonsem. První nejrychlejší kolo závodu zajel Brazilec ve Španělské Grand Prix. Massa v roce 2006 vybojoval ještě další 4 stupně vítězů: v USA, Francii a Německu a v Turecké Grand Prix zajel pole position a závod poté vyhrál.\nJeho další působení ve Ferrari bylo zajištěno poté, co Michael Schumacher oznámil 10. září, že ukončí po sezóně kariéru. 22. října Massa vyhrál svůj druhý závod a bylo to na domácí Grand Prix Brazílie. Stal se od roku 1993, kdy vyhrál Ayrton Senna, prvním Brazilcem, který na okruhu Interlagos zvítězil.\nCelkově získal Massa 80 bodů a v pořadí skončil na třetím místě, za Michaelem Schumacherem a mistrem světa, Fernandem Alonsem.\n\nV předsezónních testech Massa prokázal, že je na sezónu řádně připraven, když na čtyřech z pěti okruhů zajel nejrychlejší kolo. Přesto pro něj sezóna nezačala dobře. V první Grand Prix v Austrálii, měl při kvalifikaci problémy s převodovkou a musel vyměnit motor. To ho stálo 10 míst na startovním roštu a Massa s týmem se rozhodli, že odstartuje z boxové uličky. Při své stíhací jízdě na okruhu v Melbourne, zajel Massa k mechanikům pouze jednou a vybojoval konečné šesté místo. Štěstí při Brazilci nestálo ani v dalším závodě v Malajsii, kde sice startoval z pole position, ale už v první zatáčce ho předjeli oba McLareny. Když jej předjížděl Lewis Hamilton, vyjel Massa z trati a ztratil další dvě pozice a spadl na 5. místo, na kterém nakonec závod dokončil. V dalších závodech se ale smůla už protrhla a Massa vyhrál závody v Bahrajnu a ve Španělsku a dojel třetí v ulicích Monaka.\n\nV Kanadské Grand Prix byl Felippe diskvalifikován za opuštění pit lane při červených světlech. V druhé Grand Prix za mořem, v USA, dojel Massa třetí, za Alonsem a Hamiltonem. Při Grand Prix Francie vedl Massa celé startovní pole po dlouhou dobu, ale při zastávce v boxech ho předjel stájový kolega Kimi Räikkönen. V Grand Prix Velké Británie se Massa kvalifikoval na čtvrtém místě, ale při startu do zahřívacího kola mu zhasl motor a musel startovat z 21. místa a z boxů. Přesto se probojoval na páté místo a dojel za Robertem Kubicou. V druhé části sezóny střídal Felipe dobrá místa se špatnými. V Maďarsku byl až třináctý, ale v Turecku potřetí v sezóně vyhrál. A v Itálii zase nedojel. Tyto střídavé výsledky ho stály boj o titul a tak v posledním závodě už jen pomáhal Kimimu Räikkönenovi v honbě za titulem. Valnou část závodu v Brazílii Massa vedl, ale při druhé zastávce u mechaniků se předvedl jako týmový hráč a šikovně před sebe Kimiho pustil a výrazně mu tak dopomohl k zisku titulu. Z velké čtveřice v sezóně 2007 (Alonso, Hamilton, Räikkönen a Massa) sice obsadil až bramborovou pozici, jeho výkony ale splnily očekávání a v příštích sezónách už bude bojovat o titul i on.\nV říjnu s Ferrari prodloužil smlouvu do roku 2010.\n\nPrvní dva závody nové sezony se mu moc nevydařily. V prvním závodě (GP Austrálie) kolidoval s Davidem Coulthardem, v GP Malajsie mu vypověděla službu technika. Stále se ale dobrými výsledky držel v boji o titul a po vítězstvích v GP Kanady a GP Francie se dostal do čela šampionátu. Avšak ani v polovině sezóny se jeho tým nevyvaroval chyb. Ve Velké ceně Maďarska, kdy od startu vedl, mu 3 kola před cílem náhle vypověděl službu motor. Ve Velké ceně Singapuru ho zase tým vypustil z boxů, zatímco měl v nádrži tankovací hadici. V závěru šampionátu i po své chybě v GP Japonska ztrácel na Hamiltona už sedm bodů, ztrátu ale dokázal trochu stáhnout a o titulu se rozhodovalo až v posledním závodě. Po dramatickém závěru GP Brazílie, kde Massa vedl a vyhrál stylem start-cíl, to nestačilo, aby Hamiltona porazil, a definitivně přišel o titul mistra světa. Titul připadl Lewisi Hamiltonovi, který potřeboval dojet pátý. Po většinu závěru závodu, který se odjel v dešti, držel Lewise za zády Sebastian Vettel, který jel pátý, což by znamenalo, že by Hamilton měl stejně bodů jako Massa, ale méně vítězství, takže by titul připadl Felipemu. Dvě zatáčky před cílem ale oba předjeli Tima Glocka na Toyotě, který jako jediný nepřezul v dešti na pneumatiky do mokra, Hamilton dojel na potřebném pátém místě a vítěznému Felipemu nakonec mohly zbýt už jen oči pro pláč. Massa skončil s rozdílem jednoho bodu celkově druhý a ukázalo se to jako jeho nejlepší sezóna v kariéře.\n\nStart do nové sezóny nevyšel ani Felipemu, ani celému Ferrari. Massa z prvních třech závodů dva nedokončil a jednou nebodoval. Špatně se vedlo i jeho týmovému kolegovi, Kimimu Räikkönenovi. První body pro Ferrari tehdy přišly až zásluhou šestého místa Räikkönena ve čtvrtém závodě, čímž byl vyrovnán historicky nejhorší vstup Ferrari do šampionátu. Od pátého závodu, GP Španělska, se mu konečně začalo dařit; v devátém závodě, GP Německa, se již umístil na stupních vítězů a po tomto závodě byl na průběžném pátém místě v klasifikaci pilotů. Během kvalifikace na další závod, GP Maďarska, ho ale do hlavy zasáhla asi osmisetgramová ocelová pružina uvolněná z vozu týmu Brawn GP jeho krajana a přítele Rubense Barrichella, Massa ztratil vědomí a havaroval v rychlosti téměř 200 km/h. Zranění nad levým okem si vyžádalo operaci lebky a jeho rekonvalescence trvala až do konce roku, takže Massa už se v této sezoně nevrátil. Jako náhrada byl nominován i Michael Schumacher, nakonec byl vybrán testman týmu Luca Badoer, který ovšem byl po nepřesvědčivých výsledcích nahrazen svým krajanem, také Italem, Giancarlem Fisichellou.\n\nZačátek sezony 2010 ukázal formu Felipeho i Ferrari ve výborném světle. V úvodní GP Bahrajnu dojel Felipe 2., úspěch týmu ale jednoznačně potvrdilo 1. místo jeho nově příchozího týmového kolegy Fernanda Alonsa (piloti Ferrari tedy získali ceněný double). Po třetím místě v dalším závodě, GP Austrálie, ale Felipeho zastínili jak jezdci McLarenu, tak i Red Bullu a až do Velké ceny Německa se nedostal na stupně vítězů. V tomto závodě Massa po více než polovinu závodu vedl, poté ale, ve 49. kole dostal Felipe příkaz od týmu, aby před sebe pustil svého kolegu, který potřeboval body do šampionátu, a po prohození pozic se mezi závodníky nic nezměnilo, Alonso tedy vyhrál a Massa (stejně jako v Bahrajnu) dojel 2. V druhé polovině sezony se Massa dostal na stupně vítězů jen dvakrát, v Itálii a v Koreji, a sezonu zakončil zklamáním v domácí Velké ceně Brazílie, kde skončil na otřesném 15. místě. Celkově skončil Massa 6. s 144 body na kontě; byla to jeho nejlepší sezona pod novým kolegou Fernandem Alonsem.\n\nSezona 2011 se nadále nesla ve stínu událostí loňské GP Německa i narůstající nadvlády Fernanda Alonsa v týmu. Ferrari vědělo, že Alonso je schopen bojovat o titul, zatímco u Felipeho to po zranění oka nevypadalo reálně. Felipeho motivace také značně poklesla po zjištění, že není schopen Alonsa porážet. Podle toho také vypadaly výsledky – ze všech 19 závodů se Felipe nedostal ani jednou na stupně vítězů, pravidelně ho poráželi soupeři z McLarenu, Red Bullu a často také jezdci Lotusu Renault. Felipe byl nejlépe v sezoně pátý (6× – GP Malajsie, GP Evropy, GP Británie, GP Německa, GP Abú Dhabí a GP Brazílie), získal celkem 118 bodů a skončil opět na 6. místě, jakožto nejhorší z \"Velké trojky\" – jezdců týmů McLaren, Red Bull a Ferrari.\nPo šestnáctém místě v kvalifikaci na Grand Prix Austrálie vypadl ve 46. kole kvůli následkům kolize. Po dvanáctém místě v kvalifikaci obsadil v malajsijské velké ceně patnáctou příčku. Dvanáctý skončil i v kvalifikaci na Velkou cenu Číny a v závodě obsadil třinácté místo. Po 14. pozici v kvalifikaci na GP Bahrajnu i díky povedenému startu vybojoval první body v sezoně za deváté místo. V GP Španělska ze 16. místa dokončil patnáctý, když musel absolvovat trest průjezdu boxy, protože v části trati, kde byly vyvěšeny žluté vlajky, dostatečně nezvolnil. V monacké kvalifikaci obsadil sedmou příčku a v závodě si o jedno místo polepšil. V Belgii dojel na pátém místě poté, co jeho týmový kolega Alonso v první zatáčce kolidoval. V Itálii startoval ze třetí pozice, ale musel pustit týmového kolegu Fernanda Alonsa a dojel čtvrtý. Ve Velké ceně Singapuru dojel osmý po stíhací jízdě z posledního místa. V prvním kole musel do boxů a ztratil všechny pozice. V dobrých výkonech pokračoval i v dalších závodech a v Japonsku dojel na fantastickém druhém místě, a po dvou letech stál na pódiu. Tímto dobrým výsledkem si zajistil smlouvu s Ferrari na další rok. Ve Velké ceně Koreje dojel čtvrtý hned za svým týmovým kolegou. V GP Indie dojel na šestém místě. V noční Velké ceně Abú Dhabí dojel sedmý a posunul se z deváté pozice na sedmou v pořadí jezdců. V premiérové Grand Prix USA v texaském Austinu dojel čtvrtý za svým týmovým kolegou. Před posledním závodem držel sedmou pozici se 107 body. V posledním závodě v domácí Brazílii dojel za svým týmovým kolegou na třetím místě a slavil tak druhé pódium v sezóně. Celkově obsadil sedmou příčku s 122 body.\n\nV roce 2013 Massa nastoupil ke své prozatím poslední sezoně za tým Scuderia Ferrari. Ačkoliv se jeho výkony lepší a dojíždí na třetím místě v Grand Prix Španělska 2013 a přidává také tři čtvrtá místa v GP Austrálie, Itálie a Indie, sedačku v Maranellu si neudrží. I přesto, že stejně jako v posledních dvou letech mu Ferrari dalo šanci na obhájení sedačky u týmu, tak Massa tentokrát nedokáže splnit jemu zadané cíle a v září roku 2013 Ferrari oznamuje, že se do týmu vrací Fin Kimi Räikkönen, který nahradí právě Massu po boku Fernanda Alonsa. Sezonu poměrně nešťastně ukončil 7. místem v domácí Velké ceně na Interlagosu, kde mu byla udělena kontroverzní penalizace průjezdu boxy za přejetí čáry u pit lane, načež Massa reagoval velmi podrážděně: \"Unbelievable, FIA, unbelievable.. unbelievable!\" Po závodě se zvedla vlna kritiky, ale i podpory rozhodnutí ředitelství závodu, argumentem bylo, že jezdci byli na toto upozorňováni během celého víkendu. I tak ovšem Massova penalizace zůstává historicky první udělenou penalizací za přejezd pit lane v závodě. Po sezoně se konala rozlučková párty pro Felipeho jako poděkování za jeho letité služby Ferrari. Massa však nelení a místo pro rok 2014 nachází v britském týmu Williams,který si od jeho angažmá slibuje zlepšení pro tým.\n\n10. listopadu 2013 tým WilliamsF1 oznámil, že s Massou podepsal smlouvu na 2 roky. Massovým týmovým kolegou byl 24letý finský jezdec Valtteri Bottas, který u týmu bude působil již druhou sezonu. Ve velké ceně Austrálie skončil po kolizi v 1.kole.Ve velkých cenách Bahrainu a Malajsie získal sedmé místo, bohužel v Číně a Španělsku na rozdíl od svého týmového kolegy nedokázal bodovat. V monacké grand prix se Felipe vrátil na bodované příčky se ziskem sedmého místa. Při velké ceně Kanady bojoval o třetí příčku se Sebastianem Vettelem a Sergiou Pérezem a v předposledním kole s Pérezem kolidoval v první zatáčce. V Rakousku ovládl kvalifikaci a v závodě skončil na čtvrtém místě. Rakouská pole position byla poslední kterou získal ve Formuli 1. Grand prix Velké Británie nedokončil, při startu měl problémy s rozjezdem a následně v prvním kole kolidoval. Na německém Hockenheim ringu se kvalifikoval na třetím místě, ale hned v první zatáčce kolidoval s Kevinem Magnusenem a po děsivě vypadající nehodě závod nedokončil. V maďarské velké ceně dojel pátý. Po nevydařeném závodě v Belgii dokončil na třináctém místě. Velká cena v italské Monze se mu vydařila výrazně lépe, když dojel na třetím místě a získal první pódium v sezoně. Noční závod v Singapuru dokončil na pátém místě. V následující velké ceně Japonska dojel sedmý. Další závod v Rusku se mu nevydařil, dojel na 11. místě. Velká cena USA byla výrazně lepší, Felipe dojel čtvrtý jen 1.5 sekundy za pódiovým umístěním. Ve skvělé formě pokračoval nadále ziskem třetího místa v domácí velké ceně. Velice úspěšnou první sezonu s týmem Williams zakončil vynikajícím výsledkem v Abu Dhabi. Po startu ze čtvrté příčky se dostal na druhou pozici, ke konci závodu útočil na vítězství, které nakonec nezískal se strátou 2.5 sekundy na prvního Hamiltona. Sezonu dokončil na sedmém místě se ziskem třech pódiových umístění a 134 bodů.\n\nSezona Felipemu začala skvěle, když získal čtvrté místo v úvodní velké ceně Austrálie. V GP Malajsie dojel šestý. V následujícím závodě v Číně si Massa držel formu a dojel na pátém místě. Noční závod v Bahrajnu se mu příliš nevydařil a se ziskem jednoho bodu dokončil na desátém místě. Ve španělské Barceloně se Felipe vrací mezi elitu, když dojíždí šestý. Závod v ulicích Monte Carla se jezdcům Williamsu vůbec nevydařil a Felipe dojel na patnáctém místě. V této sezoně už GP Kanady dokončil a to na šestém místě. Loňskou pole position v Rakousku zopakovat nedokázal a získal v kvalifikaci čtvrtou pozici. Ovšem závod se Felipemu vydařil více než v minulé sezoně, díky zisku třetí pozice v cíli. Skvělou formu si držel i dál, osazením čtvrté příčky ve velké ceně Velké Británie. Při Grand Prix Maďarska opět propadli oba jezdci Williamsu a Massa dojel na dvanáctém místě před svým týmovým kolegou. Ve velké ceně Belgie se opět vrací forma a dojíždí čtvrtý. Velkou cenu v italské Monze dokončil na třetím místě. V Monze získal poslední pódium ve své kariéře ve Formuli 1. Po průjezdu cílem Felipe sdělil svým mechanikům: ..Guys, I am too old for that.\" (Lidi, jsem na to příliš starý). Noční závod v Singapuru nedokončil, kvůli kolizi s Hulkenbergem ve dvanáctém kole při výjezdu z boxů, ve 30 kole z důvodu poškození vozu musel odstoupit. Grand Prix Japonska se Massovi nevydařila a dokončil ji na sedmnáctém místě se ztrátou dvou kol na vítěze. Štěstí se Felipemu vrátilo, když dojel čtvrtý v Rusku. Ovšem dlouho mu nezůstalo a v USA závod nedokončil. V GP Mexika dojel šestý. Závod v Brazílii dokončil na osmém místě, ale po skončení by diskvalifikován za přejetí čáry na výjezdu z boxové uličky. Poslední závod sezony dojel na osmém místě. Sezonu dokončil na šestém místě se ziskem dvou pódiových umístění a celkem 121 body.\n\nPo předsezónních testech vypadalo, že Williams má skvělou formu, což se v první třetině sezony potvrdilo, ale zbytek už tak vydařený nebyl. První závod se vydařil a Felipe dojel pátý. Ve velkých cenách Bahrajnu až Monaka se pohyboval v druhé polovině první desítky. Závod v Kanadě nedokončil, když musel v 35. kole odstoupit z důvodu přehřívání vozu. Při GP Evropy v ulicích Baku se Felipe opět podíval do bodované desítky, se ziskem jednoho mistrovského bodu. V průběhu závodu se Massovi a mechanikům Williamsu podařilo vyrovnat rekord nejrychlejší zastávky v boxech s časem 1.92 sekundy. Tento rekord spoluvlastní Mark Webber s Redbull Racing z GP USA 2013. Následující čtyři závody se nedostal do bodované desítky, v Rakousku musel odstoupit kvůli problémům s brzdami, ale díky splnění limitu 90% závodu byl klasifikován na dvacátém místě. ve Velké Británii dojel jedenáctý, v Maďarsku osmnáctý. Velkou cenu Německa nedokončil po problému s zavěšením vozu. V Belgii si dojel po dlouhé době pro jeden mistrovský bod a při GP Itálie svůj výkon ještě o jednu pozici vylepšil. V Itálii také oznámil konec své závodní kariéry ve Formuli 1. Itálii si zvolil, protože zde má kořeny jeho rodina a také kvůli rokům, které strávil ve Ferrari. Následující dva závody v Singapuru a Malajsii nebodoval. Při velké ceně Japonska se dostal na deváté místo a odvezl si dva mistrovské body. V USA dokázal svůj výsledek o další dvě pozice vylepšit, a dokončil závod na sedmém místě. Následující velkou cenu Mexika si opět o dvě příčky pohoršil a dojel na devátém místě. Ve svém prozatím posledním domácím závodě v Brazílii za deštěm ztížených podmínek dostal smyk v poslední zatáčce a narazil do svodidel. Od zničeného vozu odcházel s brazilskou vlajkou na zádech za bouřlivého aplausu všech fanoušků. Při průchodu boxovou uličkou mu tleskali i všichni členové týmů. Při svém prozatímním závodě posledním závodě v Abu Dhabi si dojel pro deváté místo a skvělé rozloučení s F1. Sezonu zakončil na jedenáctém místě se ziskem celkem 53 bodů.\n\nWilliams přemluvil Massu aby podepsal smlouvu na rok 2017 kvůli odchodu Bottase do Mercedesu. Poté svojí kariéru ve Formuli 1 definitivně ukončil.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n\n"}
{"id": "133534", "url": "https://cs.wikipedia.org/wiki?curid=133534", "title": "Digitální zrcadlovka", "text": "Digitální zrcadlovka\n\nDigitální zrcadlovka (zkráceně DSLR nebo digitální SLR, z angl. \"Digital Single-Lens Reflex camera\") je obdobou klasické zrcadlovky, ale používá místo filmu digitální snímač. Při klasické konstrukci zrcadlovky prochází světlo objektivem a odráží se přes zrcadlo do pentaprizmatického hranolu a dál do hledáčku. Některé levnější varianty pak místo hranolu používají soustavu zrcadel. Při expozici dojde ke sklopení zrcadla a světlo tak prochází z objektivu na snímač.\n\nObvykle se jedná o snímače CCD nebo CMOS. Velikost snímačů je nejčastěji APS-C (22×15 mm jindy 23.4 x 15.6 mm či např. 25.1 × 16.7 mm) anebo tzv. full-frame (36×24 mm), Olympus a Kodak vyvinuly vlastní 4/3 standard (18×13,5 mm), setkat se můžeme také s tzv. středním formátem. \nPokud je snímač zrcadlovky menší než kinofilmové políčko, uvádí se u ní tzv. crop-faktor. Ten udává, kolikrát je menší digitální snímač než kinofilmové políčko. Digitální zrcadlovky se senzorem velikosti kinofilmového políčka (36×24 mm) se označují jako full-frame. Crop-factorem je třeba násobit ohniska objektivů a hloubku ostrosti, protože velikost snímače mění i vlastnosti celé optické soustavy. Zejména to, že menší snímač znamená větší hloubku ostrosti a výřezy odpovídají použití delšího ohniska, ale také obvykle podstatně vyšší šum.\n\nO použitelnosti digitálních fotoaparátů proti kinofilmu se občas vedou dalekosáhlé a někdy dokonce zuřivé spory, pravda je nejspíše někde mezi odmítáním a prostým přijetím - každé z těchto médií má svá specifika. Nyní jsou již DSLR s rozlišením nad cca 8 megapixelů rozlišením považovány za srovnatelné či lepší než klasický barevný kinofilm. Digitální snímky postupně prakticky ovládly i sféru profesionálního tisku, kdy odpadají problémy se zpracováním a skenováním. Zejména černobílý film si však stále zachovává své příznivce.\n\nSnímač funguje podobně jako lidské oko, kdy zahrnuje velké množství světločivných senzorů, které zachycené světlo převádějí na elektrický impulz, který se posléze \"zapíše\" na úložiště fotoaparátu.\n\nDSLR mohou používat stejné objektivy jako klasické zrcadlovky, ale pokud nemají full-frame snímače, nevyužívají objektivy naplno. Světlo z okrajových částí objektivu totiž dopadá mimo snímač, což někdy paradoxně vede k odstranění problémů s vinětací nebo aberací levnějších objektivů. Přesto se již výrobci snaží vyrábět objektivy optimalizované přímo pro DSLR, protože DSLR jsou zpravidla citlivější na vnitřní odrazy objektivu a optické vady.\n\nJiž z konstrukce zrcadlovky jsou jasná jistá omezení oproti digitálním kompaktům: téměř všechny zrcadlovky nebyly schopné nahrávat video a delší dobu neposkytovaly ani možnost živého náhledu scény na displeji. Novější digitální zrcadlovky již však videosekvence pořizovat umějí.\n\nOd roku 2007 jsou prodávány zrcadlovky s živým náhledem, lišící se způsobem ostření – to je standardně u zrcadlovek prováděno při zaklopeném zrcadle a při propuštění světla na zadní senzor není možné. Modely firem Olympus a Sony nepoužívají k živému náhledu hlavní senzor ale další malý senzor v hledáčku, což řeší problémy s ostřením. Canon EOS 450D umožňuje ostřit i způsobem odvozeným od kompaktů, využívajícím měření kontrastu. \n\nZejména levnější DSLR mají proti klasickým zrcadlovkám nevýhodu omezení maximální doby expozice, protože dlouhé expozice jsou technicky náročné – dochází při nich k přehřívání snímače a tím i nárůstu šumu.\n\nRoku 2008 byla představena první digitální zrcadlovka, která obsahovala funkce videa, jednalo se o Nikon D90. Opravdovou revolucí byl ovšem o několik měsíců později fotoaparát Canon EOS 5D Mark II, který nabízel full HD video v kombinaci se snímacím čipem velikosti filmového políčka, který je k nalezení jen v profesionálních kamerách, o řád až dva dražších. Později přišly s videem i další modely zrcadlovek, včetně těch nejlevnějších. Zrcadlovky se za tu dobu staly častou výbavou kameramanů a za použití speciálních doplňků je využívají i profesionální produkce k tvorbě reklam, hudebních klipů nebo i dokumentární tvorbě. \n\nDSLR mohou obdobně jako klasické zrcadlovky využívat celou paletu příslušenství. Pro makrofotografii se používají předsádky, mezikroužky a speciální makroměchy. Ke znásobení ohnisek objektivů se používají telekonvertory. Pro různé účely se využívá celá řada filtrů.\n\nMezi tradiční výrobce s nejširší nabídkou na trhu patří Canon a Nikon. V ČR jsou poměrně méně zastoupeny Pentax a Fuji, naopak se na poli DSLR prosazuje Olympus, který přinesl i několik inovativních konstrukcí. Firma Konica Minolta oficiálně ukončila svoje působení na trhu fotoaparátů v lednu 2006, na její řadu zrcadlovek navázala Sony. Mezi novější výrobce přibyli Samsung (bajonety Pentax), Sigma (bajonet Sigma) a Panasonic (4/3 standard).\n\n\n"}
{"id": "133539", "url": "https://cs.wikipedia.org/wiki?curid=133539", "title": "Antonín Popp", "text": "Antonín Popp\n\nAntonín Popp (30. července 1850 Praha – 10. června 1915 Praha) byl český sochař, medailér a pedagog \n\nNarodil se v Praze jako syn sochaře a modeléra porcelánu Arnošta Poppa (1819–1883), s nímž bývá často zaměňován, někdy také díky shodné signatuře AP (jindy signoval APP). Vyučil se řemeslu v dílně svého otce, zároveň navštěvoval průmyslovou školu Jednoty pro povzbuzení průmyslu v Čechách. Roku 1870 začal studovat kresbu na Akademii výtvarných umění v Praze, ale studia nedokončil. Podnikl studijní cesty do Mnichova a Vídně. \n\nBrzy si otevřel vlastní ateliér v Praze. Proslavila ho monumentální alegorická, historická a portrétní díla, jimiž se zúčastnil výzdoby veřejných budov, ponejvíce pražských, zejména Národního muzea (32 portrétních medailonů českých králů) a Národního divadla. Jako pedagog vyučoval modelování na České technice (ČVUT), kde roku 1896 dosáhl hodnosti docenta. Učil rovněž na UMPRUM v Praze. Byl jedním z nejproduktivnějších českých sochařů, který svou technickou zdatností předčil mnohé i známější autory.\n\n\n\n"}
{"id": "133542", "url": "https://cs.wikipedia.org/wiki?curid=133542", "title": "Abandinus", "text": "Abandinus\n\nAbandinus je keltský bůh neznámých vlastností. Jeho jméno se objevuje v nápisu na votivním bronzovém peru nalezeném v Godmanchesteru (v hrabství Cambridge v Anglii), kde stála římská pevnost, pravděpodobně nazývaná \"Durovigutum\". Abandinus není zmiňován v žádné jiné lokalitě, nejspíš se tedy jednalo o místního boha pevnosti, možná spojeného s nějakým nedalekým pramenem či vodním tokem (ačkoli v keltské mytologii jsou s vodními toky spojovány spíše bohyně než bohové).\n\n"}
{"id": "133544", "url": "https://cs.wikipedia.org/wiki?curid=133544", "title": "Zurvan", "text": "Zurvan\n\nZurván je zarathuštrické božstvo času. Jméno vychází z avestánského \"zruuan\", které je překládáno jako čas, není však jasné zda označuje „úsek času“ nebo abstraktní „čas“ sám o sobě. Prvnímu výkladu napovídají avestské pasáže, které hovoří o konečném \"zruuan\" přiděleném smrtelníkům a nekonečném \"zruuan\", které je vlastní bohům. V novějších pasážích už má více abstraktní charakter a je doprovázen jazaty spojenými se základní strukturou vesmíru: Thvášem „obloha, firmament“ a Vājuem, který je spojován s prázdnotou mezi říšemi světla a tmy.\n\nAž ze 4. století a ze zdrojů mimo zarathuštrické a íránské prostředí je známo pojetí o Zurvánovi jako božstvu existujícím před stvořením, které je zároveň otcem Ormazdy a Ahrimana, a je ústřední postavou zurvanismu. Zurván se také objevuje v manicheiských textech.\n"}
{"id": "133547", "url": "https://cs.wikipedia.org/wiki?curid=133547", "title": "Edhem Beyova mešita", "text": "Edhem Beyova mešita\n\nEdhem Beyova mešita (albánsky: Xhamia e Et'hem Beut) je historická mešita v Tiraně, hlavním městě Albánie. Nachází se v samém centru města, na Skanderbegově náměstí, přímo několik metrů od jeho sochy.\n\nMešita je nejstarší dochovanou stavbou ve městě, její výstavba byla zahájena roku 1789 a skončila v roce 1823, kdy ji dokončil Hadží Edhem Bey, po němž také nese jméno.\n\nBěhem období Hodžova režimu byla mešita zavřena, avšak jako jediná náboženská stavba svého druhu přežila násilnou ateizaci, při níž se srovnala se zemí většina kostelů a mešit. 18. ledna 1991, jako symbol pádu socialismu, do ní vstoupily davy lidí s vlajkami. Od této doby slouží tak stavba svému účelu, je však ale též otevřena pro návštěvníky.\n\nInteriér stavby je bohatě zdobený; v malbách se objevují stromy, vodopády, květiny a mosty. Kromě toho lze ale také spatřit živé tvory, velmi neobvyklý prvek v islámském umění.\n"}
{"id": "133551", "url": "https://cs.wikipedia.org/wiki?curid=133551", "title": "Lavočkin LaGG-3", "text": "Lavočkin LaGG-3\n\nLaGG-3 (Lavočkin-Gorbunov-Gudkov - 3; rusky: Лавочкин-Горбунов-Гудков ЛаГГ-3) bylo sovětské stíhací letadlo vyvinuté z předsériového LaGG-1 před druhou světovou válkou a jedno z nejpoužívanějších letadel na počátku Velké vlastenecké války.\n\nLaGG-3 byl pojmenovaný po svých konstruktérech Semjonu Lavočkinovi, Vladimíru Gorbunovovi a Michailu Gudkovovi. Vyvinut byl ještě před začátkem války na základě požadavku vzdušných sil na nový stíhací jednoplošník s uzavřenou kabinou a zatahovacím podvozkem začátkem ledna 1939. Konečný výběr se soustředil na dva prototypy poháněné řadovým motorem Klimov M-105P s kanónem umístěným mezi bloky válců a střílejícím dutou hřídelí vrtule. Charakteristickou vlastností obou strojů byla absence duralových částí kostry trupu a křídel. První byl začátkem roku 1940 vyzkoušen typ \"I-26\" konstruktéra Alexandra Jakovleva, který měl trup svařený z ocelových trubek a kostru křídel ze dřeva. Tvarem mu byl velmi podobný druhý prototyp I-22 z konstrukční kanceláře vedené Lavočkinem s Gorbunovem a Gudkovem jako asistenty. Byl zalétán v březnu 1940. Mezi oběma letouny byly hlavně skryté rozdíly: I-22 byl vyrobený z diagonálně vrstvené překližky ze sibiřské břízy, tento dřevěný materiál byl v době nedostatku hliníku jeho lacinou náhradou. Z I-22 se postupně stal I-301. Spolu se svým konkurentem I-26 se nakonec dostal do sériové výroby začátkem roku 1941. Stroje se však staly známé pod jinými označeními: I-26 jako \"Jak-1\", I-22 jako LaGG-1 a I-301 jako LaGG-3. V době, kdy se začínaly vyrábět, byl Sovětský svaz napaden nacistickým Německem.\n\nJeště během výroby byly odstraňovány nejrůznější nedostatky stroje a vznikl tak nový typ LaGG-3. Začleňování strojů LaGG do vzdušných sil Sovětského svazu bylo spojené s objektivními těžkostmi. V době napadení Německem, bylo na tento typ přeškoleno jen asi 32% létajícího personálu. Stroj absolvoval nejrůznější úpravy.\n\nSériová produkce od záčátku výroby v roce 1941 do jejího ukončení v roce 1944 byla vládou objednána v celkem 66 sériích. 1. až 4. série byla vyzbrojena kulometem UBS v ose vrtule, dvěma kulomety UBS a dvěma ŠKAS pod krytem motoru. 5. až 7. série měla kanón ŠVAK v ose vrtule, dva ŠKAS a jeden UBS pod krytem motoru, který se však někdy nemontoval. Od 8. série se do letounu instaloval kanón ŠVAK v ose vrtule, pod kryt motoru UBS. Stroje mohly do roku 1942 nést pod křídlem též neřízené střely RS-82 nebo pumy (11. série). V pozdějším období války byl mezi válce osazován kanón NS-37 konstruktérů Nudelmana a Suranova ráže 37 mm (34. série) ke stíhání bombardérů a k boji proti tankům. Jeden UBS byl pod krytem motoru. Tato verze se označovala jako LaGG-3IT. Od roku 1943 nahradily kanón NS-37 jiným typem stejné ráže K-37.\n\nÚpravy se dočkal hlavně křehký podvozek, ale i náběžné hrany křídel, na které byly instalovány automatické sloty, které zlepšovaly manévrovací schopnosti a ulehčovaly přistání. Během výroby procházely změnou i pohonné jednotky. Letouny 1. až 3. série obdržely motor M-105P, 4. až 28. M-105PA a do sérií od roku 1943 čísel 29 až 66 M-105PF (VK-105PF). U 66. série došlo k odlehčení draku a začal se montovat pancéřovaný čelní štítek pilotní kabiny z plochých skel. Ve výšce hladiny moře dosahoval LaGG-3 rychlosti 554 km/h, ve výšce 3 400 m to bylo úctyhodných 618 km/h. Těchto hodnot dosahoval už prototyp v roce 1940.\n\nBěhem sériové výroby vzniklo také několik experimentálních prototypů. Již v prosinci 1941 byl do draku LaGG-3 instalován vzduchem chlazený hvězdicový motor M-82 konstruktéra Švecova pohánějící třílistou vrtuli VIŠ-105P. Takto upravený prototyp nesl označení LaGG-3-M82A.\n\nNa počátku roku 1942 byly na stroji LaGG-3, sériové číslo 2 444, provedeny úpravy s cílem výrazně odlehčit konstrukci. \"Odlegčennyj\" byl vyzbrojen lehčím kanónem MP-20 v ose vrtule a dvěma synchronizovanými UBS pod krytem motoru, palubní vybavení bylo omezeno na nutné minimum a ocasní plochy byly zhotoveny z méně nasyceného dřeva. Při zkouškách střemhlavého letu však došlo k destrukci trupu a pilot V. Guzin zahynul v troskách stroje.\n\nDvoumístný prototyp určený k přeškolování a výcviku stíhacích pilotů nesl označení LaGG-3UTI. 14. února 1942 v něm zahynul zkušební pilot J. Stankevič.\n\nV srpnu 1942 byl letoun LaGG-3 sériového čísla 31213173 vybaven dvěma náporovými motory Bondarjuk VRD-1, které byly pomocí proudnicových pylonů připevněny na spodní ploše křídla. Používaly stejné palivo jako hlavní motor M-105PF. VRD-1 však dokázaly zrychlit LaGG-3PVRD pouze o 15 km/h ve výšce 1 500 m, ale pokud však byly mimo provoz, zpomalovaly prototyp svým aerodynamickým odporem o 35 km/h.\nV roce 1943 proběhla zástavba a zkoušky předsériového řadového motoru M-107A do draku letounu LaGG-3. Nový motor dával o 25% vyšší výkon, než M-105PF avšak docházelo k jeho neustálému přehřívání. Prototyp LaGG-3-M-107A s pilotem G. Miščenkem provedl 33 zkušebních letů, které však skončily stejným počtem nouzových přistání.\n\nKonečným řešením problémů LaGG-3 byla montáž hvězdicových motorů AŠ-82 a vývojová linie typů LaG-5, resp. La-5.\n\nStroje bojovaly od samého začátku války proti Německu. Nasazovány byly ve všech velkých operacích na východní frontě až do konce války. Nekvalitní výroba a konstrukční zásahy však způsobily u těchto strojů zvýšení hmotnosti, které mělo za následek ztrátu kvality oproti prototypu. Vyrovnat se kvalitě prototypu trvalo do roku 1943. Přes to, že stroj měl poměrně dobré parametry, byl obratný, odolný, měl na sovětské poměry slušný dolet i výzbroj, nebyl mezi piloty příliš oblíbený a jeho neduhy ještě často prohlubovala i nedostatečná údržba na frontě. Popularita strojů mezi letci byla natolik nízká, že zkratku LaGG začali vykládat jako: „lakirovannyj garantirovannyj grob“ (lakovaná zaručená rakev). Jeho nedostatky vedly k vývoji typu Lavočkin La-5, avšak už bez účasti konstruktérů Gudkova a Gorbunova.\n\nDo roku 1944 bylo vyrobeno 6 528 kusů LaGG-3. Mimo vzdušných sil Sovětského svazu sloužily kořistní stroje jen ve finském letectvu.\n\nLaGG-3 byl jednomístný, jednomotorový samonosný dolnoplošník. Dřevěná kostra křídel a pevných ocasních ploch byla potažená překližkou, kovová kostra pohyblivých ocasních ploch a klapek plátnem. Trup tvořila překližková poloskořepina. Krycí plechy motoru byly duralové. Řadový motor poháněl kovovou trojlistou vrtuli s nastavitelným úhlem náběhu listů. Podvozek byl zatahovací. Hlavní podvozkové nohy se zatahovaly směrem k trupu, zadní ostruhové kolečko bylo pevné.\n\n\n\n\n\n\n"}
{"id": "133552", "url": "https://cs.wikipedia.org/wiki?curid=133552", "title": "Javoříčské jeskyně", "text": "Javoříčské jeskyně\n\nJavoříčské jeskyně se nacházejí poblíž vsi Javoříčko na střední Moravě v Olomouckém kraji, asi 10 kilometrů západně od Litovle, a patří mezi jeskyně přístupné veřejnosti. Podzemní systém Javoříčských jeskyní vytváří komplikovaný komplex chodeb, dómů a propastí. Tyto jeskyně vynikají mimo velikosti podzemních prostor zejména překrásnou krápníkovou výzdobou, jednou z celkově vůbec nejbohatších v České republice. Patří také k zatím největšímu známému zimovišti vrápence malého na území České republiky.\n\nJeskyně se nacházejí v ostrůvku devonských vápenců v masívu vrchu Špraněk (538 m n. m.) jenž je součástí Národní přírodní rezervace Špraněk a nachází se jihozápadně od obce Javoříčko. Podzemní prostory byly vytvořeny tokem (přesněji řečeno paleotokem) potoka Špraňku. Geneze některých částí nicméně zůstává dodnes mírně nejasná, zatím převládá názor, že východní větev tzv. Jeskyní Míru byla patrně vytvořena paleotokem dnešního Březinského potoka.\n\nPodzemní prostory v délce téměř 6 000 metrů a s denivelací přes 100 metrů jsou uspořádány patrně do tří pater se zhruba třicetimetrovým rozdílem nadmořských výšek. Tento rozdíl výšky jednotlivých pater souvisí se změnami erozních bází toku Špraňku v jednotlivých obdobích vývoje jeskyní, kdy tok postupně poklesal do nižších úrovní, čímž jeho vody opouštěly výše položená patra a stěhovaly se do pater nižších. Takto vznikly dnes známá patra jeskyní. Horní patro je tvořeno největšími prostorami s nejkrásnější krápníkovou výzdobou, vedou jím návštěvnické trasy o délce 460/788 metrů. Bohatost krápníkové výzdoby vyniká zejména ve dvou mohutných prostorách – \"Suťovém dómu\" a \"Dómu Gigantů\", jakož i v tzv. \"Pohádkových jeskyních\". Kromě nejběžnějších typů krápníkové výzdoby, která místy dosahuje úctyhodných rozměrů (celý starý název Dómu Gigantů byl \"Dóm gigantických krápníků\"), je zde bohatý výskyt i tzv. heliktitů. Nejznámějším krápníkovým útvarem a symbolem jeskyní je přes 2 metry dlouhá sintrová záclona, která je kolem půl metru široká a po celé délce pouze 4 až 5 mm silná. Střední patro se vyznačuje obecně prostorami menšími, mnohdy značně zahliněnými, v porovnání s patrem horním s méně bohatou krápníkovou výzdobou. Obě patra jsou spojena asi 30 metrů hlubokými propastmi.\n\nJelikož na středním patře jsou rovněž známy propasti, směřující do hloubky pod střední patro, je zřejmé, že zde existuje ještě patro spodní. Pro to také svědčí jednak paralela s geologickým vývojem jeskyní Moravského krasu, především pak existence známého aktivního ponoru potoka Špraňku pod tzv. Zkamenělým zámkem, kde se část vody potoka ztrácí do podzemí a musí někudy odtékat - a to právě oním zatím hypotetickým spodním patrem. U něj se ale předpokládají spíše malé rozměry chodeb, které budou směřovat směrem k ponorům u propastí Pod smrkem v údolí pod obcí Javoříčko a pak dále ke známým vývěrům u Mladče. Součástí tohoto spodního patra pak jsou patrně i některé prostory ve dnes známé jeskyni ve Zkamenělém zámku.\n\nOd nepaměti byly na Špraňku známé a volně z povrchu přístupné prostory tzv. Svěcené díry a propast Zátvořice. Nejstarší písemná zmínka o Svěcené díře v časopise Světozor z roku 1873 pochází od anonymního autora z té doby je také vyobrazení Svěcené díry od Františka Chalupy (jde o kresbu nazvanou Jeskyně u Buzova na Moravě). Ještě starší zmínka je v díle Friedricha Antona Kolenatiho z roku 1856, kde se zmiňuje o tom, že mu byli dodáni lesním geometrem Schrodtem netopýři \"z vápencové jeskyně u Bouzova\", čímž má na mysli nepochybně Svěcenou díru.\n\nV roce 1936 se do javoříčské hájenky nastěhoval se svou ženou a třemi syny revírník Vilém Švec. Pocházel z nedaleké vísky Kadeřín a místní kraj velice dobře znal. Ten zahájil na základě informací o podzemních dutinách od svého syna Bedřicha se svou skupinou lesních dělníků nejdříve v Zátvořici a později ve Svěcené díře výkopové práce, které měly vést k objevení velkých jeskyní. Po šesti týdnech se jim opravdu pod vrstvou sedimentů a prokopáním sintrové přepážky otevřela 27 metrů hluboká propast, na jejíž dno postupně sestoupili. Narazili na jeskynní chodbu, která pokračovala oběma směry. Po obtížném průniku prostorami tzv. Objevné cesty (součást středního patra) objevili badatelé dne 14. dubna 1938 mohutné prostory Dómu gigantů a z něj posléze i další prostory horního patra Javoříčských jeskyní. Brzy po objevu bylo v Suťovém dómu zaměřeno místo, z nějž byla prokopána chodba na povrch. To umožnilo zahájení zpřístupňovacích prací a jeskyně byly dne 15. května 1939 otevřeny pro veřejnost.\n\nDalším významným obdobím historie Javoříčských jeskyní je období 1949 - 1958. Badatelská skupina brněnského Speleoklubu, později Geografického ústavu ČSAV, složená především z místních nadšenců, pod vedením doc. Vladimíra Panoše, objevila nejdříve Hlinité jeskyně a později tzv. Jeskyně Míru v pokračování Svěcené díry, tvořící součást horního patra. Jeskyně Míru, resp. jejich část, byla také v roce 1961 zpřístupněna veřejnosti a nyní tvoří druhou polovinu prohlídky - tzv. dlouhou trasu.\n\nOd roku 1983 pracuje v Javoříčských jeskyních jeskyňářská skupina ZO ČSS 7-09 Estavela, která si za cíl vytyčila prolongaci tzv. Vojtěchovské větve Jeskyní Míru. Dne 17. července 1983 se podařilo proniknout 4 metry dlouhou skulinou v suti v levé části závalu, uzavírajícího cestu vpřed, do nového dómu. Dóm se vyznačoval především výškou až 20 metrů a krásnou krápníkovou výzdobou, tvořenou bělostným sintrovým vodopádem na levé stěně dómu. Pokračování vpřed uzavíral další zával, který byl odstřelen a dne 29. července 1983 se podařilo proniknout do dalšího pokračování tohoto dómu, zvaného dnes Panošův dóm. Dalšímu průniku vpřed pak dlouho bránila sintrová bariéra a další závaly. Přes ně se podařilo proniknout až 4. srpna 1984 po mnoha odstřelech vpřed, až do největšího dómu jeskyní, vysokého 10 m, širokého 15 m a přes 130 m dlouhého, dnes zvaného Olomoucký dóm. Pokračování vpřed ovšem uzavírá opět velký zával, přes nějž se dosud nepodařilo proniknout. Další práce na závalu i v dalších částech jeskyní probíhají dosud.\n\n28. září 2017 objevili prostějovští speleologové nové prostory, které nazvali \"Svatováclavský dóm\". Nalezli zde krápníky o délce až 1,4 metru.\n\nPoblíž Javoříčských jeskyní se nacházejí rovněž veřejnosti rovněž přístupné Mladečské jeskyně. Tři a půl kilometru severozápadně od jeskyní se nachází významný moravský hrad Bouzov.\n\n"}
{"id": "133554", "url": "https://cs.wikipedia.org/wiki?curid=133554", "title": "Ruhnu (obec)", "text": "Ruhnu (obec)\n\nObec Ruhnu (estonsky Ruhnu vald) je samosprávná obec, náležející do estonského kraje Saaremaa. Její území tvoří ostrov Ruhnu a přilehlé ostrůvky a útesy.\n\n"}
{"id": "133560", "url": "https://cs.wikipedia.org/wiki?curid=133560", "title": "Na Turoldu", "text": "Na Turoldu\n\nJeskyně Na Turoldu se nachází v přírodní rezervaci vrchu Turold, který leží na území města Mikulova v okrese Břeclav v Jihomoravském kraji. Samotná jeskyně Na Turoldu je dlouhá 1650 metrů, spolu s jeskyní Liščí díra vytváří systém s celkovou délkou více než 3100 metrů chodeb, síní a dómů. Jedná se o největší jeskynní systém v Chráněné krajinné oblasti a biosférické rezervaci Pálava.\n\nPrvní zmínky o jeskyni na Turoldu pochází již z roku 1669, avšak jeskyně byla později zničena těžbou vápence. Současný systém byl objeven v roce 1951 a v letech 1958 až 1967 zpřístupněn pro veřejnost. Znovuzpřístupňovací práce v jeskyni Na Turoldu zahájili členové České speleologické společnosti v roce 1999. Od června 2004 je pro návštěvníky otevřena trasa o délce 280 metrů.\n\nPortál, odkrytý při lámání kamene v patě stěny lomu Na Turoldu, vede do složitého labyrintu chodeb a síní. Nejvýše položené patro tvoří holé puklinovité chodby mezi mohutnými skalními bloky. Střední patro má prostornější síně s neobvyklými tvary stěn charakteru korálových útesů s množstvím dutinek, které jako bělostná kamenná pěna přechází místy do hráškovitých až keříčkovitých výrůstků s drúzami drobných třpytivých krystalků kalcitu. Krápníková výzdoba se vyskytuje vzácně. Průchod do spodního patra vyniká vzácnou tzv. \"turoldskou\" výzdobou připomínající svými tvary květák nebo mýdlovou pěnu. Spodní patro tvoří strmě klesající chodby uzavřené vodou. V hloubce 37 metrů se nachází jezerní dóm s 8 m hlubokým jezerem.\n\nJeskyně je otevřena od května do října a pohodlně se k ní dá dostat po červené turistické značce procházející přes Pavlovské vrchy. Vrch Turold se nachází v CHKO Pálava. V okolí se nachází několik dalších jeskyní - Pod vrcholem, Desetimetrovka, Damoklova jeskyně a Liščí díra.\n\n"}
{"id": "133562", "url": "https://cs.wikipedia.org/wiki?curid=133562", "title": "Liščí díra", "text": "Liščí díra\n\nJeskyně Liščí díra tvoří spolu s jeskyní Na Turoldu systém více než 2 km chodeb, síní a dómů.\nVrch Turold se nachází v CHKO Pálava. V okolí se nachází několik dalších jeskyní - Pod vrcholem, Desetimetrovka, Damoklova jeskyně a Na Turoldu.\n\n"}
{"id": "133563", "url": "https://cs.wikipedia.org/wiki?curid=133563", "title": "Dobrodružství kriminalistiky", "text": "Dobrodružství kriminalistiky\n\nDobrodružství kriminalistiky je televizní seriál režiséra Antonína Moskalyka. Má 26 dílů a byl natáčen ve čtyřech sériích v letech 1989–1993.\n\nJedná se cyklus příběhů z rozdílných historických období. V každém z dílů mají diváci možnost nahlédnout do počátků jednotlivých kriminalistických disciplín. V seriálu se objevují skutečné historické postavy a téměř autentické případy (ovšem upravené pro potřeby příběhů).\n\nSeriál byl natočen v koprodukci s německou společností Schwarzwald Film, Krátkým filmem Praha a firmou Gofis, spol. s r. o.\n\n\na další, téměř 600 českých, slovenských či německých herců (ale i jiných).\n\n"}
{"id": "133567", "url": "https://cs.wikipedia.org/wiki?curid=133567", "title": "TEMSA", "text": "TEMSA\n\nTEMSA je výrobce autobusů a nákladních automobilů původem z turecké Adany. Společnost je součástí koncernu Sabanci, který sdružuje významné turecké průmyslové podniky.\n\nTEMSA byla založena roku 1968 za účelem zásobování ocelí pro stavebnický průmysl. Výroba dálkových autobusů ve firmě se rozběhla mezi lety 1984 a 1987, potřebné licence poskytla společnost Mitsubishi Motors. Během 90. let se pozice firmy zlepšila natolik, že dnes již vyrábí průměrně 1000 autobusů a další tisícovky midibusů a nákladních automobilů za rok. 75 % výroby je vyváženo za hranice Turecka.\n\nPrvní autobusy, vyrobené s motory od firmy Mitsubishi však nesplňovaly přísné západoevropské emisní limity, což společnosti velmi ztížilo možnost probojovat se na nové trhy. Teprve až roku 2000 byly zakoupeny licence na motory od německé firmy MAN a převodovky ZF. Později začala TEMSA sama vyvíjet vlastní součástky, čímž se jí zvětšila její nezávislost. V Belgii založila pobočku \"TEMSA Europe\" pro velmi významný evropský trh.\n\nNa konci roku 2006 se spekulovalo s nasazením těchto autobusů i v Česku. \n\n\n"}
{"id": "133568", "url": "https://cs.wikipedia.org/wiki?curid=133568", "title": "Hendrik Antoon Lorentz", "text": "Hendrik Antoon Lorentz\n\nHendrik Antoon Lorentz (18. července 1853 Arnhem, Nizozemsko – 4. února 1928 Haarlem, Nizozemsko) byl nizozemský fyzik a laureát Nobelovy ceny za fyziku z roku 1902. Tuto cenu obdržel spolu s Pieterem Zeemanem za výzkum vlivu magnetismu na záření.\n\nNarodil se 18. července 1853 v Arnhemu. Jeho otec Gerrit Frederik Lorentz (1822–1893) byl obchodník, matka se jmenovala Geertruida van Ginkel (1826–1861). V letech 1866-1869 navštěvoval nově zřízenou střední školu v Arnhemu, a zde v roce 1870 složil zkoušku z klasických jazyků, která byla v té době potřebná pro vstup na univerzitu. Vystudoval fyziku a matematiku na Univerzitě v Leidenu, kde byl silně ovlivněn učitelem astronomie Frederikem Kaiserem. Po získání bakalářského titulu se v roce 1872 vrátil do Arnhemu, kde učil na střední škole matematiku. Zároveň ale pokračoval ve studiích v Leidenu. Ve svých dvaadvaceti letech obhájil s velkým úspěchem disertační práci na téma \"Odraz a lom světla z hlediska Maxwellovy teorie\"(„Over de theorie der terugkaatsing en breking van het licht“). Na základě tohoto úspěchu mu zde byla zřízena nová katedra teoretické fyziky, kde od roku 1878 působil jako profesor. Jeho úvodní přednáška z 25. ledna 1878 se nazývala \"Molekulová teorie ve fyzice\" („De moleculaire theorien v de natuurkunde“).\n\nV roce 1902 obdržel společně s P. Zeemanem Nobelovu cenu za fyziku za objev a vysvětlení Zeemanova jevu.\n\nOd roku 1912 pracoval jako ředitel výzkumu Teylerova ústavu v Harlemu. Zůstal ale čestným profesorem v Haarlemu, kde pořádal jednou týdně přednášky.\n\nZemřel 4. února 1928 v Haarlemu.\n\nBěhem prvních dvaceti let se v Leidenu zaměřil na teorii elektromagnetismu, ve snaze vysvětlit vztah elektřiny, magnetismu, a světla. Poté se jeho zájem rozšířil i na další obory fyziky - přispěl svými pracemi k mechanice, termodynamice, hydrodynamice, kinetické teorii, teorii pevné fáze, k výzkumu světla a jeho šíření. Jeho nejdůležitější příspěvky ale byly v oblasti elektromagnetismu, elektronové teorie, a teorie relativity.\n\nJiž v počátcích považoval za velký úspěch Maxwellovu teorii elektromagnetického pole, k níž se již v počátcích přiklonil a na jejímž základu přestavěl tehdejší fyziku. Za zdroje elektromagnetického pole považoval jako první oscilující nabité částice, které jsou součástí atomů (elektrony). Předpověděl, že silné magnetické pole musí mít vliv na vlnovou délku generovaného světla, což experimentálně prokázal jeho žák P. Zeeman, s nímž získal v roce 1902 Nobelovu cenu.\n\nV roce 1878 publikoval práci zabývající se vztahem mezi rychlostí světla a vlastnostmi prostředí, kterým se světelný paprsek šíří. Rovnice, ke které dospěl, byla nazvána Lorentz-Lorenzovou rovnicí.\nJako první vyložil výsledek Michelson-Morleyova experimentu na základě kontrakce délek rychle se pohybujících těles. Objevil transformaci proměnných, vůči které se Maxwellovy rovnice nemění. Tyto transformace popisující přechod mezi dvěma navzájem rovnoběžně se pohybujícími soustavami v teorii relativity jsou po něm pojmenovány jako Lorentzovy transformace.\n\nJeho jméno je také spojeno s Lorentzovou silou, Cauchy-Lorentzovým rozdělením.\n\nV roce 1892 při pokusu vysvětlit Michelson-Morleyův experiment tvrdil, že dochází ke zkracování délek pohybujících se těles (kontrakci délky) ve směru pohybu. K tomuto závěru došel již v roce 1889 George FitzGerald. Pro tento účel zavedl termín místní čas, který vyjadřoval vztah mezi současností nepohyblivého tělesa a pohybujícího se tělesa.\n\nV roce 1899 a opět v roce 1904 přidal časovou dilataci ke svým transformacím a publikoval to, co Poincaré v roce 1905 nazval Lorentzovými transformacemi. Lorentz patrně nevěděl, že časovou dilataci předpokládal již Joseph Larmor. Ten předpovídal časovou dilataci při oběhu elektronů a publikoval identické transformace v roce 1897. Na první pohled vypadají Larmorovy a Lorenzovy rovnice, že spolu nesouvisí, ale algebraicky jsou obě shodné s rovnicemi, které publikoval Henri Poincaré a Albert Einstein v roce 1905.\nTyto matematické formulace popisují základní jevy speciální teorie relativity - růst hmotnosti, kontrakce délky, dilataci času.\n\nV roce 1881 se oženil s Alettou Catharinou Kaiserovou, dcerou Johanna Wilhelma Kaisera a neteří Frederika Kaisera. S ní měl dvě dcery a jednoho syna.\n\n\n\n"}
{"id": "133569", "url": "https://cs.wikipedia.org/wiki?curid=133569", "title": "Jeskyně Ementál", "text": "Jeskyně Ementál\n\nJeskyně Ementál byla objevena v letech 1988–1990. Pravděpodobně se jedná o nejkrásnější jeskyni v Českém krasu. Tento podzemní klenot se podařilo navštívit jen několika málo šťastlivcům, neboť objevitelé se snaží jeskyni ochránit před všemi nezvanými návštěvníky, včetně speleologů. V roce 1999 byla jeskyně tajně prozkoumána, takže je známa její délka – 1 880 metrů, mapa (členitost jeskyních prostor připomíná sýr ementál) a fotografie. Objevitelé nyní znepřístupnili vchod do jeskyně tak, že se do ní nikdo nedostane.\n\nVchod do jeskyně se nachází u silnice spojující obec Srbsko s Karlštejnem. Na existenci podzemních prostor upozornila povodeň v létě roku 1981, kdy voda zaplavující silnici začala mizet v otvoru na úpatí skály. V jednom z otvorů začali objevitelé kopat vstupní, asi 30 m dlouhou šachtu, ústící do spletité sítě chodeb, komínů a spousty různých odboček. To vše je vyzdobeno krápníkovými ozdobami rozličných tvarů.\n\n"}
{"id": "133573", "url": "https://cs.wikipedia.org/wiki?curid=133573", "title": "Tuf", "text": "Tuf\n\nTuf (z italského \"tufo\", což má stejný význam jako latinské \"tofus\") je druh horniny ze sopečného popelu (pyroklastika) vyvrženého během sopečné erupce a postupem času konsolidovaného do jednolité masy. Na rozdíl od tufitů, které vznikají uložením a zpevněním ve vodě, jsou tufy zpevňovány na souši. Existuje však i druhé hledisko, jak od sebe rozlišovat tufy a tufity a to podle množství příměsí (např. jílů). Někteří geologové dokonce tvrdí, že tuf je na rozdíl od tufitů bez příměsí.\n\nJednoznačné zařazení tufů do seznamu druhů hornin je obtížné. Vzhledem k jejich sopečnému původu se občas řadí mezi vulkanity, popřípadě mezi magmatity. Na druhou stranu vzhledem k dalším stádiím vzniku pyroklastik (transport vzduchem, sedimentace a následné zpevnění), je stejně oprávněné řadit tufy mezi sedimenty. V současnosti jsou tufy spíše řazeny právě mezi sedimenty a to i z důvodů, že jejich klasifikace podle velikosti vulkanických úlomků je obdobná s klasifikací klastických sedimentů.\n\nProdukty sopečné erupce jsou vulkanický plyn, láva, výpary a tefra. Magma je vyvrženo stranou díky silnému účinku vulkanického plynu a výparů. Vzniklý pevný materiál vyvržený do vzduchu pomocí takovýchto sopečných erupcí se nazývá tefra, nehledě na jeho složení nebo velikost částic. Tyto částečky jsou malé kousky magmatické strusky a hornin, které byly vyvrženy do vzduchu párou a jinými plyny; magma může být rozdrobené díky expanzi plynů v něm.\n\nNespojité vrstvy popele, které kryjí svahy mnoha sopek, jsou reprezentovány třemi třídami materiálů. Kromě opravdového popele, jak je popsáno výše, se tam nacházejí hroudy staré lávy a tufů, tvořící stěny kráteru, které byly odervány prudkými výbuchy lávy, a kusy sedimentárních hornin z hlubších částí vulkánu, které byly vytlačeny vzhůru vyvěrající lávou a jsou často intenzivně vypalovány a rekrystalizovány žárem, kterému jsou vystaveny.\n\nU některých velkých vulkanických explozí však nemusí vzniknout žádný druhotný materiál, jak tomu např, bylo u japonské sopky Bandaisan v roce 1888. Existuje na druhou stranu velké množství erupcí, při nichž je množství roztrhaných sedimentárních hornin smíšených s popelem velmi velké; jako příklad lze uvést sopku Eifel a devonský tuf, známý jako „Schalsteins“ z Německa. Ve skotských uhelných pánvích lze nalézt staré sopky, které jsou uzavřeny neporušenou konzistentní hmotou ze zbytků sedimentů. V takovém případě je předpokládáno, že nebyla vyvržena ven žádná láva, ale příčinou erupce bylo náhlé osvobození a expanze velkého množství výparů. Tyto průvodní nebo náhodné materiály, nicméně se odlišující od opravdového popele, inklinují k výskytu v hranatých fragmentech; a pokud vytvoří větší masu horniny je to správněji „vulkanická brekcie“ než tuf. Velikost popele kolísá od velkých bloků o velikosti šesti metrů nebo i více v průměru až po drobný nehmatatelný prach. Velké balvany se nazývají „vulkanické bomby“, jsou většinou zakulacené, elipsovité nebo mají hruškovitý tvar vzhledem k jejich rotaci vzduchem, když byly ještě ve viskózním stavu. Mnoho z nich má povrch rýhovaný nebo hrbolatý a někdy mají kůru prostoupenou mnoha prasklinami jako např. povrch bochníku chleba. Jakýkoliv popel, ve kterém jsou hojně zastoupeny, se pak nazývá slepenec.\n\nV takovýchto vrstvách a ložiscích se tuf, rozprostírající se na zemi ve značné plošném rozsahu, nejčastěji zařazuje mezi sedimenty, přičemž převládající složkou jsou především malé fragmenty, zatímco vulkanické bomby o průměru několika desítek centimetrů někdy zcela chybí. Tuf mladšího původu je obecně nespojitý a nesouvislý, ale starší tuf bývá ve většině případů stmelený díky tlaku a působení prosakující vody a vytváří tak horninu, která, přestože není příliš tvrdá, je hojně využívána pro stavební účely (např. v okolí Říma). Pokud jsou nahromaděny subaericky, jako např. popel nalezený na Etně nebo v současnosti na Vesuvu, skládají se tufy téměř zcela ze sopečných materiálů různých stupňů a částí dřeva a zelené hmoty, zemské kůry atd. Ale mnoho sopek stojí poblíž mořského břehu a jimi vyvržený popel se pak smísí s usazeninami na dně moře. Tímto způsobem se vytváří popelové bahno, písek nebo dokonce popelové vápence. Vlastně většina tufů, nalezená ve starších útvarech obsahuje příměsi jílu, písku a někdy i fosílie mušlí, které dokazují, že tyto vrstvy byly ukládány pod vodou. Během některých sopečných erupcích se vytvořila vrstva popele v tloušťce několika desítek centimetrů nad značnou oblastí, ale taková ložiska velice rychle ztrácí svou mocnost se zvyšující se vzdáleností od kráteru, kde popel díky tomu, že pokrývá mnoho čtverečních kilometrů, je již uložen v tenkých vrstvách. Spady popele často následují za sebou v delších či kratších časových intervalech, a proto mnoho tufů ukládaných na suchý povrch nebo do moře vykazuje znaky vrstevnatosti. Nejhrubější materiál nebo aglomeráty jsou ve vrstvách velmi málo rozlišitelné, zvláště v jemných ložiscích je to dovedeno do velké dokonalosti.\n\nNehledě na náhodný materiál, jako jsou fragmenty starších hornin, kusy stromů, apod., obsah uloženého popele může být popsán jako směs více či méně krystalických vyvřelých hornin. Pokud teplota lávy v kráteru byla taková, že byla zahájena krystalizace, pak je obvyklý výskyt krystalů. Ty mohou dosahovat značné velikosti, jako např. šedé, zakulacené krystaly leucitu na svazích Vesuvu. Mnohé z nich jsou velmi dokonalého a skvostného vzezření, protože krystalizovaly v prostředí, které bylo kapalné a ne příliš viskózní. Mnoho krystalů augitu a olivínu se také získává z ložisek popele u Vesuvu a u mnoha dalších sopek ať už vyhaslých nebo dosud činných. Bloky z těchto krystalických materiálů (anortit, olivín, augit a amfibol) jsou běžné v tufech západoindických sopek. Pokud se v tufu nacházejí krystaly ve velkém množství, pak se tuf nazývá „krystalický tuf“. Na Svatém Vincentu a Martiniku v roce 1902 bylo mnoho popele přetvořeno v okamžiku v krystaly uzavřené v tenkém filmu skla, protože láva se ve chvíli erupce velmi brzo zpevňovala do podoby krystalické masy. Na druhé straně, některé basaltické sopky vyvrhují velké množství černé sklovité strusky, která po zpevnění zvětrává do podoby červené a měkké horniny, známé jako palagonit; tufy tohoto druhu se vyskytují na Islandu a Sicílii. Na Liparských ostrovech nebo v Maďarsku se nalézají kyselé (ryolitické) tufy, které mají bledě šedou nebo žlutou barvu a skládají se převážně z kusů a fragmentů pemzy. Na velké části mořského dna jsou ložiska jemného bahna obsahující malé, vodou vyhlazené, kulaté oblázky z velmi porézního sopečného skla; to sem bylo splaveno z břehů nebo vyvrženo podmořskými sopkami a mohlo cestovat stovky kilometrů před svým usazením, což bylo dokázáno i pokusy, při kterých se prokázalo, že některé druhy pemzy mohou putovat slanou mořskou vodou déle jak rok. Hlubokomořské naplaveniny, známé jako „červený jíl“ jsou převážně vulkanického původu a mohly by být vhodně popsány jako „podmořské tufové ložisko“.\n\nSpečený tuf je v podstatě produkt pyroklastických toků dost horkých k tomu, aby roztavily nebo „spekly“ horký popel do jediné rovnoměrné vrstvy nazývané chladná vrstva. Dalším používaným termínem pro tento typ tufu je \"ingimbrite\". Skleněné fragmenty, které tvoří velké množství vyvrženého popelového výronu se snadno deformují a jejich zkřivené tvary, jsou zploštěny a deformovány během procesu spékání.\n\nSpečené tufové usazeniny mohou mít velkou mocnost, podobně jako formace nazývaná Lava Creek Tuff, vytvořená při erupci Yellowstonské kaldery ve Wyomingu před 640 000 lety. Formace Lava Creek Tuff je známá tím, že je přinejmenším 1000 krát větší než sedimenty vzniklé výbuchem sopky Mount St. Helens 18. května 1980, který měl ukazatel sopečné explozivity (VEI) 8 – větší než jakákoliv erupce v posledních 10 000 letech. Takové usazeniny mohou být představovány poblíž zdroje erupce spečenými tufy, ve větší dálce tufy a v ještě větší vzdálenosti od zdroje nezpevněným popelem. Spečené tufy jsou obvykle svou skladbou tufy ryolitickými.\n\nTufy jsou pro petrografické účely obecně klasifikovány především podle povahy sopečné horniny, ze které se skládají; ta může mít stejné složení jako doprovodná láva, pokud během erupce dochází k jejímu výronu, a pokud se při výlevu objeví změna druhu lávy, tufy tuto změnu spolehlivě ukáží. Ryolitické tufy obsahují pemzu, sklovité fragmenty, malé kousky strusky s křemenem, alkalickým živcem, biotitem apod. Mezi oblasti s nápadným výskytem takových tufů patří Island, ostrov Lipari, Maďarsko, prostor Amerického jihozápadu a Nový Zéland. Rozbitá pemza je čistá a izotropní, velmi malé částečky mají půlkruhový, srpkovitý nebo bikonkávní obrysy. Ukazuje se, že byly vytvořeny roztříštěním zpěněného skla, někdy popisovaného jako popelová struktura. Malé skleněné fragmenty pocházející z rozbité pemzy se nazývají střepy. Ty se snadno deformují a jsou tekuté, pokud jsou sedimenty dostatečně horké.\n\nVe starobylých horninách Walesu, Charnwoodu, Pentland Hills atd. jsou známé podobné tufy, ale ty jsou ve všech případech změněny tzv. silicifikací (která prosytí nebo přemění horninu v opály, chalcedony a křemen) a devitrifikací. Častá přítomnost kulatých korodovaných krystalů křemene, takových jaké se vyskytují v ryolitických lávách, pomáhají dokazovat jejich skutečnou povahu.\n\nTrachytické tufy neobsahují žádný nebo velmi málo křemene, ale větší množství ortoklasu a oligoklasu, často s biotitem, augitem a amfibolem. Zvětráváním se často mění v měkké červené nebo žluté jílovce, bohaté na kaolíny se sekundárním křemenem. Nedávné trachytické tufy byly nalezeny na Rýnu (u Siebengebirge), na Ischii poblíž Neapole, v Maďarsku apod.\n\nAndesitické tufy jsou zcela běžné. Vyskytují se podél celého řetězce Kordiller a And, v Západní Indii a přilehlých oblastí, na Novém Zélandu, Japonsku apod. V jezerní oblasti, Severním Walesu, Lorne, Pentland Hills, Cheviots a mnoha jiných oblastech Británie jsou hojné staré přírodní horniny přesně stejné povahy. Barvu mají červenou nebo hnědou; jejich struskové fragmenty mají všechny možné velikosti – od obrovských bloků až po drobný zrnitý prach. Dutiny jsou mnohdy vyplněny sekundárním materiálem jako je vápenec, chlorit, křemen, epidot, chalcedon: ale povahu původní lávy můžeme vždy rozeznat z tvarů a vlastností malých krystalů v mikroskopických částečkách, nacházejících se v rozložené sklovité základní hmotě. Dokonce i v malých se tyto starobylé tufy podobají moderním ložiskům popele z Cotopaxi, Krakatoi a Mont Pelée.\n\nČedičové tufy se také hojně vyskytují v oblastech s činnými sopkami nebo na území, kde sopečná činnost bývala. Mají černou, tmavě zelenou nebo červenou barvu; liší se svou zrnitostí, mohou obsahovat pórovité pumy o velikosti desítek centimetrů v průměru, jsou často podmořské, mohou obsahovat břidlici, pískovec, štěrk a jiné usazeniny a mohou se v nich také vyskytovat fosílie. Mladé čedičové tufy lze nalézt na Islandu, Faerských ostrovech, ostrově Jan Mayen, Sicílii, Havajských ostrovech, na Samoi atd. Při zvětrávání jsou tyto tufy vyplněny vápencem, chloritem, serpentinem, a speciálně pokud láva obsahuje nefelín nebo leucit, jsou často bohaté na zeolity jako je např. analcit, prehnit, natrolit, scolecit, chabazit, heulandit, apod.\n\nUltramafitické tufy jsou velmi vzácné; jejich základní charakteristikou je hojnost olivínu nebo serpentinu a malá přítomnost živce a křemene. Vzácně výskyty mohou také zahrnovat neobvyklé povrchové usazeniny kimberlitu, diamantových polí Jižní Afriky nebo jiných regionů. Základní hornina z kimberlitu je modravě zelená, bohatě zvlněná brekciemi (modrý podklad), které se při úplné oxidaci a zvětrání stanou sypkou hnědou nebo žlutou hmotou (\"žlutý podklad\"). Tyto brekcie byly uloženy jako směs plynu a pevných látek a jsou typicky uchované a těžené v tzv. diatremách, majících trubkovitou strukturu. V hloubkách jsou někdy kimberlitové brekcie rozděleny do základních žilních vrstev defragmentované horniny. Na povrchu se ultramafické tufy mohou vyskytovat v usazeninách v tzv. maarech. Vzhledem k tomu, že kimberlity jsou nejběžnějším zdrojem diamantů, byly přechody z maaru do diatrem v základní zóně velmi pečlivě prostudovány. Diatremové plochy kimberlitu se častěji nazývají ultramafickými brekciemi než tufy.\n\nV průběhu jiných časových změn než zvětrávání se může tuf změnit na usazeniny. Někdy jsou zapojeny do vrásnění a pak jsou děleny a štěpeny. Mnoho ze zelených břidlic v jezerní oblasti Cumberlandu jsou jemně rozštěpené popely. Za zelenou barvu vděčí velkému obsahu chloritu. Mezi vyskytujícími se krystalickými břidlovými horninami mnoha oblastí zelených ložisek nebo zelených břidlicových hornin, složeným z amfibolu, chloritu nebo biotitu, oxidů železa, živce apod. jsou pravděpodobně rekrystalizované nebo metamorfované tufy. Často doprovázejí hmotu epidioritu nebo amfibolové břidlice. Metamorfovanými sopečnými tufy jsou s největší pravděpodobností i některá ložiska chloritobřidlicových hornin. Devonský „Schalsteins“ z Německa obsahuje mnoho zvrásněných a částečně rekrystalizovaných ložisek popele, z nichž některá si ještě udržela svou fragmentální strukturu, přestože jejich lapilli (částice pod 63 mm) jsou vyrovnané a protáhlé. Jejich dutiny vzniklé párou jsou obvykle vyplněny vápencem, ale někdy také křemenem. Více kompletně změněné formy těchto hornin jsou plátové, zelená chloritá břidlice, kde se jen sporadicky vyskytují jakékoliv struktury ozřejmující jejich sopečný původ. Jsou tak mezistupněm mezi zvrásněným tufem a krystalickou břidlicí.\n\nTufy a ingimbrity v pohoří Yucca Mountain v Nevadě, jsou navrhovány jako úložiště U.S. Department of Energy pro vyčerpané nukleární reaktory a jiný radioaktivní odpad.\n\nTuf je relativně měkká hornina a dá se dobře opracovávat. V současnosti nemají z ekonomického hlediska tufy v hospodářství velký význam. Tuf je vzhledem ke svým tepelně izolačním vlastnostem používán místně jako stavební materiál. Např. peperino, hodně používané v Římě a v Neapoli jako stavební kámen je trachytický tuf. Pucolán je také rozložený tuf, původně získávaný v okolí Neapole a používán jako pojivo podobné cementu. Tento název je však dnes používán pro množství látek, které nemají stejné vlastnosti. V německém pohoří Eifel byl zpracováván trachytový tuf zvaný trass na hydraulickou maltu, která se v minulosti používala např. při stavbě hrází v Nizozemsku. Její výrobu popsal v 18. století např. známý anglický vědec John Smeaton. Z tohoto tufu nebo také z diabasových tufů se v Německu i stavělo. Názorné příklady takových staveb lze nalézt v Ettringenu a Villmaru. Tufy i tufity se využívají jako stavební materiál vhodný také k výrobě tvárnic i celých panelů. Pro svou nízkou hmotnost a zajímavé akustické vlastnosti se také používají jako obklady interiérů nebo fasád budov.\n\nMezi nejznámější objekty, vystavěné z tufu patřil např. starořecký athénský chrám Hekatompedon, postavený (570 – 566 př. n. l.) v souvislosti se založením panathénajské slavnosti tyranem Tyranisem Pesistratem. Byl postaven na místě, kde dnes stojí Parthenón. Ještě známější je turecké podzemní město Derinkuyu, které vzniklo hloubením obydlí ve vrstvě andezitových tufů. Tato vrstva, silná až několik set metrů, vznikla kdysi díky výbuchu sopky Erciyas Dagi v centrální Anatolii. Od roku 1965 je toto město, řazené mezi sedm turistických divů světa, zpřístupněno návštěvníkům.\n\nJedním z nejpopulárnějších sochařských děl vytvořených z tufů jsou některé sochy Moai na Velikonočním ostrově. Tuf, ze kterého byly sochy vytvořeny se nachází v parazitním vulkánu sopky Terevaka, v Rano Raraku. Protože tuf stejně jako další horniny, ze kterých byly sochy vytvořeny (mugearity Rano Kao, červená pemza ze zálivu Anakena, tachytové tufy, tufity), je měkká sopečná hornina, jsou sochy v současnosti značně zvětralé a zkorodované.\n\nV České republice se tufy nachází v oblastech s bývalou sopečnou činností. Používaly se často jako plnivo do lehkých betonů (tzv. tufobetony). Jejich výhodou oproti kamenivům umělým byla skutečnost, že je vhodné pro výrobu lehkých betonů většinou ihned po vytěžení, podrcení a roztřídění. Struktura přírodního kameniva může být mikro až vyloženě makropórovitá (i několik mm), póry jsou většinou spojeny v kapiláry, což způsobuje některé jeho nevýhodné vlastnosti – hlavně vysokou absorpční schopnost a s tím související velké objemové změny a horší tepelnou izolaci. V současné době se v České republice pro výrobu lehkých betonů již takřka nepoužívají a proto jejich význam je hlavně v tom, že na nich byly prověřeny různé technologické vlastnosti lehkých betonů tzn., že ovlivnily celý další vývoj technologie výroby lehkých betonů. V zahraničí jsou stále používané a to hlavně kvůli příznivějším geologickým podmínkám (menší rozrušení tufových lokalit geologickými zlomy). Jejich charakteristickým znakem je pórovitost a nízká objemová hmotnost (1000–1600 kg/m3). Avšak jsou to heterogenní horniny s velmi nerovnoměrným složením.\n\nMezi nejznámější naleziště tufů v České republice patří oblast Českého středohoří a další lokality s mladými sopkami, jako je např. Komorní a Železná hůrka v Západních Čechách nebo Uhlířský vrch u Bruntálu.\n\n\n"}
{"id": "133577", "url": "https://cs.wikipedia.org/wiki?curid=133577", "title": "Mezinárodní asociace atletických federací", "text": "Mezinárodní asociace atletických federací\n\nMezinárodní asociace atletických federací (IAAF : \"International Association of Athletics Federations\") je nejvyšší světovou organizací, která řídí atletiku. Byla založena v roce 1912 sedmnácti národními federacemi. V roce 2015 bylo členy IAAF 214 národních federací, včetně Českého atletického svazu (ČAS). Původní název byl \"International Amateur Athletics Federation\" — Mezinárodní \"amatérská\" atletická federace. Když slovo \"amatérský\" na konci dvacátého století pozbylo svého původního významu, byl hledán nový název, který by ovšem zachoval původní zkratku — a v roce 2001 byl přijat dnešní název. Členem zastřešující sportovní organizace SportAccord je od 20. dubna 2015. Od roku 2019 se nazývá \"World Athletics\" (Světová atletika).\n\nDo roku 1994 byl sídlem IAAF Londýn. V roce 1994 organizace přesídlila do Monaka, kde se její orgány 10.6.1994 nastěhovaly do tamní vily Miraflores.\n\n\nIAAF je zastřešujícím pořadatelem několika největších světových atletických soutěží, mezi něž patří především:\n\nOd roku 1988 vyhlašuje IAAF každoročně v mužské i ženské kategorii nejlepšího atleta a atletku sezóny (IAAF World Athlete of the Year). Dosud jediným českým vítězem ankety byl v roce 2000 oštěpař Jan Železný.\n\n\n"}
{"id": "133579", "url": "https://cs.wikipedia.org/wiki?curid=133579", "title": "John Edwards", "text": "John Edwards\n\nJohn Edwards (10. června 1953 Seneca, Jižní Karolína) je americký politik, člen Demokratické strany, bývalý senátor za Severní Karolínu, neúspěšný kandidát na post viceprezidenta Spojených států amerických ve volbách v roce 2004 a neúspěšný uchazeč o post kandidáta demokratů na prezidenta pro volby v roce 2008.\n\nVystudoval jako první člen své rodiny univerzitu (North Carolina State University, doktorem práv se stal po absolvování studií na University of North Carolina). Právnickou kariéru začal v Nashvillu a pokračoval v ní po návratu do severokarolínského hlavního města Raleighu. Zabýval se řadou různých případů, celoamerický dopad měl jeho případ, v němž získal odškodné 4,25 milionu USD pro zdravotně postižené dítě od lékaře, který zanedbal jeho péči. V podobných případech na základě precedentu v dalších letech získal svým klientům odškodnění v celkové výši na 60 milionů dolarů.\n\nV roce 1993 založil v Raleighu s Davidem Kirbym vlastní právnickou firmu, v níž vedl v roce 1997 svůj největší případ \"Lakey v. Sta-Rite Industries\", týkající se odpovědnosti za výrobek. Společnost Sta-Rite byla žalována za to, že neupozorňovala na nutnost pečlivého uchycení krytu bazénového odpadu. Tříletá Valerie byla vážně zraněna, když podtlak v odpadu, jehož kryt odmontovaly jiné děti a na který si sedla, částečně vsál její vnitřnosti. I zásluhou závěrečného slova, které vedl hodinu a půl a v němž zmínil i nedávno zesnulého syna Wadea, pomohl Edwards získat rodině Valerie odškodné ve výši 25 milionů dolarů. Za svůj úspěch byl s Kirbym vyznamenán Cenou za veřejnou službu Association of Trial Lawyers of America.\n\nV průběhu předvolební kampaně k prezidentským volbám v roce 2004 vydal knihu s názvem \"Four Trials\", v níž (se spoluautorstvím Johna Aucharda) popisuje případy ze své právní praxe.\n\nV roce 1998 porazil stávajícího republikánského senátora za Severní Karolínu Lauche Fairclothe ziskem 51,2 % ku 47,0 % hlasů (rozdíl činil asi 83 tisíc hlasů).\n\nV Senátu měl například na starost výslechy svědků Moniky Lewinské v procesu impeachmentu prezidenta Billa Clintona v roce 1999. Za dobu svého senátního působení přednesl nebo spolupřednesl 203 návrhů změn zákonů, mimo jiné i rezoluci, která v Senátu schvalovala užití vojenské síly proti Iráku za režimu Saddáma Husajna, což později obhajoval. Hlasoval také pro PATRIOT Act (nařízení posilující státní pravomoci k potírání terorismu z roku 2001), podporoval pozitivní diskriminaci, zachování trestu smrti a zrušení daňových škrtů prezidenta G. W. Bushe. Předložil návrh prvního amerického zákona o obraně proti spyware, podporoval rozšíření legální imigrace do Spojených států.\n\nPřed prezidentskými volbami v roce 2004 oznámil odstoupení z funkce senátora a podpořil bývalého šéfa kanceláře Bílého domu Erskina Bowlese jako svého nástupce, ten ale prohrál ve volbách s republikánem Richardem Burrem.\n\nUž od roku 2000 zjišťoval Edwards možnosti a získával prostředky pro případnou prezidentskou kandidaturu, kterou definitivně oznámil 16. září 2003. V prvních demokratických primárkách v Iowě skončil druhý 7 % za Johnem Kerrym, v New Hampshire obsadil čtvrté místo. 2. února vyhrál primárky v Jižní Karolíně, ale v ostatních státech prohrál, převážně znovu s Kerrym. Když odstoupil třetí z hlavních kandidátů Howard Dean, stal se posledním velkým soupeřem Kerryho, kterého ale přesto nenapadal až do 29. února, kdy ho v debatě v New Yorku kritizoval za plán přezkoumat odborářské dohody.\n\nVe volebním superúterý 2. března vyhrál Kerry ve všech deseti státech, s výjimkou Georgie, s jasným náskokem. Edwards o den později v Raleighu oznámil oficiální ukončení kampaně a odstoupení od kandidatury, přesto ještě 17. dubna získal nejvíce hlasů v Severní Karolíně.\n\n6. července oznámil Kerry, že Edwards bude jeho kandidátem na post viceprezidenta, toto rozhodnutí uvítali zástupci demokratů i podle výzkumů mínění jejich voliči. Edwardsova nominace nicméně přiměla americkou obchodní komoru k podpoře G. W. Bushe, protože Edwards byl proti reformě vedení občanských sporů. Volby nakonec vyhrál Bush se svým viceprezidentským kandidátem Dickem Cheneym.\n\nPo neúspěchu ve volbách se Edwards nevrátil k právnické praxi. Místo toho se stal ředitelem Střediska pro chudobu, práci a příležitosti University of North Carolina v Chapel Hill. Své aktivity zaměřil na snahu vymýtit chudobu a zvýšit vzdělanost, podporoval i rekonstrukci oblastí postižených hurikánem Katrina. V dubnu 2006 vystoupil za zvýšení minimální mzdy.\n\nV říjnu 2005 se stal poradcem investiční společnosti Fortress Investment Group.\n\n28. prosince 2007 Edwards oznámil v New Orleansu oficiálně svou druhou kandidaturu do prezidentských voleb. Za své priority označil boj s chudobou, globálním oteplováním, zajištění všeobecné zdravotní péče a stažení amerických vojsk z Iráku.\n\nV prvních demokratických primárkách v Iowě obsadil Edwards s 29,75 % hlasů druhé místo za senátorem Barackem Obamou (37,58 %), o zlomek procenta před Hillary Clintonovou. V dalších soubojích v New Hampshire, Jižní Karolíně a na Floridě obsadil pokaždé s velkým odstupem třetí místo a 30. ledna oznámil konec své kandidatury.\n\nOd roku 1977 byl ženatý s právničkou Elizabeth Ananiovou (zemřela v roce 2010). Měli čtyři děti - Wadea (1979-1996), Cate (* 1982), Emmu Claire (* 1998) a Jacka (* 2000). Wade zemřel při autonehodě, rodiče na jeho počest založili nadaci Wade Edwards Foundation, která podporuje školy a studenty.\n\n"}
{"id": "133582", "url": "https://cs.wikipedia.org/wiki?curid=133582", "title": "Vlčice", "text": "Vlčice\n\nNázev Vlčice mají tyto obce:\n\n… nebo části obcí\n\n… také kopec\n\nMůže se také jednat o označení pro samici vlka.\n"}
{"id": "133586", "url": "https://cs.wikipedia.org/wiki?curid=133586", "title": "Valjala (obec)", "text": "Valjala (obec)\n\nObec Valjala (estonsky Valjala vald) je samosprávná obec náležející do estonského kraje Saaremaa.\n\nObec Valjala zahrnuje jednak samotné městečko Valjala, jednak 32 okolních vesnic: Ariste, Jursi, Jõelepa, Jööri, Kalju, Kalli, Kallemäe, Kogula, Koksi, Kuiste, Kungla, Kõnnu, Kõriska, Lööne, Männiku, Nurme, Oessaare, Põlluküla, Rahu, Rannaküla, Röösa, Sakla, Siiksaare, Turja, Tõnija, Undimäe, Vanalõve, Veeriku, Vilidu, Võrsna, Väkra a Väljaküla.\n\n\n"}
{"id": "133591", "url": "https://cs.wikipedia.org/wiki?curid=133591", "title": "Kawaniši H8K", "text": "Kawaniši H8K\n\nKawaniši H8K (: 二式飛行艇, \"Nišiki hikótei\", Létající člun typu 2; 二式大型飛行艇, \"Nišiki daikei hikótei\", Velký létající člun typu 2; 二式大艇, \"Nišiki daitei\" nebo \"Nišiki taitei\", Velký člun typu 2) byl létající člun japonského císařského námořního letectva používaný během druhé světové války k hlídkování nad oceánem. Spojenecké kódové označení pro tento typ bylo Emily.\n\nVe stejné době, kdy v roce 1938 vstupoval do služby Kawaniši H6K, si námořnictvo objednalo vývoj většího hlídkového letounu s delším doletem. Výsledkem byl velký hornoplošník považovaný za nejlepší létající člun celého konfliktu. Vývoj letounu ale nebyl idylický. První prototyp vykazoval velmi špatné vlastnosti na vodě a teprve až změny tvaru trupu u dalších prototypů vedly ke zlepšení.\n\nH8K se začal vyrábět v roce 1941 a na první bojovou operaci se vydal v noci na 4. března 1942 při pokusu o průzkum námořní základny Pearl Harbor. Protože cíl ležel mimo dolet létajících člunů, počítal tento smělý plán s doplněním paliva z ponorek na smluveném místě u Francouzských fregatních mělčin (malý atol mezi Midway a Havají). Průzkum označovaný jako operace K byl provedem v noci za úplňku, při odletu byly shozeny zápalné pumy pro psychologický efekt. Kvůli oblačnosti mise skončila neúspěchem.\n\nBrzy se objevila vylepšená verze H8K2 a její extrémně těžká obranná výzbroj jí mezi spojeneckými letci vysloužila přezdívku „Létající dikobraz“ (Flying Porcupine). Se 112 vyrobenými kusy byla H8K2 konečnou výrobní verzí. Těmto strojům bylo v průběhu války v Pacifiku přidělováno široké spektrum úkolů sahající od hlídkování a průzkumu až po bombardování a transportní lety. Bylo také postaveno skoro 40 strojů čistě transportní verze H8K2-L schopné přepravit až 62 vojáků. Tyto letouny byly známé také jako Seikú (晴空, \"Čistá obloha\").\n\nCelkem bylo vyrobeno 167 kusů a jen čtyři se dočkaly konce války. Jeden z nich, H8K2, padl na konci války do rukou amerických jednotek a byl zkoušen ve Spojených státech. Nakonec byl v roce 1979 vrácen do Japonska a vystaven v tokijském \"Muzeu námořní vědy\" (Museum of Maritime Science) až do roku 2004, kdy byl přemístěn do muzea v Kagošimě.\n\n\nČást letounů nesla protilodní radar Vzor VI Model 1\n\n\n"}
{"id": "133599", "url": "https://cs.wikipedia.org/wiki?curid=133599", "title": "Bazilika Nanebevzetí Panny Marie (Svatý Hostýn)", "text": "Bazilika Nanebevzetí Panny Marie (Svatý Hostýn)\n\nBazilika Nanebevzetí Panny Marie je poutní kostel s titulem basilica minor stojící na vrchu Svatém Hostýně. Jde o jeden z nejvýznamnějších mariánský poutních kostelů na Moravě, ke kterým patří také Velehrad nebo v Čechách Svatá Hora u Příbrami. V roce 2018 byl celý areál prohlášen národní kulturní památkou České republiky.\n\nPozdně barokní, klasicisující kostel dokončený v roce 1747 byl postaven podle plánů architekta olomouckých biskupů Ignáce Cyraniho z Bolleshousu. V roce 1784 byl chrám v rámci josefínských reforem odsvěcen a zrušen. Kostel zbavený vybavení i střechy chátral, až byl v polovině 19. století na základě peticí z farností obnoven do dnešní podoby a znovu vysvěcen.\n\nKonkávně projmutou plochu západního průčelí pokrývá mozaika Hostýnské Madony od pražského mozaikáře Viktora Foerstra (1912). Má plochu 26 m² a je složena z 260 tisíců speciálních sklíček dovezených z Itálie.\n\nV rámci Programu záchrany architektonického dědictví bylo v roce 1995 na opravu památky čerpáno 2 600 000 Kč.\n\n\n\n"}
{"id": "133630", "url": "https://cs.wikipedia.org/wiki?curid=133630", "title": "Turbotrain", "text": "Turbotrain\n\nTurbotrain byl prvním francouzským vysokorychlostním vlakem s pohonem spalovací turbínou. \n\nJeho vznik se datuje do roku 1967. Byl určen pro meziměstské spoje SNCF ve Francii. Postupně vznikly čtyři verze tohoto vlaku, poslední byly vyřazeny z provozu v roce 2005. Turbotrain se stal předchůdcem vysokorychlostních vlaků TGV.\n\n\nElektrifikace trati Paříž St. Lazare - Caen - Cherbourg v roce 1996 vedla k přesunutí Turbotrainů na trasu Lyon-Bordeaux, kde sloužily až do svého vyřazení v roce 2005. Turbotrainy byly u cestujících velmi oblíbené a jejich náhrada soupravami osobních vozů Corail vyvolala záporné reakce veřejnosti.\n\nJedna jednotka RTG je uchována v provozuschopném stavu v Národním železničním muzeu v Mulhouse.\n"}
{"id": "133633", "url": "https://cs.wikipedia.org/wiki?curid=133633", "title": "Mokrá Lhota", "text": "Mokrá Lhota\n\nNázev Mokrá Lhota mají dvě sídla:\n"}
{"id": "133634", "url": "https://cs.wikipedia.org/wiki?curid=133634", "title": "GROM", "text": "GROM\n\nGROM (polsky celým názvem \"Jednostka Wojskowa GROM im. Cichociemnych Spadochroniarzy Armii Krajowej\") je speciální jednotka Ozbrojených sil Polské republiky, vytvořená 7. července 1990 (vojenská jednotka číslo: 2305). \n\nJednotka je určena pro provádění speciálních operací, úderných akcí a také protiteroristických operací. Její existence započala v roce 1990, Vyrovná se zahraničním jednotkám, zvláště Spojených států i Velké Británie. Jednotky podobné polské jednotce GROM, Jsou například americké 1st Special Forces Operational Detachment - Delta (tzv. Delta Force), NSWDG , Britská Special Air Service (SAS) nebo izraelská Sayeret Matkal. \n\nGROM podléhá přímým rozkazům velitele Speciálních sil. Je připravena k provádění zvláštních operací v době míru, krizí a válek. Jednotka je předurčena k plnění zvláštních úkolů, především k likvidaci teroristických hrozeb. Hlavní činností je nácvik a provádění zásahů v budovách, autobusech, vlacích, letadlech, na lodích či letištích.\n\nSídlo jednotky je ve Varšavském Rembertowu. Vodní skupina má základnu u Baltu. Vzor organizační struktury byl přejat z britského 22. Pluku SAS a z 1. Special Forces Operational Detachment - Delta.\n\nJW Grom je od začátku plně profesionalizovanou jednotkou. Vojáci jednotky se dělí na několik odborností. Na tak zvané operátory, čili velitele jejíž úkolem je udržovat kolektiv a posilovat morálku apod. Dále jsou tu analytici, elektronici, informatici, specialisté na demoliční práce (Explosives Ordnance Disposal - EOD) i technici. Celá jednotka pracuje kolektivně. Podstatným prvkem je že vojáci GROMu operují zejména ve čtyřčlenných skupinách, které se v případě potřeby mohou sestavit ve větší skupinu. Kolektivy se skládají z dokonale vycvičených vojáků, z niž má každý dvě specializace, np. Velitel, zástupce velitele, radista, Odstřelovač, ženista, zdravotník, řidič. Kromě toho má každý obecné školení. Organizace, akce, úkoly jednotky apod. podléhá utajení.\n\n"}
{"id": "133637", "url": "https://cs.wikipedia.org/wiki?curid=133637", "title": "Vysokoškolské katolické hnutí", "text": "Vysokoškolské katolické hnutí\n\nVysokoškolské katolické hnutí (VKH) je název pro katolická společenství studentů, která působí v některých univerzitních městech v České republice (v současnosti v Praze, Brně, Ostravě, Olomouci, Hradci Králové a Zlíně). Tato společenství především organizují studentské mše svaté, společná setkání (tzv. spolča), výlety, koncerty apod. pro studenty, kterým je blízká katolická víra. \n\nFormálně jsou lokální VKH registrována jako občanská sdružení a sdružují se ve svazu občanských sdružení s názvem Vysokoškolské katolické hnutí Česká republika, o.s. (VKH ČR). Po duchovní stránce vede každou tuto organizaci kněz, který je do této funkce dosazen svým biskupem nebo řádovým představeným.\n\nV současné době existují Vysokoškolské katolické hnutí Praha, Vysokoškolské katolické hnutí Ostrava, Vysokoškolské katolické hnutí Olomouc, Vysokoškolské katolické hnutí Brno, RR49, o.s. Zlín, Akademická duchovní služba Hradec Králové.\n\nVKH ČR začalo po sametové revoluci organizovat každý sudý rok setkávání vysokoškolských studentů na Velehradě, známé jako Studentský Velehrad. Setkání není vyhrazeno vysokoškolským studentům, ale program je připravován především pro ně. \n\nV roce 2008 se uskutečnil 9. ročník studentského Velehradu a to 30. dubna – 4. května (s hlavním programem 2.–4. května) a jeho téma zní „\"Dilema na cestě životem\"“ V roce 2010 (29.4.–2.5.) 10. ročník, a v roce 2012 (4.–8.5.) pak již 11. ročník.\n\n\n"}
{"id": "133640", "url": "https://cs.wikipedia.org/wiki?curid=133640", "title": "Seznam ruských a sovětských letadlových lodí", "text": "Seznam ruských a sovětských letadlových lodí\n\nSeznam ruských a sovětských letadlových lodí obsahuje přehled všech letadlových lodí ruského a sovětského námořnictva, které jsou seřazeny podle zařazení do služby.\n\nOd roku 1972 byl zpracováván \"Projekt 1160 Orel\", který však byl již v roce 1973 zrušen.\n"}
{"id": "133643", "url": "https://cs.wikipedia.org/wiki?curid=133643", "title": "Amerika (Karlštejn)", "text": "Amerika (Karlštejn)\n\nAmerika je název samoty, nacházející se od roku 1861 na náhorní planině nedaleko od obcí Bubovice, Mořina a Karlštejn, v katastrálním území Karlštejn. Název se později ujal i pro některé okolní vápencové lomy.\n\nSamota byla založena 1. listopadu 1859, kdy ji dostal do pachtu pod názvem „Kadluvtýnská Kopanina, tzv. Amerika“ na 11 let Josef Habětín, rychtář z nedaleké Mezouně. Hospodářské budovy byly postaveny v roce 1861 po vymýcení okolního lesa. V té době spadaly pozemky pod karlštejnské panství. Na konci 19. století pak spravoval pozemky c. k. Ústav šlechtičen. Pacht byl postupně prodlužován a v roce 1926 rodina statek i pozemky vykoupila. Počátkem 50. let byla usedlost kolektivizována a přičleněna do JZD Bubovice, majitelé se ale o hospodářství nadále starali coby družstevníci. Po roce 1989 se usedlost opět osamostatnila. Samota, nepřetržitě spravovaná rodinou původních pachtýřů (nyní již pátá a šestá generace), slouží dodnes jako zemědělská usedlost.\n\nPůvodní usedlost neměla až do roku 1932 vlastní zdroj pitné vody. Voda se dovážela z Královské studánky, ležící na cestě do Srbska. Místní hospodáři měli povinnost vozit vodu i pro nedalekou hájovnu, postavenou počátkem 20. století. Tato povinnost zanikla až v roce 1981.\n\n"}
{"id": "133647", "url": "https://cs.wikipedia.org/wiki?curid=133647", "title": "Typ 97 (kulomet)", "text": "Typ 97 (kulomet)\n\nKulomet Typ 97 byl tankový kulomet méně častěji lehký kulomet Japonské císařské armády během druhé světové války. Šlo o japonskou kopii československého lehkého kulometu ZB26 uzpůsobenou pro použití munice 7,7 × 58 mm Arisaka. Pažbu kulometu bylo možné otočit o 180° dopředu aby zabírala méně místa v tanku, to si zároveň vyžádalo přesunutí vratné pružiny z pažby, oproti ZB 26 je vratná pružina navinutá okolo pístu.\n"}
{"id": "133648", "url": "https://cs.wikipedia.org/wiki?curid=133648", "title": "Micubiši Kasei", "text": "Micubiši Kasei\n\nMicubiši Kasei (: 火星, \"Mars\") byl dvouhvězdicový, 14válcový, vzduchem chlazený letecký motor používaný v japonských letadlech během druhé světové války.\n"}
{"id": "133659", "url": "https://cs.wikipedia.org/wiki?curid=133659", "title": "Jurta", "text": "Jurta\n\nJurta (ger, gher, kabitka, kherga) je tradiční obydlí kočovných kmenů z oblastí centrální Asie a Středního východu, sestávající z dřevěné lehké konstrukce a plsťové rohože.\n\nPůdorys stavby je kruhový, průměr se pohybuje podle účelu a místa použití od 3 (lovecká jurta, Mongolsko) až po 20 metrů. Stavba se snadno skládá a převáží.\n\nVzhled jurty je rozlišný pro různé oblasti Asie. Rozdíly jsou jak vizuálního charakteru (barva nátěru, dekorativní prvky apod.), tak v použitém materiálu i metodách výroby. V Mongolsku je nejrozšířenější jurta s kónickou střechou, pro oblast kyrgyzskou, kazašskou a turkmenskou zase střecha kopulovitá. Především v oblastech na východ od Mongolska se lze setkat s bohatým zdobením vzory charakteristickými pro daný kmen.\n\nPlst má izolační funkci a skládá se na konstrukci i v několika vrstvách, vyrábí se většinou z ovčí vlny a veškeré dostupné srsti. V jurtách se topí jen výjimečně, a to především za účelem přípravy pokrmu. To platí i pro zimní období, kdy se mongolští pastevci stěhují do vysokou zdí chráněných zimovišť.\n\n\n"}
{"id": "133669", "url": "https://cs.wikipedia.org/wiki?curid=133669", "title": "Dogplay", "text": "Dogplay\n\nDogplay, někdy též pupplay, je varianta erotických her (sexuální roleplay), kde minimálně jeden z účastníků představuje roli psa a další z účastníků představuje jeho Pána, trenéra či dalšího psa. Hloubka hry může být různá dle dohody partnerů od lehkého naznačení, kdy jde spíše o zpestření sexuálních hrátek, přes věrné ztvárnění všech vlastností psa, kdy už se jedná o fetiš s danými pravidly spadající do kategorie BDSM, až v některých případech po životní styl, kdy člověk znázorňující psa svou roli téměř neopouští. Stejně tak samotné znázornění rolí se může lišit svým zaměřením na věrnost chování, roztomilost a hravost, ponižování či erotičnost.\n\nV dogplay se nemusí jednat pouze o napodobování psů, ale obecně o napodobování psovitých šelem. Mimo různých ras psů jsou napodobovány především vlci a lišky. Účastník znázorňující psa si obvykle druh a rasu vybírá sám podle povahy, která je mu nejbližší.\n\nPro znázornění psa je používání mnoho různých pomůcek, např. hračky pro psa, oblečení, či sexuální či BDSM pomůcky.\n\nNejběžnější pomůckou je obojek spolu s vodítkem. Ve hře zaměřené více na kratší BDSM hry se upřednostňuje kožený nebo gumový široký obojek, často vybavený zámkem, aby mohl obojek sundat pouze pán. U roztomileji založených her se používá textilní obojek, často doplněný psí známkou se jménem. U trvalejších vztahů je používán kovový obojek, připomínající spíše šperk, aby nevzbuzoval na veřejnosti nežádoucí pozornost.\nVětšina komunity se shoduje, že výběr a kupování obojku má na starost Pán, tak jak je tomu v případě běžného psa.\n\nV soukromých hrách je obvykle pes nahý, případně pouze s obojkem a sexuálními a BDSM pomůckami. Při veřejných setkáních bývá nahota zakryta spodním prádlem nebo těsným sportovním trikotem. Oblíbené jsou i latexové kombinézy či plyšový kostým Fursuit. Vzhledem k míšení různých sexuálních fetišů jsou k vidění také psi v plenkách, koženém oblečení, vojenských maskáčových uniformách a podobně.\n\nDalší pomůcky mají obvykle za cíl co nejvíce přiblížit psa skutečnému zvířeti. Používají se tedy různé běžné pomůcky jako vodítko, umělé kosti, misky na vodu a na žrádlo, aportovací hračky, klece, dečky, náhubky a tak dále. Tyto pomůcky se obvykle kupují ve zverimexech.\n\nDále jsou používané BDSM pomůcky, které pomáhají zvířecímu chování či jej přímo vynucují:\n\nTrénink lidských psů se navenek příliš neliší od trénování zvířecích psů. Pán učí svého psa obvyklé příkazy Sedni, Lehni, Dolů, K noze, Fuj, Čekej a Aport. Pro předvádění jiným příznivcům hry na psa se učí i další příkazy jako Pac, Žebrej, Štěkej, Zpívej a tak dále. Zvláštním příkazem je Ukaž, který na rozdíl od zvířecího psa neznamená postoj, kde vypadá pes nejlépe pro potřeby soutěží, ale v erotickém kontextu her označuje polohu, ve které jsou veškeré části těla, především pak genitálie, lehce dostupné.\n\nVzhledem k inteligenci lidí není trénink zaměřen na samotné naučení příkazů, ale na správnou pozici těla při plnění. Často je také snahou tréninku odnaučit psa přemýšlet nad obsahem vět, ale reagoval pouze na samotná naučená slova. Příkladem může být \"Pojď si mi lehnout k noze\", kde by člověk rozuměl Lehni, ale pes by měl reagovat pouze na naučený příkaz K noze.\n\n"}
{"id": "133681", "url": "https://cs.wikipedia.org/wiki?curid=133681", "title": "Lev Sychrava", "text": "Lev Sychrava\n\nLev Sychrava (16. prosince 1887, Ledeč nad Sázavou – 4. ledna 1958, Praha) byl český právník, novinář a politik.\n\nLev Sychrava se narodil 16. prosince 1887 v Ledči nad Sázavou. Až do vypuknutí války byl advokátním koncipientem v Praze a zároveň redaktorem \"Českého slova\" a \"Pokrokové revue\". Na právnických studiích byl kolegou Edvarda Beneše. Na jeho popud odešel v roce 1914 do Švýcarska, kde rozvinul propagandu proti Rakousko-Uhersku a za samostatný český stát. V Ženevě jako první Čech informoval neutrální tisk o českých národních zájmech. Také zde navázal spojení s emigranty ze západní Evropy a Ameriky. V roce 1916 musel opustit Ženevu a odejít do Paříže, kde vydával čtrnáctideník \"Československá samostatnost\". Zde se stal hlavním spolupracovníkem Edvarda Beneše v sekretariátu Národní rady československé. Z pověření T.G. Masaryka vykonával diplomatické cesty. V Itálii například jednal s M.R. Štefánikem o zřízení našich legií.\n\nPo vzniku nového státu se stal prvním velvyslancem v Paříži. V letech 1924–1939 zastával funkci šéfredaktora legionářského deníku \"Národní osvobození,\" zároveň patřil k vedoucím představitelům čs. obce legionářské. Za druhé světové války byl od roku 1939 do roku 1945 vězněn v koncentračním táboře Buchenwald.\n\nV letech 1945 až 1948 byl členem Československé ligy pro lidská práva. National Council for Civil Liberties (NCCL) schválil L. Sychravu do funkce generálního sekretáře přípravného výboru Světového kongresu pro lidská práva, který se měl konat v září 1948 v Mariánských Lázních. Ten se však po komunistickém únorovém puči už nekonal.\n\nJako bytostný demokrat v roce 1948 emigroval do Velké Británie. Krátce před smrtí, již těžce nemocný, se vrátil do vlasti. Zemřel v Praze 4. ledna 1958.\nLev Sychrava patřil k těm, kteří se svojí prací zasloužili o vznik republiky. Je autorem řady prací o zahraničním odboji za 1. světové války, např. \"Československé hnutí na evropském západě\" (1923), \"Tradice osvobozenecká\" (1928), \"Z mých vzpomínek na Štefánika\" (1929),\n\"Záznamy z Buchenwaldu\" (1946) a dalších publikací.\n\nPRECLÍK, Vratislav. Masaryk a legie, váz. kniha, 219 str., vydalo nakladatelství Paris Karviná, Žižkova 2379 (734 01 Karviná) ve spolupráci s Masarykovým demokratickým hnutím, 2019, ISBN 978-80-87173-47-3, str.12 - 25, 140 - 148\n\n"}
{"id": "133683", "url": "https://cs.wikipedia.org/wiki?curid=133683", "title": "Vodní nádrž Křimov", "text": "Vodní nádrž Křimov\n\nKřimov je přehradní nádrž na Křimovském potoku v Krušných horách na severozápadě Čech v okrese Chomutov. Je součástí vodohospodářské soustavy v oblasti severočeské hnědouhelné pánve.\n\nNachází se přibližně 1,2 km před ústím potoka. Byla postavená v letech 1953–1958 a slouží k zásobování severočeské pánve pitnou vodou a dílčí ochraně před povodněmi. Při stavbě se využívala také práce mladých řeholníků internovaných v rámci Akce K. Betonová tížní hráz je dlouhá 201 m, vysoká 46 m a vytváří nádrž o rozloze 10,4 ha a délce vzdutí 700 m. Pro získání většího množství pitné vody v nádrži je do Křimovského potoka pomocí čerpací stanice v Celné a 1 474 m dlouhého potrubí přečerpávána část vod Prunéřovského potoka.\n"}
{"id": "133687", "url": "https://cs.wikipedia.org/wiki?curid=133687", "title": "Kupónová privatizace", "text": "Kupónová privatizace\n\nKupónová privatizace je privatizační metoda, při které občané státu dostanou možnost levného nákupu, případně obdrží zdarma tzv. kupónové knížky s určitým počtem tzv. kupónů (poukazů), za které mohou následně získat vlastnický podíl v kterékoliv státem vlastněné společnosti, která je státními orgány do kupónové privatizace uvolněna.\n\nMetoda kupónové privatizace byla použita zejména na počátku 90. let 20. století v některých zemích střední a východní Evropy procházejících ekonomickou transformací, např. v Rusku, Polsku a Československu (později jen v Česku, Slovenská republika po rozdělení ČSFR od kupónové privatizace ustoupila).\n\nKupónová privatizace jako jedna z metod privatizace se pro transformující ekonomiky ukázala jako nepříliš vhodná a Světová banka proto dnes doporučuje zemím, ve kterých je stát dominantní vlastník podnikové báze, jiné způsoby privatizace státního majetku.\n\nKuponovou privatizaci v Československu připravili zejména politici a ekonomové vzešlí z řad Prognostického ústavu ČSAV. Za hlavní autory jsou označováni Dušan Tříska, Tomáš Ježek a Václav Klaus. Podle ekonoma Jana Vaňouse pochází tato myšlenka z kanadské Britské Kolumbie, avšak není zřejmé, jak se dostala do Česka. Občas bývá v té souvislosti zmiňován i Jan Švejnar, který se sám ve svém životopise označil za architekta českých ekonomických reforem, avšak ke kuponové formě privatizace se stavěl skepticky.\n\nObecný návrh masové privatizace pomocí kuponů vznikl v roce 1988 v Polsku. Lewandowski (1997) popisuje, že „masová privatizace byla unikátní odpovědí post-komunistické situaci. Myšlenku rozdělení kuponů za účelem spravedlivé účasti obyvatelstva vypracovali tržně orientovaní poradci hnutí Solidarita v polském Gdaňsku v polovině roku 1988. Záměrem bylo pomocí kuponů nahradit nedostatečnou nabídku kapitálu. Jako zvláštní typ investiční měny by kupony byly rozděleny mezi obyvatelstvo a obchodovány za akcie privatizovaných společností.“ Tato koncepce byla prezentována na konferenci v listopadu 1988 jako reakce na výzvu k předložení návrhů jakým způsobem transformovat polské hospodářství. Popis této metody uveřejnili Lewandowski a Szomburg (1990). Metoda kuponové privatizace byla později kreativně uchopena v řadě evropských transformačních zemí včetně tehdejšího Československa.\n\nPro státní podniky určené k privatizaci byly vypracovávány jak vedením podniků, tak například zájemci o jeho koupi privatizační projekty. Projekt k realizaci vybíralo a schvalovalo Ministerstvo privatizace. Jednou z privatizačních metod (vedle veřejných soutěží a přímých nabídek zájemci), kterou bylo možno uplatnit buď na celý podnik, nebo jen na jeho část, byla kupónová metoda. Kupónovou metodou bylo privatizováno kolem 1800 podniků, standardními metodami asi 14 000 podniků, v tom není zahrnuta tzv. malá privatizace ani restituce.\n\nPrvní vlna kupónové privatizace se uskutečnila v ČSFR v roce 1992 (5 kol od května do prosince), druhá vlna v České republice roku 1994 (6 kol od března do prosince). V každé vlně si každý dospělý občan mohl zakoupit kupónovou knížku za 35 Kč a k ní známku za 1000 Kč. Kuponová knížka obsahovala 10 kuponů po 100 bodech. Tím se stal DIKem neboli „držitelem investičních kupónů“. Každá vlna privatizace se skládala z několika navazujících kol, v každém kole mohl DIK pomocí kupónů uplatnit poptávku po vybraných akciích v kursu stanoveném pro příslušné kolo, současně uplatňovaly od druhého kola poptávku i investiční fondy. Pokud poptávka nepřevyšovala nabídku, akcie byly zájemcům v zaknihované formě připsány na účet ve Středisku cenných papírů a zbytek akcií příslušné společnosti postoupil do dalších kola. Pokud poptávka převyšovala nabídku, zájemcům nebyly akcie příslušné společnosti připsány a postoupily všechny do dalšího kola. Zbytek akcií po posledním kole zůstal Fondu národního majetku.\n\nNabízeny byly jednak přímo akcie privatizovaných podniků, ale také akcie privatizačních fondů, které sehrály v průběhu privatizace klíčovou roli. Pro jejich činnost nebyly vytvořeny dostatečné kontrolní mechanismy, což nabízelo rozsáhlé možnosti tunelování. Významnou roli sehrál zejména Viktor Kožený a jeho Harvardské investiční fondy, které reklamou na „jistotu desetinásobku“ (slibem vyplacení 10 000 Kčs po určité době) získaly k účasti mnoho občanů, kteří by si jinak kupónovou knížku nekupovali. Jako významný aktér tunelování bývá zmiňován i Motoinvest, s reklamním sloganem „Drobní akcionáři, plačte“, v němž figurovali například Pavel Tykač, Jan Dienstl, Aleš Tříska (bratr autora privatizace Dušana Třísky), Svatopluk Potáč (bývalý člen ÚV KSČ a bývalý předseda Státní banky československé a Státní plánovací komise): tato skupina podle některých názorů a soudně nepotvrzených podezření vytunelovala CS Fondy, Agrobanku a Plzeňskou banku a neúspěšně se pokusila i o Českou spořitelnu.\n\nŠéf Centra kuponové privatizace Jaroslav Lizner byl v říjnu 1994 zatčen kvůli úplatku 8 milionů korun v hotovosti. V následujícím roce byl pravomocně odsouzen k sedmi letům odnětí svobody, milionové pokutě a desetiletému zákazu činnosti ve státní správě. Trest byl později zmírněn.\n\nCelkem byly do obou vln dány podniky o celkovém jmění 367,5 miliard Kčs/Kč (některé zdroje udávají 679 miliard). První vlny se zúčastnilo 77 % a druhé vlny 74 % oprávněných občanů. První vlny se účastnilo 264 investičních fondů, jimž občané svěřili 71,8 % z investovaných bodů.\n\nDruhé vlny se zúčastnilo 353 investičních fondů a DIKové jim svěřili 64 % z investovaných bodů. V prvním kole bylo privatizováno 1491 podniků s celkovou účetní hodnotou 277,7 miliardy Kčs, ve druhé vlně 861 podniků v celkové účetní hodnotě 149,3 miliard Kč. Účetní hodnota nabízeného majetku byla v první vlně 35 535 korun na jednoho DIKa a ve druhé vlně 25 160 korun.\n\nV roce 1998 byla zřízena Komise pro cenné papíry, která začala i vyčíslovat škody vzniklé dosavadním právním vakuem. Do června 2002 se prokázanou trestnou činností v rámci tunelování ztratil majetek v hodnotě kolem 50 miliard Kč, další odhadem stovky miliard zmizely neprokázanou trestnou činností nebo tunelováním v rámci legálních pravidel.\n\nV roce 2006 vlastnil v průměru každý desátý člověk v ČR akcie z kupónové privatizace.\n\nNekompromisní kritikou hospodářských reforem a zcela odlišnými politickými názory se v roce 1990 ekonom Milan Zelený dostal do sporu s tehdejším ministrem financí Václavem Klausem. Milan Zelený v roce 1991 svůj boj proti údajně nesmyslným a poškozujícím reformám Václava Klause popsal v knize \"Ještě je čas, aneb Obávám se o osud této země.\"\n\n\n\n"}
{"id": "133688", "url": "https://cs.wikipedia.org/wiki?curid=133688", "title": "Krčmaňská aféra", "text": "Krčmaňská aféra\n\nKrčmaňská aféra (nazývaná též \"krabičková aféra\" či \"krabičkový atentát\") je skandál, který propukl v roce 1947 okolo neúspěšného pokusu o atentát na tři nekomunistické ministry vlády: Petra Zenkla, Jana Masaryka a Prokopa Drtinu. Stopy od balíčků s náložemi vedly na Olomoucko a do Parlamentu ke členům komunistické strany. Komunisté (počínaje ministrem vnitra Noskem), kteří už v té době ovládali Sbor národní bezpečnosti, kladli vyšetřování maximální odpor a k procesu s údajnými pachateli nikdy nedošlo, protože jejich stíhání bylo po únorovém převratu zrušeno.\n\n10. září 1947 byly odeslány poštou tři balíčky označené jako voňavky na adresy členů čs. vlády Petra Zenkla, Jana Masaryka a Prokopa Drtiny. Balíčky doručené do kanceláře ministra spravedlnosti Drtiny a náměstkovi předsedy vlády Zenklovi vzbudily podezření, že obsahují pekelný stroj, a proto sekretář dr. Zenkla uvědomil ihned policii, která zjistila, že na poště leží další stejný balíček pro ministra zahraničí Jana Masaryka. Balíček určený Drtinovi otvíral náhodou bývalý důstojník, který jej opatrně rozbalil a vynesl na dvůr, kde zneškodnil mechanismus pekelného stroje a krabice byla odevzdána policii. Policie sledovala několik stop a po linii spravedlnosti byl případ svěřen úředníkům ministerstva spravedlnosti dr. Zdeňku Marjankovi a dr. Františku Doleželovi.\n\nMezitím poslanec za ČSNS profesor Vladimír Krajina byl upozorněn na řeči, které kolují v jedné obci nedaleko Olomouce. V místním hostinci v obci Krčmaň se truhlář Jan Kopka „pochlubil“, že kdyby chtěl, mohl by říci, kde byly krabice na „voňavky“ vyrobeny. Nato mu prý předseda krčmaňského MNV – strojvedoucí Josef Štěpánek – poklepal na rameno a prohlásil: „Samozřejmě, jen kdybychom chtěli. My dva uděláme přece vždycky pořádnou práci.“ Doktor Krajina na základě těchto zpráv zahájil šetření, které vedlo k zatčení několika osob a také k podání žaloby z přípravy k vraždě a porušení zákona na ochranu republiky.\n\nOkresní národní výbor v Olomouci musel vyzvat Místní národní výbor v Krčmani, aby předsedu Štěpánka sesadil. Byl zatčen Štěpánkův příbuzný – vrátný krajského sekretariátu KSČ v Olomouci – poté co bylo zjištěno, že jeho žena osobně objednala u truhláře Kopky tři krabice „pro zvláštní účel“. Dále byl zatčen pyrotechnik z Olomouce, který dodal recept na složení pum. \n\nVyšetřování ukázalo: \n\nBěhem vyšetřování byly objeveny tři tajné komunistické sklady těžkých kulometů, automatických i obyčejných pušek a ručních granátů. Bylo prokázáno, že atentát byl připravován s plným vědomím pražského komunistického politbyra.\n\nV listopadu 1947 byl poslanec Sosnar zbaven imunity, vzdal se mandátu a byl zatčen.\n\nVeřejné přelíčení se mělo konat v březnu 1948, avšak kvůli únorovému puči k němu už nedošlo a všichni usvědčení provinilci byli bez soudu a bez trestu propuštěni. Oficiální verzí se stala ta, podle níž byla celá aféra připravena národními socialisty jako provokace namířená proti komunistům. Zdeněk Marjanko, František Doležel, František Kolava (olomoucký národní socialista) a mnoho dalších účastníků aféry bylo zatčeno a perzekvováno.\n\n\n"}
{"id": "133694", "url": "https://cs.wikipedia.org/wiki?curid=133694", "title": "Místní národní výbor", "text": "Místní národní výbor\n\nMístní národní výbor (MNV) je označení národních výborů, které vykonávaly v Československu v letech 1945–1990 správu obcí.\n\nV roce 1945 převzaly pravomoce předchozích obecních, resp.městských zastupitelstev. Dnem ustavení zaniklo obecní zastupitelstvo a obecní úřad byl nahrazen úřadem místního národního výboru. Mimo agendy předchozích úřadů řešily poválečné úkony, jako byly např.\nProváděcí (prozatímní) pokyny pro výkon státní správy byly vydány až 10. září 1947.\n\nPo únoru 1948 byl státní aparát postupně podřízen KSČ. Takto byla upravena i Ústava ČSR přijatá 9. května 1948. Státní správa na všech úrovních zasahovala i do ekonomiky a společenského života. Dne 21. prosince 1948 byl přijat Zákon č.280/1948 Sb. o krajském řízení, který znamenal kompletní reorganizaci státní správy (rušení zemí, ustavení nových krajů atd). Vládní nařízení č.14/1950 z 28. února 1950 pak určilo nové organizační zásady pro místní národní výbory. \n\nByly podřízené okresním národním výborům (ONV), tehdejší právní řád nerozlišoval samostatnou a přenesenou působnost obcí, takže šlo fakticky o nejnižší stupeň státní správy. MNV zahrnoval jak samosprávný sbor, který se nazýval plénum MNV, tak i vlastní úřad.\n\nV částech Prahy připojených v letech 1968 a 1974 zůstaly po připojení v činnosti místní národní výbory, ale byly podřízeny pražským obvodním národním výborům. Původní části obvodů spravovaly obvodní národní výbory přímo.\n\nV roce 1990 se místní národní výbory transformovaly na obecní úřady a zastupitelstva obce, v Praze na místní úřady a místní zastupitelstva. Místní úřady se po reformě veřejné správy přejmenovaly na úřady městských částí, zastupitelstva na zastupitelstva městských částí. \n"}
{"id": "133696", "url": "https://cs.wikipedia.org/wiki?curid=133696", "title": "Škola robinsonů", "text": "Škola robinsonů\n\nŠkola robinsonů \"(1882, L'école des robinsons)\" je dobrodružný román (robinzonáda) s vědeckofantastickými prvky francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky román také vyšel pod názvem \"Dva Robinsoni\".\n\nPříběh knihy začíná v San Franciscu dražbou tichomořského ostrova \"Spencer\" ležícího asi 860 kilometrů od pobřeží Kalifornie. Ostrov nakonec získá za čtyři milióny dolarů v souboji s milionářem Taskinarem kalifornský průmyslník William T. Kolderup. Hlavní postavou románu je však mladý Kolderupův synovec Godfrey Morgan, kterého se Kolderup jako sirotka ujal. Kolderup plánuje oženit Godfreyho se svou dcerou Phinou, ale Godfrey chce ještě před svatbou prožít nějaké dobrodružství, nejlépe vykonat cestu kolem světa. Kolderup nakonec souhlasí a vypraví Godfreyho na cestu na své lodi jménem \"Dream\". Jako společníka mu vybere učitele tance a společenského chování Tarteletta, který žije v jeho domě a je pro praktický život téměř nepoužitelný, aby také prošel životní školou. Krátce po odjezdu se však loď dostane do bouře a začne se u neznámého pobřeží potápět. Kapitán doporučí Godfreymu, aby se vrhl přes palubu, doplaval na pevninu a tak si zachránil život. Godfreyu se to skutečně podaří a když bouře skončí, nalezne na pláži ještě Tarteletta. Brzy oba zjistí, že jsou zřejmě jediní, kteří ztroskotání přežili, a že jsou na neobydleném ostrově, který Godfrey pojmenuje po své snoubence.\n\nTrosečníci žijí v dutině obrovské sekvoje, kterou se jim podaří nalézt, a protože mají k dispozici pouze Godfreyho kapesní nůž, živí se jablky a mlži. Jejich situace se však rázem zlepší, když je na ostrov vyplavena bedna, obsahující zbraně, nástroje a oblečení. Když se na ostrově vylodí kanibalové, Godfrey a Tartelett zachrání jejich zajatce Karefinota, který měl být sněden. Rovněž úspěšně odrazí útok medvěda a tygra.\n\nJednoho dne se však na ostrově vyrojí veliké množství krokodýlů a divokých šelem, před kterými se trosečníci musí zabarikádovat ve svém obydlí ve stromě. Uprostřed boje o přežití, při kterém strom chytne od ohně v obytné dutině, najednou Karefinotu začne k všeobecnému překvapení mluvit plynně anglicky. V poslední chvíli jsou všichni tři muži zachráněni Kolderupem a jeho námořníky z lodi \"Dream\", na které na ostrov připlula i Godfreyho nevěsta Phina.\n\nGodfrey a Tartelett se dozví, že ve skutečnosti neztroskotali. Vše bylo naaranžováno tak, aby Godfrey prožil své dobrodružství a zároveň si společně s Tartelettem oba zocelili charakter. Konstrukce lodi \"Dream\" umožňovala libovolně měnit čáru ponoru až po samu palubu, čímž šlo předstírat, že se loď potápí. Ostrov, na kterém se trosečníci zachránili, byl ostrov \"Spencer\", koupený Kolderupem v dražbě. Kanibalové patřili ke Kolderupově personálu, Karefinotu byl najatý herec, bedna s výstrojí byla na ostrov položena úmyslně a medvěd a tygr byly umělého původu (šlo o automatické přístroje, které oživoval hodinový stroj natahovaný na ostrově ukrytým sluhou). Jen zbylé skutečné šelmy nebyly v plánu. Ty na ostrov umístil Kolderupův konkurent Taskinar ve zlosti, že prohrál dražbu.\n\nRomán je v podstatě parodií na \"robinzonády\". Humoristické vložky v knize zajišťuje zejména Tartelett, který je z Kolderupova domu zvyklý na pohodlný život, jen těžce se přizpůsobuje tvrdému životu na ostrově a neustále žehrá na svůj osud.\n\nKnihu \"Škola robinsonů\" ilstroval Léon Benett\n\nPodle knihy byl roku 1981 natočen španělský film \"Misterio en la isla de los monstruos\" (Tajemství ostrova monster) Juana Piquera Simóna.\n\n\n"}
{"id": "133698", "url": "https://cs.wikipedia.org/wiki?curid=133698", "title": "Eragon", "text": "Eragon\n\nEragon je fantasy román Christophera Paoliniho, první díl tetralogie \"Odkaz Dračích jezdců\". Vypráví o mladíkovi Eragonovi, který nalezne kouzelný kámen v horách, z něhož se vyklube dračí mládě a jeho obyčejný život se převrátí naruby ze dne na den. Je nucen převzít odpovědnost za osud království, v němž vládne zlý a krutý král Galbatorix. Vypravuje se na cestu se svým učitelem Bromem a zažívá spoustu dobrodružství. V prvé řadě hodlá vystopovat Ra'zaky (královy posluhovače), kteří zabili jeho strýce – vychovatele – a v neposlední řadě ochránit obyvatele tolik sužované země. Eragon má však před sebou dlouhou cestu, neboť jeho dosavadní schopnosti nejsou ještě tak velké, aby mohl vzdorovat takto silným nepřátelům.\nPřestože autor nepřinesl do žánru fantasy žádný nový zásadní prvek a pro dějová schémata i postavy a rasy našel inspiraci u jiných autorů (Tolkienův \"Pán prstenů\", \"Hvězdné války\" G. Lucase), jde o dílo pozoruhodně propracované, zejména s přihlédnutím k věku autora, který Eragona začal psát již v 15 letech.\n\nEragon, mladý, ale zdatný farmář, jehož jméno nesli pouze dva lidé v historii , (první Dračí jezdec v historii), se vydal na lov, protože on, jeho strýc Gero a bratranec Roran nemají dostatek peněz na jídlo. Proto vyráží do Dračích hor ulovit nějaké zvíře, aby netrpěli hlady. Najednou narazí na stádo srn, tak se je rozhodne stopovat. Když je nalezne, namíří lukem na jednu z nich a vystřelí šíp, který však svůj cíl nenašel, protože stádo vyplašil zvláštní záblesk. Když se šel Eragon podívat, co to bylo zač, uviděl na zemi velký modrý kámen. Tak si jej vzal sebou, do své rodné vesnice – Carvahallu. Tam jej zkouší vyměnit za maso u řezníka Slouna, který když zjistí, že je ten kámen z Dračích hor, tak Eragona vyžene ze svého obchodu. Tak se Eragon vrátil domů (pár mil od Carvahallu), kde se divili, že nic neulovil, protože věděli, že je Eragon výborný lovec.\n\nV noci se Eragon probudil, protože uslyšel podivné zvuky ve svém pokoji. Když se probral nemohl uvěřit tomu, co viděl: modrý kámen se kýval a kutálel ze strany na stranu. Po chvíli praskl a Eragon zjistil, že to není kámen, ale dračí vejce. Když se malý dráček vyklubal, zkoumal chvilku okolí a pak se zarazil, když uviděl Eragona. Přiblížil se k němu a dotkl se svým čumákem Eragonovy ruky, když to udělal, Eragon se svalil bolestí na postel. Když bolest po pár minutách ustala, podíval se na svou ruku a uviděl stříbrnou značku. Ráno Eragon uviděl, jak se dráček dívá z okna ven. Řekl si, že ho doma nechat nemůže; co by na to řekl Roran s Gerem? Proto vzal draka do lesa a tam mu postavil domeček na stromě a dovnitř mu dal nějaké jídlo. Každý den za drakem chodil do blízkého lesa a pozoroval jej, jak roste. Jednoho dne zjistil, že může slyšet drakovy myšlenky a naopak, tak spolu začali komunikovat. Proto také zjistil, že to není drak, ale dračice. Eragon jí vybral jméno Safira (jedno z mnoha jmen, které mu pověděl místní vypravěč Brom).\n\nKrál Galbatorix pošle ra'zaky, aby získali dračí vejce a Eragona. Když na farmu dorazili, byl Eragon naštěstí pryč a Roran také nebyl doma, protože se vydal do světa vydělat peníze, aby si mohl vzít řezníkovu dceru Katrinu. Doma byl jenom Gero, strýc Eragona. Ra'zakové farmu zapálili a Gera v ní nechali zraněného. Gero poté na zranění umírá u léčitelky Gertrudy.\n\nEragon se musel vydat pryč, aby se pomstil ra'zakům a odlákal královu pozornost od Carvahallu. Společně s ním se na cestu vydává i vypravěč Brom (Eragon později zjistí, že také býval jezdec). Po cestě naučí Brom Eragona bojovat, ale také, jak správně používat kouzla a starat se o draka. Když už to vypadá, že ra´zaky dopadnou v Dras-Leoně, ra´zakové je místo toho překvapí a zajmou je. V noci Eragona zachrání Murtagh, ra'zakové ale zabijí Broma, který se obětoval, aby Eragon přežil.\n\nPoté chtějí uprchnout z království, ale v Gil´eadu Eragona zajmou. Opět ho zachrání Murtagh se Safirou, přičemž zachrání také elfku Aryu, která byla vězněna v tamním žaláři a mučena Stínem (temný čaroděj Durza). Stín však Aryu otrávil, a ta ve spojení mysli sdělila Eragonovi, že se musí dostat do Beorských hor, aby zde našli skupinu odboje - Vardeny. Překonají poušť Hadarak, přičemž se nevyhnou dalším potížím.\n\nNakonec se ale přece jenom dostanou k Vardenům. Tam je ale nečeká příliš vřelé uvítání, protože se zde setkají s dvěma čaroději (Dvojčaty), kteří Eragona přinutí, aby se podrobil zkoušce mysli. Murtagh, který zkoušku odmítl, se nakonec ocitne v cele, protože vůdce Vardenů pozná, že je to syn prvního a nejhoršího z křivopřísežníků - Morzana. Murtagh prokáže své dobré úmysly a snahu očistit své jméno, takže je opět propuštěn. Asi o měsíc později začne velká bitva - proti sobě nastoupili Vardenové a vojsko Urgalů (netvorové s rohy) v čele s Durzou (Stínem). Vardenové bitvu vyhráli, Eragon šťastnou náhodou zabil Durzu, ale byl přitom vážně zraněn na zádech. Naštěstí to přežil. Eragonovi začali všichni říkat Stínovrah. Ve snu se mu zjevil v myšlenkách elf, který mu říká, ať jde za elfy(do lesů Du Weldewarden), že tam bude vycvičen.\n\n"}
{"id": "133701", "url": "https://cs.wikipedia.org/wiki?curid=133701", "title": "Grand Theft Auto 2", "text": "Grand Theft Auto 2\n\nGrand Theft Auto 2 (často též GTA2) je akční počítačová hra z roku 1999 vyrobená firmami Rockstar Games a DMA Design ze série Grand Theft Auto. Hra navázala na první díl, od kterého převzala například netradiční 2D pohled, systém zadávání úkolů nebo ovládání vozidel. Zásadní změnou se stala práce pro některou z mafií na úkor rychlosti řízení automobilů, což vedlo k odklonu od systému původní hry Grand Theft Auto. 4. února 2008 byla uvolněna ke stažení zdarma.\n\nHra se odehrává v blíže neurčeném městě v USA. Hlavním hrdinou je Claude Speed, který plní různorodé úkoly pro potřeby té které mafie. Celá hra se odehrává v jednom městě rozděleném na tři části, přičemž každá čtvrť má svou vlastní architekturu a svá unikátní vozidla.\n\nCílem každé ze tří misí je získání minimální možné sumy peněz, což vede k postupu do dalšího kola a nakonec dohrání celé hry. Peníze lze získat mnoha způsoby; kradením aut, vražděním lidí, bouráním do ostatních aut a mnoha dalšími. Hodnota těchto akcí je vzhledem k celkové potřebné sumě zanedbatelná, proto je nutné pracovat pro některou ze tří mafií přítomných na mapě. Hráč tak získává nepoměrně větší množství peněz a také tzv. násobení (multiplyer), které znásobují vydělané částky. Postava má na začátku 5 srdíček značících hodnotu jeho zdraví, pokud o všechny přijde, ztrácí jeden život. Vyčerpání všech životů znamená konec hry.\n\nKe splnění úkolů pomáhají kromě aut také zbraně, kterých je třináct druhů, od obyčejné pistole po brokovnici, automatický samopal nebo raketomet. Mezi speciální zbraně lze zařadit plamenomet a futuristický elektrogun, k házení se dají použít granáty a Molotovův koktejl. Jedinou zbraní pro auta (kromě tanku) jsou dvojité kulomety, které se dají koupit ve speciálních obchodech. Zbraně jsou rozmístěny po celé mapě, ale jejich výskyt je občas spojen s plněním té které mise.\n\nK usnadnění „života“ ve hře slouží množství bonusů: červené srdce doplňuje zdraví, modro-fialová pilulka zajistí nesmrtelnost, symbol dolaru úplatek policistům a podobně. Zvláštní kapitolou je bílá lebka v zeleném kruhu, tzv. „Kill frenzy“. V této samostatné misi dostane hráč úkol, obvykle násilného charakteru, za jehož splnění dostane život, peníze a další výhody. Novinkou je také možnost uložení hry v průběhu mise, což lze udělat na jediném místě na mapě v kostele za cenu 50 tisíc dolarů.\n\nMěsto je rozděleno na tři čtvrti a jednotlivé městské části, a v každé z nich se nachází různé mafie. Hráč si na začátku vybere některou z nich a začne pro ni pracovat tak, že zvedá telefony a dostává úkoly. Telefony mají barvu podle obtížnosti úkolu: jednoduché zelenou barvu, středně těžké žlutou a nejtěžší červenou. Není možné začít hned s plněním nejtěžším úkolů, hráč si nejprve musí získat respekt plněním jednodušších úkolů nebo zabíjením členů ostatních gangů. Oblíbenost u té které mafie a přístup k různě obtížným úkolům zobrazuje ukazatel v levém horním rohu obrazovky. Vztahy mezi mafiemi jsou nastaveny tak, že práce pro jednu výrazně snižuje oblíbenost u druhé, ale se třetí zůstává na nule. Město se dělí na tři čtvrti:\n\nDowntown (v překladu centrum) je chudé a jezdí zde málo rychlých aut, na druhou stranu policie nevyvíjí velký tlak na hráčovo dopadení, když zjistí porušení zákona. Postup do dalšího levelu zajistí hráči výdělek přesahující 1 milion dolarů.\n\nSeverovýchodní roh mapy ovládá Zaibatsu corporation, která má rychlá auta a spolehlivé lidi. Pokud pro ni chcete pracovat, musíte plnit těžké úkoly, na druhou stranu dostanete dobře zaplaceno. Členové nosí černé oblečení a jezdí v rychlých tmavomodrých autech se žlutým Z na střeše. Tato mafie se jako jediná nachází v každé mapě a stejně jako Yakuza existuje i v reálném světě. Severozápadní roh a městské části Sunnyside a Fruitbat ovládají Loonies (v překladu cvoci). O povaze těchto zločinců hodně napovídá jejich název, chodí zeleně oblečeni a jezdí v pomalých zelených autech se žlutým smajlíkem na střeše. Yakuza se usídlila v levém dolním rohu mapy v částech Ukita, Shiroto a Funabashi, a specializuje se především na černý obchod s rychlými auty, zbraněmi a drogami. Používají rychlá modře zbarvená auta s nevýrazným Y na střeše a chodí modře oblečeni.\n\nObytná čtvrť je modernější a lépe uklizená než centrum, a také zde jezdí rychlejší auta. Na druhou stranu policie lépe chrání své občany a v extrémních situacích ji doplňují agenti FBI. K pokoření úrovně je potřeba vydělat minimálně 3 miliony dolarů.\n\nVšudypřítomní Zaibatsu sídlí opět v pravém horním rohu mapy. Po jejich levé ruce v městských částech Redemption a Guntersville se usadili Rednecks (burani), kteří v mnohém připomínají Loonies s předchozí úrovně. Členové gangu mají světlé vlasy, nosí světle modré vesty a jezdí v modro-fialových pickupech s vlajkou konfederace na kabině. Třetími do party jsou Scientists v pravém dolním rohu, kteří nabízí zajímavé experimentální zbraně, ale obyčejné úkoly. Nosí žluté uniformy a používají auta stejné barvy podobné taxíkům, jen na střeše je klikatá šipka.\n\nPrůmyslová zóna nabízí futuristické budovy, rozlehlé výrobní plochy, ale také vilovou čtvrť. V ulicích se prohání široká škála aut od rychlých sportovních aut po plně naložené kamiony. Část pozemků zabírá armáda, která neváhá pomoci místním ozbrojeným složkám. Ke zdolání této úrovně a tím pádem celé hry musí hráč získat minimálně 5 milionů dolarů.\n\nZaibatsu zabrali čtvrti Sennora, Bayano, Lattero a Escobar v levém dolním rohu mapy. Ruská mafie ovládá téměř celý horní okraj a její praktiky jsou nejtvrdší ve hře. Příslušníci nosí červené oblečení a jezdí v červených autech s rudou pěticípou hvězdou na kapotě. Jihovýchodní cíp ovládají příslušníci sekty Krishna v oranžových hábitech řídících své květinové autobusy.\n\nGTA2 převzala poněkud netradiční 2D pohled „z ptačí perspektivy“, přičemž hlavní hrdina je uprostřed obrazovky a veškeré objekty ve hře jsou viděny seshora. Třetí dimenze ve hře existuje, ale je špatně rozpoznatelná a přidává tak další stupeň k obtížnosti hry. Taktéž grafická stránka hry zůstala od prvního dílu nezměněna, jen barvy jsou temnější a vzhled budov rozmanitější.\n\nZvuky zůstaly od prvního dílu téměř nezměněny, ale podstatného vylepšení doznala hudební složka. V každé čtvrti hraje pět různých rádií, které si navíc hráč může přelaďovat podle svého vkusu. Také každá mafie má své vlastní rádio, hra celkem obsahuje 45 různých písniček.\n\n\n"}
{"id": "133702", "url": "https://cs.wikipedia.org/wiki?curid=133702", "title": "Flevoland", "text": "Flevoland\n\nFlevoland je nizozemská provincie, která se nachází v samém centru země. Provincie byla ustanovena 1. ledna 1986 jako 12. provincie státu. Hlavním městem je Lelystad, největším městem je však Almere, které plní roli amsterdamského předměstí. Flevoland má zhruba 370 000 obyvatel a skládá se ze 6 obcí. S výjimkou bývalých ostrovů Urk a Schokland se území provincie nachází na polderech Noordoostpolder a Flevopolder (sestávající z Oostelijk Flevoland a Zuidelijk Flevoland) vytvořených v průběhu 20. století v rámci projektu Zuiderzeewerken. Noordoostpolder sousedí s provincií Overijssel, Flevopolder je od provincií Overijssel, Gelderland, Utrecht a Severní Holandsko oddělen vodní plochou tzv. „okrajových jezer“ Randmeren.\n\nProvincie je rozdělena do 6 obcí:\n"}
{"id": "133703", "url": "https://cs.wikipedia.org/wiki?curid=133703", "title": "Vltava (Má vlast)", "text": "Vltava (Má vlast)\n\nVltava je druhá symfonická báseň z cyklu \"Má vlast\" skladatele Bedřicha Smetany. Popisuje tok nejdelší české řeky – Vltavy. Symfonická báseň vznikla mezi 20. listopadem a 8. prosincem roku 1874. Premiéru měla 4. dubna 1875.\n\nO jedné z hlavních melodií se traduje, že je převzata z české lidové písně \"Kočka leze dírou\", jež byla transponována do mollové tóniny. Ve Švédsku, kde Smetana jistý čas působil, se zase říká, že se skladatel inspiroval švédskou lidovou písní. Tento hudební motiv se však objevuje ve více lidových písních.\n\nUvádí se také, že izraelskou hymnu Ha-Tikva složil Samuel Cohen pravděpodobně právě na námět Smetanovy \"Vltavy\".\n\nSkladba byla použita do amerického filmu \"Strom života\" z roku 2011. Na melodii symfonické básně nazpíval na začátku normalizace Karel Gott píseň \"Vltava\" s textem Jiřího Štaidla; Pavel Klusák píseň hodnotí jako „vlastenecké vyznání plné klišé jako antiteze všem, kdo svobodně opouštěli hranice totality“.\n\n"}
{"id": "133704", "url": "https://cs.wikipedia.org/wiki?curid=133704", "title": "Akustická kytara", "text": "Akustická kytara\n\nAkustická kytara je taková kytara, která k produkci zvuku využívá pouze akustických schopností svých strun a ozvučné skříňky. Jde o novotvar, protože před objevením elektrické kytary byly všechny kytary vlastně \"akustické\". Všechny typy kytar k vytváření zvuku používají struny, nicméně ty dokáží rozechvět pouze malé množství vzduchu na to, aby byl jejich zvuk slyšitelný; o to se zase stará ozvučná skříňka s otvorem pod strunami. K dalšímu případnému zesílení se používá mikrofon nebo piezoelektrický snímač. Novotvar \"akustická kytara\" může odkazovat na následující nástroje:\n\n\n"}
{"id": "133707", "url": "https://cs.wikipedia.org/wiki?curid=133707", "title": "Světlověk", "text": "Světlověk\n\nSvětlověk je sociálněkritický román, který napsal Ian R. MacLeod. Bývá řazen k novému hnutí New Weird. Román se pohybuje na pomezí mainstreamu a fantasy s částečnou příměsí steampanku. Děj se odehrává v Anglii ve věku páry; králové jsou zapomenuté postavy z králověku a vše ovládají všudypřítomné cechy prostřednictvím tajemné magické látky, zvané éter. Ta se těží z hlubin země a spolu se zaklínadly se využívá ke zlepšování nejrůznějších věcí; od obyčejných plnících per po monumentální stavby. Temnou stránkou éteru jsou jeho nebezpečné vlastnosti při překročení určité dávky, díky němuž se z dělníků, kteří s ním přicházejí do styku, stávají proměněnci, stvůry ve společnosti netolerované.\n\nKnihou nás provází Robert Borrows, pátrající proč a za jakých okolností se z jeho matky stala proměněnka - v tom je mu nápomocna tajemná Annalise, také proměněnka, s jejímž osudem je ten jeho dost propletený a díky níž poznává ,lepší společnost\" vysoce postavených cechovníků. Kniha nás zavede na mnoho míst, od průmyslového městečka Bracebridge, jednoho z hlavních center těžby éteru přes tajemný Londýn až po obrovské sídlo Walcot, kde dojde k zásadnímu tahu, díky němuž se Londýn utopí v obrovských dělnických nepokojích, aby nakonec bez jakýchkoli velkých změn pokračovala vláda ,nových, reformovaných\" cechů.\n\n\nRecenze knihy na FantasyPlanet.cz\n"}
{"id": "133708", "url": "https://cs.wikipedia.org/wiki?curid=133708", "title": "Glykokalyx", "text": "Glykokalyx\n\nGlykokalyx je ochranný plášť povrchu buňky tvořený oligosacharidy. Složený je z glykoproteinů a jiných proteoglykanů. Ty se nacházejí na necytosolové straně buněčné membrány. Glykokalyx chrání povrch buňky před mechanickým a chemickým poškozením. Látky propůjčují buňce slizovitý povrch, který pomáhá pohyblivým buňkám (např. bílým krvinkám) proklouzávat úzkými mezerami, zatímco zabraňuje lepení krvinek k sobě a ke stěnám. Hlavní funkcí glykokalyxu (u bakterií) je jejich uchycování na různých materiálech v přirozeném prostředí. V umělém prostředí (pěstování na živných půdách) tuto schopnost ztrácejí, neboť ji již nepotřebují. Každá buňka má své vlastní specifické složení glykokalyxu - určuje nám tedy identitu buněk.\n\n"}
{"id": "133711", "url": "https://cs.wikipedia.org/wiki?curid=133711", "title": "Gambie (řeka)", "text": "Gambie (řeka)\n\nGambie ( ) je významná řeka v západní Africe na území Guineje, Senegalu a Gambie. Je dlouhá 1 120 km. Povodí má rozlohu 180 000 km².\n\nPramení u města Labé v severní Guineji. Ve zdejší horské oblasti Futa Džallon pramení u řeky Senegal a Niger. Po překročení hranic protéká východem Gambie, potom pokračuje touto zemí, které dala název směrem na západ. Koryto je členité s velkým množstvím ostrovů a peřejí. Na středním toku je bažinatá. Před ústím do Atlantskému oceánu se rozšiřuje až na 20 km. U ústí leží hlavní město Gambie Banjul.\n\nVyšší vodní stavy nastávají od června do října. Mořská voda se díky přílivu dostává až 150 km od ústí.\n\nLodní doprava je možná od ústí v délce 350 až 500 km. Na řece se nacházejí přístavy Ballangar, Kuntaur, Mac Carty, Baterst.\n"}
{"id": "133715", "url": "https://cs.wikipedia.org/wiki?curid=133715", "title": "Tatra K2S", "text": "Tatra K2S\n\nTatra K2S je typ dvoučlánkové kloubové tramvaje provozované Dopravným podnikem Bratislava (DPB). Typ vznikl modernizací starších tramvají československé výroby Tatra K2, některé vozy byly zcela nově postaveny na dokladech původních tramvají. Přestavby na typ K2S probíhaly postupně mezi lety 1998 a 2009, od září 2009 má DPB k dispozici 35 tramvají tohoto typu.\n\nPo úspěšných modernizacích brněnských vozů K2 na typ K2R se ve druhé polovině 90. let 20. století rozhodl k této formě omlazení svého vozového parku i Dopravný podnik Bratislava. Vzhledem k nedostatku finančních prostředků na nákup zcela nových vozidel přistoupil DPB k rekonstrukcím starších tramvají K2, které již byly na hranici životnosti, jež byla díky modernizaci prodloužena minimálně o 10 až 15 let.\n\nDevět tramvají K2S bylo zcela nově vyrobeno v letech 2007 až 2009, neboť články původních vozů již byly značně zkorodované. Ze starších tramvají tedy byly použity jenom repasované podvozky.\n\nVozová skříň tramvaje byla při modernizaci kompletně opravena, rám byl opískován a ošetřen proti korozi, byla osazena čela s novým designem od architekta Patrika Kotase. V prostoru pro cestující došlo k výměně oken s vyklápěcí horní částí, nové jsou i dveře s poptávkovým otvíráním cestujícími – u vozů č. 7101–7106 jsou dvoukřídlé výklopné, ostatní tramvaje mají dveře čtyřkřídlé skládací. Původní laminátové sedačky byly nahrazeny polstrovanými, byla položena protiskluzová podlahová krytina, interiér byl nově obložen, nové je i zářivkové osvětlení a madla, topení bylo přesunuto do bočnic. Novinkou je elektronický akustický a optický informační systém. Kabina řidiče je klimatizovaná, nový je ovládací pult, pedály pro řízení tramvaje byly nahrazeny ručním řadičem.\n\nTramvaje mají opravené podvozky, motorgenerátor byl nahrazen statickým měničem, odběr elektrického proudu je zajištěn novým polopantografem. Důležitou změnou je náhrada původní nehospodárné odporové elektrické výzbroje UA12 za novou tranzistorovou na bázi IGBT tranzistorů s rekuperací. Do prvních vozů č. 7101–7106 byla instalována výzbroj ČKD TV14, po krachu jejích výrobce přešel od tramvaje č. 7107 bratislavský dopravní podnik na výzbroj TV Progress od firmy Alstom (nyní Cegelec).\n\nVozy č. 7126–7134 mají zcela nově vyrobenou vozovou skříň, jejich podvozky pochází ze starších tramvají K2 a jsou repasovány.\n\nTramvaj č. 7121 byla při modernizaci přestavěna na školní (cvičný) vůz, který může jezdit v běžném provozu s cestujícími. Jedinou větší úpravou oproti ostatním vozů K2S bylo zvětšení kabiny řidiče, za řidičovo sedadlo byla instalována bokem ke směru jízdy sedačka pro instruktora, který může pomocí speciálního ovladače simulovat poruchy tramvaje. Kapacita vozu je snížena o jedno místo k sezení.\n\nPrvní tramvaj K2 byla na typ K2S zmodernizována v roce 1998, premiéra vozu č. 7101 (při přestavbě jsou tramvaje přečíslovány na souvislou řadu) pro veřejnost proběhla 31. července toho roku, když byla vystavena při příležitosti otevření zrekonstruovaného Kamenného náměstí. Zkušební jízdy byly zahájeny na podzim 1998. Ještě v témže roce byly modernizovány další dvě tramvaje, v roce 1999 další dvě. Poslední vůz s výzbrojí TV14 (č. 7106) byl rekonstruován v roce 2000. Přestavby na typ K2S probíhaly v počtu dvou až čtyř vozů ročně do roku 2006 (poslední tramvaj č. 7125). Vůz č. 7121 (modernizován v roce 2005) byl při modernizaci upraven na školní.\n\nRoku 2007 byla vyrobena první tramvaj K2S s novou vozovou skříní (č. 7126), další vozy následovaly v letech 2008 a 2009 (do č. 7134). Posledním vozem K2S je tramvaj č. 7135 (přestavba v roce 2009), při jejíž modernizaci byla opět využita i původní karoserie.\n\nModernizace starších vozů K2 na typ K2S a rovněž i novostavby vozů K2S probíhaly ve firmě Pars nova sídlící v Šumperku.\n\n"}
{"id": "133717", "url": "https://cs.wikipedia.org/wiki?curid=133717", "title": "K2S", "text": "K2S\n\nSkupina znaků K2S může mít různé významy:\n\n"}
{"id": "133718", "url": "https://cs.wikipedia.org/wiki?curid=133718", "title": "Tama (hudební nástroj)", "text": "Tama (hudební nástroj)\n\nTama či také mluvící buben je západoafrický buben, který umožňuje měnit výšku jeho tónu, takže jeho zvuk připomíná v rukou dobrého bubeníka lidskou řeč. Bubeník drží Tamu pod ramenem, jednou rukou bubnuje pomocí paličky a druhou rukou natahuje či povoluje struny napínající kůži na bubnu. \n\nTama tak mj. slouží ke sdělování i velmi komplikovaných zpráv. Obvykle je intonace podobná jako intonace místního jazyka.\n\nTama se používá k hraní muziky zvané Mbalax v Senegalu a hudby zvané Fuji\njež se hraje převážně v Nigérii, kde je tato hudba známá jako \"Dundun\" (neplést s muzikou Dundun, která se hraje mezi lidmi kmene Mandé).\n\nTama je také jeden z nejstarších západoafrických hudebních nástrojů. Jeho historie by se dala sledovat až do dob starověkého Ghanského impéria.\n\nTama se v různých afrických jazycích nazývá rovněž:\n\n"}
{"id": "133722", "url": "https://cs.wikipedia.org/wiki?curid=133722", "title": "Senegal (řeka)", "text": "Senegal (řeka)\n\nSenegal (, ) je řeka v Západní Africe na území Senegalu a Mauritánie, která po velkou část toku tvoří státní hranici mezi oběma zeměmi. Tok řeky od soutoku zdrojnic je dlouhý 1 086 km, pokud se měří od pramene řeky Bafing činí délka 1 790 km. Povodí má rozlohu přibližně 441 000 km².\n\nVeletok vzniká u města Bafoulabé ve státě Mali soutokem řek Bafing a Bakoye. Obě zdrojnice pramení v Guineji a v krátkých úsecích tvoří hranici mezi Guineou a Mali. Na horním toku Senegalu je mnoho peřejí a vodopádů. Na středním a dolním toku teče převážně po rovině a ústí do Atlantského oceánu, přičemž vytváří deltu o rozloze 1 500 km². V ústí se nachází písečný práh.\n\nNejvětším přítokem Senegalu je řeka Falémé, která přitéká zleva zhruba 100 km po proudu od města Kayes. Falémé je hraniční řekou mezi Senegalem a Mali. Další přítoky nejsou už tak velké a mají po většinu roku málo vody, nebo jsou vyschlé. Za zmínku stojí pouze tři pravostranné přítoky. Nejprve přibírá Senegal u Kayes řeku Kolimbiné. Zhruba 20 km nad ústím Falémé přijímá řeku Karakoro, která tvoří přirozenou hranici mezi Mali a Mauritánií. Dalším přítokem je řeka Gorgol odvodňující území na jihozápadě Mauritánie, na jejíž zdrojnici byla vybudována přehradní nádrž Foum Gleita sloužící k zavlažování. Stavba nádrže byla dokončena v roce 1988. Výška hráze činí 38 m a celkový objem nádrže je 500 mil. m³.\n\nPrůměrný průtok řeky v Daganě během let 1903 až 1974 činil 687 m³/s. Průtok Senegalu je během roku velmi rozkolísaný. Nejnižší množství vody má v květnu, kdy byl na dolním toku zaznamenán minimální průtok 4 m³/s. Nejvyšších vodních stavů dosahuje v září a v říjnu. V tomto období na dolním toku protéká řekou až 3260 m³/s. Vodní režim v současné době ovlivňuje přehrada Manantali, která v období sucha nadlepšuje průtok hlavní zdrojnice Senegalu.\n\nPrůměrné měsíční průtoky řeky ve stanici Dagana v letech 1903 až 1974:\n\nVodní doprava je možná při velké vodě do města Kayes (888 km) a při malé vodě do města Podor (283 km). Řeka se také využívá k zisku vodní energie, zavlažování a rybářství. V ústí se nachází přístav Saint-Louis a na řece města Bafoulabé, Kayes a Bakel.\n"}
{"id": "133726", "url": "https://cs.wikipedia.org/wiki?curid=133726", "title": "Rhône-Alpes", "text": "Rhône-Alpes\n\nRhône-Alpes je bývalý region Francie, který se nachází v jihovýchodní části státu. Region je pojmenován po řece Rhôně a po Alpách. Hlavním městem byl Lyon - druhá největší metropolitní oblast celé Francie po Paříži a nejstarší město regionu. Od roku 2016 byl spolu s regionem Auvergne sloučen do nového regionu Auvergne-Rhône-Alpes.\nRegion se skládá z osmi departementů:\n\nPrefektury regionu - tj. hlavní města departementů a v závorce departementy samotné:\n\n"}
{"id": "133728", "url": "https://cs.wikipedia.org/wiki?curid=133728", "title": "Jan Jílek (spisovatel)", "text": "Jan Jílek (spisovatel)\n\nJan Jílek (30. dubna 1707 Nové Chalupy, chrudimský kraj – 3. října 1780 Český Rixdorf) byl představitel českého nekatolického exilu. Podílel se na založení a fungování exulantské osady v Českém Rixdorfu (dnes součástí Berlína), která vznikla roku 1737 pod patronací pruského krále Fridricha Viléma I.\n\nPocházel z prostředí tajných nekatolíků z Litomyšlska. Podobně jako řada jiných, odešel roku 1731, v době zvýšeného náboženského útlaku, do emigrace. Usadil se v české exulantské kolonii v saském Gerlachsheimu. Odtud se tajně vydával zpátky do Čech, šířil česky psanou nekatolickou literaturu a organizoval odchody do exilu. Při této činnosti byl roku 1733 zatčen a vězněn až do svého útěku v roce 1735.\n\nV roce 1737 se stal jedním z prvních kolonistů v nově založené exulantské osadě v České Rixdorfu (dnes součást Berlína). V prvních desetiletích patřil k čelným osobnostem této komunity. Po reorganizaci řádů obnovené Jednoty se stal roku 1763 zastupujícím vedoucím kolegia dohlížitelů, což je možné považovat za obdobu dnešní funkce kurátora. Zemřel 3. října 1780, pouhý rok před vydáním Tolerančního patentu, a byl pochován na berlínském Českém hřbitově.\n\nJako i ostatní z nově příchozích, sepsal Jan Jílek po příchodu do Rixdorfu své vzpomínky. Právě Jílkovy paměti jsou nejcennějšími z celého souboru. Pro svou mimořádnou obsáhlost jsou pramenem jak pro dějiny českého nekatolického exilu a fungování emigrantských kolonií, tak pro poznání duchovního světa tehdejších tajných protestantů, ovlivněných pietismem.\n\nDo povědomí českého národa vstoupil znovu jako hlavní hrdina stejnojmenného historického románu Terézy Novákové, jehož zápletka spočívá v tajném návratu toho českobratrského emigranta z Německa, který byl věrný své víře a proto byl vězněn.\n\nTři roky po dopsání románu se Novákové povedlo objevit i místo jeho posledního odpočinku. Na hřbitově českých bratří v berlínské čtvrti Rixdorf našla desku s tímto nápisem: „\"Nr – A. 17. Jan – Gilek – byl narozený v Čechách v Chrudimském – kraji v vesnici – Lubným – Dne 3ho Aprile 1709 – zesnul v Pánu – dne 3ho Octobrs 1780 – v 72hém Roku své – ho Stáří.\"“ (strana 7; předmluva).\n\nSvou pouť k Jílkovu hrobu popsala autorka podrobně ve svém dalším díle - „\"Za Janem Jílkem\"“, (1901). Hlavními prameny pro její román byly historické práce – zejména o českých exulantech a o dějinách Litomyšli a jejího okolí.\n\n\n\n"}
{"id": "133731", "url": "https://cs.wikipedia.org/wiki?curid=133731", "title": "Viimsi (obec)", "text": "Viimsi (obec)\n\nObec Viimsi (estonsky Viimsi vald) je samosprávná obec náležející do estonského kraje Harjumaa.\n\nObec Viimsi leží na severním okraji kraje Harjumaa. Z celkové rozlohy 72,9 km² připadá 47 km² na Viimský poloostrov a 26 km² na ostrovy Naissaar, Prangli,\nAksi, Tiirlood, Keri, Kräsuli, Seinakari, Kumbli a Pandju.\n\nObec má necelých jedenáct tisíc obyvatel, žijících ve dvou městečkách (Viimsi a Haabneeme) a osmnácti vesnicích (Idaotsa, Kelnase, Kelvingi, Laiaküla, Leppneeme, Lubja, Lääneotsa, Metsakasti, Miiduranna, Muuga, Naissaare, Pringi, Pärnamäe, Püünsi, Randvere, Rohuneeme, Tammneeme, Äigrumäe). Správní centrum se nachází ve městečku Viimsi, podle něhož je pojmenována celá obec.\n\n"}
{"id": "133733", "url": "https://cs.wikipedia.org/wiki?curid=133733", "title": "Ekvivalence (logika)", "text": "Ekvivalence (logika)\n\nNázev ekvivalence je v logice používán pro binární logický operátor značený symbolem ⇔ (formula_1).\n\nVýznamově odpovídá tento operátor větné konstrukci „právě tehdy, když“ (anglicky \"if and only if\") — ekvivalence tedy říká, že spojovaná tvrzení platí pouze zároveň (obě ano, nebo obě ne).\nTomu odpovídá i pravdivostní tabulka této operace.\n\nEkvivalence je používána v logických výpočtech podobným způsobem, jako relace = v aritmetických výpočtech — takový výpočet je obvykle posloupnost ekvivalencí, jako v následujícím případě:\nformula_2\n\nPravdivostní hodnota ekvivalence je shodná s pravdivostní hodnotou oboustranné implikace, tj. následující dvě formule mají stejnou pravdivostní tabulku:\n\nV dvouhodnotové extenzionální logice je pravdivostní hodnota ekvivalence inverzní k pravdivostní hodnotě exkluzivní disjunkce, tj. následující dvě formule mají stejnou pravdivostní tabulku:\n\n"}
{"id": "133736", "url": "https://cs.wikipedia.org/wiki?curid=133736", "title": "Sergio Badilla Castillo", "text": "Sergio Badilla Castillo\n\nSergio Badilla Castillo (* 30. listopadu 1947, Valparaiso, Chile) je chilský básník, spisovatel, esejista, jeden ze zakladatelů poetického transrealizmu.\n\n"}
{"id": "133737", "url": "https://cs.wikipedia.org/wiki?curid=133737", "title": "Jõelähtme (obec)", "text": "Jõelähtme (obec)\n\nObec Jõelähtme (estonsky Jõelähtme vald) je samosprávná obec náležející do estonského kraje Harjumaa.\n\nObec Jõelähtme se rozkládá na ploše 210 km² při pobřeží Finského zálivu východně od Tallinnu (území obce přímo sousedí s územím hlavního města).\n\nK obci patří též ostrovy Rammu (96,6 ha), Laiakari (0,2 ha), Allu (0,7 ha), Koipsi (33 ha), Rohusi (10,1 ha), Umbloo (0,5 ha), Põhja-Malusi (4,3 ha), Lõuna-Malusi (3,0 ha) a Vahekari (2,0 ha).\n\nObec Jõelähtme má necelých pět tisíc obyvatel, žijících ve dvou městečkách (Kostivere a Loo) a třiceti třech vesnicích (Aruaru, Haapse, Haljava, Ihasalu, Iru, Jõelähtme, Jõesuu, Jägala, Jägala-Joa, Kaberneeme, Kallavere, Koila, Koipsi, Koogi, Kostiranna, Kullamäe, Liivamäe, Loo, Maardu, Manniva, Neeme, Nehatu, Parasmäe, Rammu, Rebala, Rohusi, Ruu, Saha, Sambu, Uusküla, Vandjala, Võerdla a Ülgase). Správní centrum se nachází ve vesnici Jõelähtme, podle níž je pojmenována celá obec.\n\nObec Jõelähtme je bohatá na přírodní i kulturní pamětihodnosti. Z přírodních památek se zde nachází například Kostiverský kras (\"Kostivere karstiala\"), nejznámější estonské krasové území, a Jägalský vodopád (\"Jägala juga\"), nejvyšší souvislý vodopád v Estonsku. Mezi význačné archeologické památky patří pozůstatky nejméně dva tisíce let starého zemědělského sídliště u vesnice Rebala, vykopávky mohylového pohřebiště ze 7. až 8. století př. n. l. a Jägalské hradiště (\"Jägala linnamägi\") s pozůstatky osídlení z doby před nejméně pěti tisíci lety. Z památek pozdější doby je nejznámější gotická kaple ve vesnici Saha a barokní zámek a zámecký park v Kostivere.\n\n"}
{"id": "133743", "url": "https://cs.wikipedia.org/wiki?curid=133743", "title": "Ekvivalence (matematika)", "text": "Ekvivalence (matematika)\n\nPojem ekvivalence je v matematice používán pro binární relaci, která množinu, na které je definována, rozděluje na vzájemně disjunktní podmnožiny. Obvyklé značení relace je pomocí infixu ≡ nebo ~.\n\nZápis \"\"a\" ~ \"b\"\" vyjadřuje, že v relaci ekvivalence R jsou a a b v relaci. Tedy že formula_1 nebo formula_2.\n\nRelací ekvivalence nad množinou formula_3 může být například formula_4. Rozkladem pak bude formula_5, přičemž množiny formula_6 a formula_7 nazýváme třídy rozkladu.\n\nBinární relace formula_8 na množině formula_9 je ekvivalencí, pokud je formula_8 na formula_9\n\nRelace ekvivalence určuje jednoznačně rozklad (faktormnožinu) množiny formula_9 na třídy ekvivalence.\n\nRozkladem zde rozumíme takovou množinu formula_16 podmnožin množiny formula_9, že sjednocením této množiny je formula_9 a každé dva prvky množiny formula_19 jsou disjunktní:\n\nTřídy ekvivalence jsou právě podmnožiny formula_9, přičemž každá třída ekvivalence obsahuje právě všechny takové prvky z množiny formula_26 , že každé dva v rámci této třídy jsou navzájem ekvivalentní ve smyslu dané relace. Každý z těchto prvků je ekvivalentní i se sebou samým (reflexivita). Třídu ekvivalence, do které patří právě nějaký prvek formula_27, značíme formula_28. Z definice je tedy patrné, že tento prvek formula_29 je ekvivalentní s každým jiným prvkem náležícím do formula_28. Rozklad množiny formula_9 podle ekvivalence formula_8 je následující množina:\nformula_33\n\nPlatí to i naopak – každý rozklad formula_19 množiny formula_9 určuje jednoznačně právě jednu relaci ekvivalence:\nformula_36\n\nX a Y jsou v relaci, pokud (X mod 10) = (Y mod 10). Rozkladem celých čísel podle této relace jsou pak množiny, z nichž jedna je {…, -38, -28, -18, -8, 2, 12, 22, 32 …}, jiná je {…, -37, -27, -17, -7, 3, 13, 23, 33 …} atd. \nNebo státy X a Y jsou v relaci, pokud se v nich platí stejnou měnou. Potom v jedné množině bude {Česká republika}, protože pouze zde se platí Českou korunou, v jiné {Rakousko,Slovensko,Francie,Belgie..}, protože zde se platí Eurem, atd.\n\nNa každé množině formula_9 je identická relace formula_38 ekvivalence. Všechny její třídy ekvivalence jsou jednoprvkové, takže rozklad podle identické relace obsahuje stejný počet prvků, jako původní množina:\nformula_39\n\nNa každé množině formula_9 je kartézský součin formula_41 (tj. největší možná binární relace na množině formula_9 ) ekvivalence. Její rozklad má pouze jeden prvek – celou množinu formula_9:\nformula_44\n\nUvažujme nyní o množině formula_45 všech přirozených čísel a relaci formula_8:\nformula_47 právě když a,b mají stejný zbytek po dělení číslem 7\n\nTato relace je ekvivalence (jedná se dokonce o speciální algebraickou ekvivalenci, která je nazývána kongruence). Její rozklad má sedm tříd ekvivalence:\nformula_48\n\nUvažme neorientovaný graf formula_49. Na množině vrcholů formula_50 lze definovat relaci formula_51 jako \nformula_52 existuje cesta z formula_53 do formula_54\n\nRozklad třídy formula_55 definuje souvislé komponenty grafu\n\n"}
{"id": "133750", "url": "https://cs.wikipedia.org/wiki?curid=133750", "title": "Závorář", "text": "Závorář\n\nZávorář je zaměstnanec provozovatele dráhy, který na základě hlášení výpravčího obsluhuje závory na železničním přejezdu.\n\nPracoviště závoráře ja na závorářském stanovišti, které je na tratích SŽDC označeno zkratkou Zv a zpravidla číslem označujícím kilometrickou polohu stanoviště na trati. Toto stanoviště bývá umístěno většinou bezprostředně vedle přejezdu, jehož závory závorář ovládá. Často bývají z jednoho stanoviště dálkově ovládány i závory na dalším přejezdu, který je od stanoviště vzdálen desítky až stovky metrů. Ve výjimečných případech je závorářské stanoviště umístěno přímo ve stanici. Poměrně často je závorářské stanoviště umístěno na železničních zastávkách (např. Žďár nad Metují, Plchůvky, Skřivany, Šárovcova Lhota). V těchto případech bývá k práci závoráře připojen prodej jízdenek.\n\nV podmínkách České republiky jsou na počátku 3. tisíciletí závorářská stanoviště velmi řídká. Na většině přejezdů byla práce závorářů nahrazena automatickým přejezdovým zabezpečovacím zařízením.\n\nK 31. prosinci 2009 bylo na drahách, na kterých hospodaří SŽDC, 8274 přejezdů, z toho 4574 zabezpečených pouze výstražným křížem a 3700 přejezdovým zabezpečovacím zařízením. Rozdělení podle typu zabezpečovacího zařízení bylo následující: \nTradiční závory ovládané závorářem pomocí krátkého či dlouhého drátovodu tedy byly v síti SŽDC asi na 342 místech, z čehož zřejmě ne všechny jsou v pravidelném provozu.\n\nNapříklad v Polsku jsou závoráři stále velice běžnou záležitostí.\n\nV některých případech byli či jsou strážci i u přejezdů bez závor. V takovém případě může být jejich úkolem například zajišťovat průjezd vlaku pomocí praporků, popřípadě jiná dohledová nebo signalizační činnost. V českých podmínkách může jít například o zajišťování přejezdu s momentálně nefuknčním zabezpečovacím zařízením, zajišťování jízdy na železniční vlečce atd. \n\n"}
{"id": "133757", "url": "https://cs.wikipedia.org/wiki?curid=133757", "title": "Vlámský Brabant", "text": "Vlámský Brabant\n\nVlámský Brabant (nizozemsky ', francouzsky ') je jedna z pěti provincií, které tvoří Vlámský region v Belgii.\nSousedí na severu s provincií Antverpy, na západě s provincií Limburk, na jihu s provinciemi Lutych, Valonský Brabant a Henegavsko a na západě s provincií Východní Flandry.\nVlámský Brabant má hranice rovněž s Bruselským regionem, který ze všech stran obklopuje.\n\nS rozlohou 2106 km² je Vlámský Brabant nejmenší provincií Vlámského regionu a druhou nejmenší provincií Belgie (menší je pouze Valonský Brabant).\nPočet obyvatel činí 1 044 133 a hustota zalidnění je 587 obyv. na km² (údaje z 1. ledna 2006).\n\nVlámský Brabant vznikl 1. ledna 1995, kdy došlo k rozdělení bývalé provincie Brabant na tři části – dvě nové provincie (Vlámský a Valonský Brabant) a Region Brusel-hlavní město, který nepatří do žádné provincie.\n\nVlámský Brabant je rozdělen na dva okresy (nizozemsky ), a sice Halle-Vilvoorde na západě a Lovaň ve východní části.\nProvincie zahrnuje celkem 65 obcí.\nJejím správním centrem a zároveň největším městem je Lovaň.\n\n"}
{"id": "133758", "url": "https://cs.wikipedia.org/wiki?curid=133758", "title": "Argyre Planitia", "text": "Argyre Planitia\n\nArgyre Planitia je název velké impaktní pánve na jižní polokouli planety Mars. Má v průměru přibližně 800 km a jde tak o druhou nejvýraznější impaktní strukturu na rudé planetě po pánvi Hellas. Dostala jméno po mýtickém ostrově Argyre, který byl dle řeckých pověstí celý ze stříbra.\n\nVně impaktní oblasti se nachází i 90 kilometrové pohoří Chalce Montes.\n"}
{"id": "133768", "url": "https://cs.wikipedia.org/wiki?curid=133768", "title": "Mistrovství světa v šermu 2006", "text": "Mistrovství světa v šermu 2006\n\nDne 29. září do 7. října 2006 se na Oval Lingotto v italském Turíně uskutečnilo mistrovství světa v šermu.\n"}
{"id": "133771", "url": "https://cs.wikipedia.org/wiki?curid=133771", "title": "Chabařovice", "text": "Chabařovice\n\nMěsto Chabařovice () se nachází v okrese Ústí nad Labem v Ústeckém kraji, u soutoku Ždírnického a Podhorského potoka pod východní částí Krušných hor. Žije zde obyvatel.\n\nHistorické jádro je městskou památkovou zónou.\n\nPočátky stálého osídlení se datují do 11. století. Za nejstarší písemnou zmínku o osídlení místa je považován seznam farních kostelů pražské arcidiecéze z roku 1352, kde je uvedena ves \"Kagrnitz\" jako poddanská ves panství Rýzmberg.\n\nNázev Chabařovice se ustálil koncem 15. století, německý název byl Karbitz. V roce 1520 byly Chabařovice zmiňovány jako městečko s právy vaření piva a výroby sladu. Ferdinand I. Habsburský v září 1549 udělil právo užívání městského znaku (lva na skále mezi dvěma branami) a pečetění zeleným voskem.\n\nMěsto postihla třicetiletá válka, zejména v souvislosti s napoleonskou bitvou u Chlumce roku 1813. Brzy se však z krize zotavilo. Roku 1882 se v Chabařovicích udála první masová stávka v Čechách.\n\nJiž před vznikem Československa byla v Chabařovicích jedna ze dvou českých škol na Ústecku. Za první republiky tvořili Češi asi třetinu chabařovického obyvatelstva, převládalo německé obyvatelstvo.\n\nUhlí bylo v okolí města objeveno v roce 1774. Zpočátku pomáhalo prosperitě města, v poslední čtvrtině dvacátého století však kvůli těžbě uhlí bylo naplánováno zrušení Chabařovic k roku 1997. V roce 1991 však vládní rozhodnutí tento záměr zrušilo.\n\nK 1. lednu 1986 byly Chabařovice spolu s obcí Chlumec a městem Neštěmice připojeny k městu Ústí nad Labem. Důvodem bylo, že Ústí nad Labem se snažilo dosáhnout limitu 100 000 obyvatel. Chabařovice a Chlumec se od Ústí opět odtrhly v roce 1990.\n\n\nKostel Narození Panny Marie, doložený k roku 1352. Dnešní podoba pochází z konce 17. století, kdy byla původní stavba i s velkou částí obce zcela zničena požárem.\n\nEvangelický kostel z roku 1899 byl roku 1987 jako zchátralý zbořen. Jeho autory byli drážďanští architekti Schilling & Gräbner, dle jiného zdroje byl autorem projektu další drážďanský architekt – Waldemar Kindler.\n\nKaple s věžičkou se nachází na okraji obce při silnici do Předlic. Pochází z roku 1765, od roku 1999 patří pravoslavné církvi. V průčelní věžičce zvon, údajně se jedná o lodní zvon z Ruska.\n\nHřbitovní kaple z roku 1611. Po velkém požáru Chabařovic v roce 1697 nechal chlumecký hejtman Kristián Hypisch na vlastní náklady do kaple pořídit zvonek, aby se jím mohlo vyzvánět k bohoslužbám, protože kostel o své zvony přišel. Kaple je dnes bez zvonu.\n\nKostel sv. Václava v Roudníkách ze druhé poloviny 15. století stojí na návrší na okraji obce, dominanta. V kostele se zřejmě nenachází žádný zvon, všechny byly zrekvírovány. Doložen je zde zvon z roku 1573 od Brikcího z Cimperka.\n\nKaple z roku 1730 stávala na návsi ve Vyklicích do roku 1970, kdy byla spolu s obcí zbořena. Její zvon byl zrekvírován v roce 1917, po první světové válce sem byl dodán litinový zvon z chabařovických oceláren Arnold-Kress.\n\n\n\n\n\n"}
{"id": "133772", "url": "https://cs.wikipedia.org/wiki?curid=133772", "title": "Sloup (okres Blansko)", "text": "Sloup (okres Blansko)\n\nMěstys Sloup (\"Slaup\") se nachází v okrese Blansko v Jihomoravském kraji zhruba 9 km severovýchodně od Blanska na okraji chráněné krajinné oblasti Moravský kras. Žije zde obyvatel. Název městyse je odvozen od osamělé skály sloupovitého tvaru s názvem \"Hřebenáč\". Dominantou Sloupu jsou Sloupsko-Šošůvské jeskyně s turisticky vyhledávanou Eliščinou jeskyní. Sloup je také významným poutním místem. Na Wanklově náměstí se nachází poutníky vyhledávaný barokní kostel Panny Marie Bolestné.\n\nPrvní písemná zmínka o obci pochází z roku 1373, kdy jeho část držel Sulík z Konice. Část vsi patrně náležela k otaslavickému panství, protože ji po smrti svého nevlastního bratra Jana Pušky z Kunštátu nejml. zdědila jeho nevlastní sestra Machna z Valdštejna. Ta roku 1463 pohání Půtu ze Sovince a Doubravice, který v té době vlastnil hrad Holštejn, že jí protiprávně drží vsi Sloup, Šošůvku, Gadišinu, Bohdalůvku, Svatoňůvku, Vaňkouš, Hartmanice a les Bič.\n\nKoncem 15. století měl ve Sloupu majetek Jakub ze Šárova, který ho prodal i s mlýnem roku 1491 Ludmile z Kunštátu, jež byla manželkou Vratislava z Pernštejna. Ves se tak stala součástí plumlovského panství. V roce 1587 koupil vesnice Sloup, Šošůvku a pustou ves Bohdalevsko Bernard z Drnovic na Rájci. Od této doby se stala obec součástí rájeckého panství, které vlastnili od roku 1667 Rogendorfové a od roku 1763 Salmové.\n\nPrvní škola zde byla postavena roku 1760. Roku 1862 byl Sloup povýšen na městečko.\n\nV roce 2000 získala obec 1. místo v 6. ročníku soutěže o titul Vesnice roku. Od 23. ledna 2007 byl obci vrácen status městyse.\n\n\n\n\n"}
{"id": "133773", "url": "https://cs.wikipedia.org/wiki?curid=133773", "title": "Dobromilice", "text": "Dobromilice\n\nObec Dobromilice se nachází v okrese Prostějov v Olomouckém kraji. Žije zde obyvatel. K vesnici patří i samota Bajajka.\n\nPrvní písemná zmínka o obci pochází z roku 1280.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "133774", "url": "https://cs.wikipedia.org/wiki?curid=133774", "title": "Kyselka", "text": "Kyselka\n\nObec Kyselka (do roku 1950 Kysibl Kyselka, německy \"Gießhübl-Sauerbrunn\"), se nachází v okrese Karlovy Vary, kraj Karlovarský, zhruba 10 km severovýchodně od Karlových Varů. Obec se skládá z částí Nová Kyselka, Kyselka a Radošov. V obci žije obyvatel. Jméno nese podle minerální vody obsahující kysličník uhličitý.\n\nKyselka se nachází v údolí řeky Ohře, malý přítok zde tvoří Lomnice (přítok Ohře), která přitéká z VVP Hradiště. Obcí prochází silnice II/222. Je zde naučná stezka Kyselka – Andělská Hora. Východně od obce se nachází největší český vojenský prostor Hradiště. Do obce vede železniční vlečka, která zajišťovala transport minerální vody Mattoni, do 19. července 2012 společnost všechen svůj export vozila po místních komunikacích kamiony a vlečka do Vojkovic chátrala.\n\nPo dvouletém nátlaku veřejnosti a Asociace sdružení pro ochranu a rozvoj kulturního dědictví ČR (ASORKD) byla vlečka Vojkovice nad Ohří – Kyselka zprovozněna. Nově tak 30 % exportu minerálky půjde po železnici a většinových 70 % stále kamiony.\n\nPrvní písemná zmínka o obci pochází z roku 1867. Obec i lázně i lázeňské památky v obci dnes chátrají. V obci je hlavní stáčírna minerální vody firmy Mattoni.\n\n\nKatastrální území \"Kyselka u Hradiště\" bylo k obci připojeno od 1. ledna 2016 ze zmenšeného vojenského újezdu Hradiště.\n\n\n"}
{"id": "133775", "url": "https://cs.wikipedia.org/wiki?curid=133775", "title": "Petrovice u Sušice", "text": "Petrovice u Sušice\n\nObec Petrovice u Sušice se nachází v okrese Klatovy v Plzeňském kraji. Žije zde obyvatel a má rozlohu 26,58 km².\n\nStejnojmenná vesnice a katastrální území má rozlohu 7,12 km² a v roce 2005 zde v 70 domech žilo 293 obyvatel.\n\nPrvní písemná zmínka o obci pochází z roku 1319.\n\nVe vesnici jsou následující nemovité kulturní památky\n\n\n\n"}
{"id": "133776", "url": "https://cs.wikipedia.org/wiki?curid=133776", "title": "Dalečín", "text": "Dalečín\n\nObec Dalečín se nachází zhruba 7,5 km severně od Bystřice nad Pernštejnem a 13 km vsv. od Nového Města na Moravě v okrese Žďár nad Sázavou v Kraji Vysočina. Žije zde obyvatel.\n\nJméno vzniklo pravděpodobně z osobního jména Daleca, což může být podoba jména Dalebor či Dalemil. V historii se název obce objevoval v několika podobách – např. Daleczin, Daleczyn, Daletčín, Dalecžin či Dalletchin, Daletschin.\n\nPrvní, často zpochybňovaná, zmínka o Dalečíně pochází z roku 1086 v listině Opatovického kláštera, kde je uváděn jako Daletice. První spolehlivá písemná zmínka o obci pochází z roku 1349. Tehdy byl postoupen spolu s Písečným a Dětochovem (dnes Vítochov) Znatovi z Tasova (území získal od své manželky Kláry). Dalečín v tu dobu tvořil středisko samostatného panství, které v roce 1358 získal Jimram z Pernštejna. Další události z historie obce jsou nám známy díky záznamům v Moravských zemských deskách. V roce 1588 Jan z Pernštejna prodal obec Pavlu Katharynovi z Katharu. O dva roky později jej získala jeho manželka Krizelda Čejkovna z Olbramovic. Roku 1603 jej spolu s okolními obcemi Petr a Jan Katharynové prodali Vilému Dubskému z Třebomyslic. Po Bílé hoře mu byl majetek zkonfiskován a novým majitelem se stal Štěpán Schmidt z Freihofenu. Mezi lety 1624–1633 bylo dalečínské panství připojeno hraběnkou Šlikovou ze Salmu ke kunštátskému panství. K němu patřil až do zrušení patrimoniální správy. Posledním majitelem se stal svobodný pán Honrichs.\n\n\n\n\nDo roku 1920 a na krátký čas od roku 1955 až do jeho zániku byl součástí Dalečína i Chudobín, který byl zaplaven vírskou přehradou.\n\n\n"}
{"id": "133779", "url": "https://cs.wikipedia.org/wiki?curid=133779", "title": "Hamry nad Sázavou", "text": "Hamry nad Sázavou\n\nHamry nad Sázavou jsou obec v okrese Žďár nad Sázavou v Kraji Vysočina. Žije zde obyvatel. Většina území obce leží na Moravě, malý pruh souše podél levého břehu Sázavy se nachází v Čechách (historická zemská hranice prochází středem říčního koryta).\n\nNad obcí od roku 1953 prochází železniční trať Havlíčkův Brod - Brno, na které je zřízena zastávka Hamry nad Sázavou. Původní trať procházela zastavěným územím obce a její zbytky jsou v terénu částečně patrné. Obcí prochází silnice první třídy č. I/19.\n\nPrvní písemná zmínka o obci pochází z roku 1470. Původně se jednalo o dvě obce, jimiž byla Dolní Hamry a Najdek. K jejich sloučení v jednu obec došlo k 17. květnu 1954 výměrem ONV ve Žďáře z 1. dubna 1954. Od 1. července 1980 do 30. června 1990 byla obec spolu se svými částmi Najdek a Šlakhamry součástí města Žďár nad Sázavou.\n\n\n\n\n\n\n"}
{"id": "133781", "url": "https://cs.wikipedia.org/wiki?curid=133781", "title": "Prvočíselný rozklad", "text": "Prvočíselný rozklad\n\nPrvočíselný rozklad je matematický pojem z oboru aritmetiky. Jedná se o vyjádření přirozeného čísla jako součinu mocnin prvočísel.\n\nNechť je formula_1 přirozené číslo větší než 1. Za jeho prvočíselný rozklad označíme zápis\nkterý splňuje následující podmínky:\n\nNěkolik příkladů prvočíselných rozkladů (jedničkové mocniny se v zápisu vynechávají):\n\nNabízí se otázka, zda takovýto rozklad existuje pro každé přirozené číslo větší než 1, a zda je určen jednoznačně (tj. zda nelze nějaké číslo takto rozložit na prvočísla více způsoby).\n\nKladnou odpověď (tj. „prvočíselný rozklad existuje pro každé číslo a je vždy jednoznačný“) dává tzv. základní věta aritmetiky.\n\nPro malá čísla lze postupovat hrubou silou: rozkládané číslo postupně zkoušet dělit všemi prvočísly. Tento algoritmus je sice jednoduše pochopitelný a implementovatelný, jeho složitost je ale exponenciální, pro větší čísla je proto nepoužitelný.\n\nNásledující kód je v jazyce Python.\nV příkladu je volána funkce codice_1, což je implementace Eratosthenova síta.\n\nZatímco vynásobení dvou nebo více prvočísel je jednoduchá úloha, opačný proces, nazývaný rozkládání neboli faktorizace, je v obecném případě obtížný. Není znám žádný algoritmus, který by to dokázal v polynomiálním (vzhledem k velikosti vstupu tj. délce binárního zápisu složeného čísla) čase. Rozklad násobku dvou náhodně vybraných prvočísel o celkové velikosti 1024 bitů je prakticky neproveditelný i na dnešních počítačích a s využitím nejlepších známých algoritmů. Této skutečnosti se využívá v kryptografii, zejména v algoritmu RSA.\n\nObecně postupujeme tak, že nalezneme jednoho netriviálního dělitele \"D\" a spustíme faktorizaci na \"N/D\" a \"D\". Po odstranění dělitele jenž je součinem malých prvočísel vždy testujeme, zda zbytek je prvočíslo (například Millerovým-Rabinovým testem prvočíselnosti) a pokračujeme jen v případě negativní odpovědi. Nejsložitějším krokem faktorizace je nalezení předposledního co do velikosti prvočíselného dělitele.\n\n\nTyto algoritmy typicky hledají dvě čísla \"x\", \"y\" tak aby formula_16 a jeden z faktorů získají pomocí \"NSD(x-y,N)\". Důvodem je vztah formula_17.\nPředpokladem úspěšnosti faktorizace tedy je aby formula_18.\n\nK systematickému nalezení takové dvojice slouží\n\nPomocí prvočíselného rozkladu lze snadno určit nejmenší společný násobek a největší společný dělitel dvou čísel:\n\nPro určení nejmenšího společného násobku se vezmou všechna prvočísla, která se vyskytují alespoň v jednom rozkladu a u každého z nich se použije největší z mocnin, ve které se vyskytuje. Výsledkem je prvočíselný rozklad nejmenšího společného násobku.\n\nPro určení největšího společného dělitele se vezmou všechna prvočísla, která se vyskytují v obou (popř. ve všech) prvočíselných rozkladech (pokud žádné takové není, je největší společný dělitel 1) a u každého se použije nejmenší z mocnin, ve které se vyskytuje. Výsledkem je prvočíselný rozklad největšího společného dělitele.\n\nTento postup je snadno pochopitelný a při znalosti prvočíselných rozkladů triviální. Zjištění neznámého prvočíselného rozkladu nějakého čísla je však algoritmicky náročnou úlohou, zatímco pro zjištění největšího společného dělitele a nejmenšího společného existuje jednoduchý Eukleidův algoritmus s lineární složitostí. Toto využití faktorizace je tak spíše školní ukázková úloha, v praxi pro větší čísla nepoužitelná. Naopak, zjišťování největšího společného dělitele pomocí Eukleidova algoritmu se používá v mnoha algoritmech pro faktorizaci velkých čísel.\n\n\n"}
{"id": "133785", "url": "https://cs.wikipedia.org/wiki?curid=133785", "title": "Základní věta aritmetiky", "text": "Základní věta aritmetiky\n\nZákladní věta aritmetiky je matematická věta z oboru aritmetiky, která tvrdí, že každé přirozené číslo větší než 1 lze jednoznačně rozložit na součin prvočísel.\n\nPro každé přirozené číslo formula_1 existuje právě jedna skupina přirozených čísel větších než 0: formula_2 a právě jedna skupina podle velikosti seřazených prvočísel: formula_3 tak, že\nformula_4\n\nTvrzení se dokazuje matematickou indukcí:\n\n"}
{"id": "133787", "url": "https://cs.wikipedia.org/wiki?curid=133787", "title": "Benjamin Gompertz", "text": "Benjamin Gompertz\n\nBenjamin Gompertz (5. března 1779 – 14. června, 1865, Londýn, Anglie), matematik samouk, který nebyl přijat na univerzitu pro svůj židovský původ. Jeho jméno je nejčastěji spojováno s demografickým modelem, který publikoval v roce 1825. \n\nformula_2 počet jedinců v čase \"t\", \"r\" je vlastní koeficient růstu a \"K\" je počet jedinců v rovnovážném stavu\n\nRovnice popisující Gompertzovu křivku (Gompertzova funkce) je používaná k extrapolaci časových řad s mezí saturace (nasycení) a pomalejším počátečním a koncovým růstem.\n\n\nPříklady použití Gompertzovy křivky:\n\n"}
{"id": "133789", "url": "https://cs.wikipedia.org/wiki?curid=133789", "title": "Star Trek: Generace", "text": "Star Trek: Generace\n\nStar Trek: Generace (v anglickém originále Star Trek Generations) je americký sci-fi film studia Paramount Pictures a režiséra Davida Carsona. Jedná se celkově o sedmý celovečerní snímek na motivy Star Treku, zároveň ale první, kde vystupuje posádka ze seriálu \"\". Film byl do kin uveden v roce 1994 a celosvětově vydělal 118 milionů dolarů. Jeho děj je časově rozdělen do dvou částí, první z nich se odehrává na konci 23. století při vypuštění nové hvězdné lodi USS \"Enterprise\"-B. Při této slavnostní příležitosti je ale plavidlo poškozeno, zničení celé lodi zabrání kapitán James T. Kirk obětováním vlastního života. Děj druhé části snímku je zasazen do třetí čtvrtiny 24. století, kdy \"Enterprise\"-D pod velením kapitána Jean-Luca Picarda musí zabránit vědci Soranovi, aby kvůli dosažení vlastního cíle nezničil celou planetární soustavu se stovkami milionů obyvatel. Film chronologicky a částečně i dějově navazuje na seriál \"Nová generace\", jehož vysílání bylo právě v roce 1994 po sedmi sezónách ukončeno.\n\nPrvní část filmu se odehrává v roce 2293. Kapitán James T. Kirk se jako host společně se svými bývalými důstojníky Montgomerym Scottem a Pavlem Čechovem (všichni tři nedávno odešli do výslužby) a novináři účastní prvního letu nové hvězdné lodi USS \"Enterprise\"-B. Během cesty po Sluneční soustavě zachytí nouzové volání dvou plavidel s el-aurijskými uprchlíky, které byly zachyceny neznámým energetickým jevem. Ne zcela dokončená loď se jim vydá na pomoc, dokáže však zachránit pouze část uprchlíků včetně doktora Toliana Sorana a Guinan než jev obě transportní plavidla zničí. \"Enterprise\" je anomálií následně zachycena také, Kirk sejde na dolní palubu, aby upravil deflektor, který by mohl pomoci lodi dostat se mimo nebezpečí. Energetický jev však zasáhne sekundární trup v místě deflektoru a způsobí mu těžká poškození; trup v sekci, kde se nacházel Kirk, je protržen a kapitán je pokládán za mrtvého.\n\nO 78 let později, v roce 2371 (hvězdné datum 48632.4), zachytí posádka USS \"Enterprise\"-D nouzové vysílání ze solární observatoře u hvězdy Amargosa, kde naleznou všechny, vyjma doktora Sorana, zavražděné Romulany. Nadporučík Dat, android, který si právě instaloval čip umožňující mu mít emoce, pomáhá inženýrovi Geordimu La Forgeovi s průzkumem laboratoře, přičemž v tajné místnosti objeví sloučeninu trilithum. V té chvíli se zde objeví Soran, omráčí La Forge a odpálí trilithiovou střelu do blízké hvězdy. Díky této střele se hvězda stane supernovou, její výbuch vyšle rázovou vlnu, která se blíží k observatoři. Soran a La Forge jsou odtud transportováni na Dravce Durasových sester, se kterými vědec spolupracuje (právě pro ně pracoval s trilithiem, s nímž by mohla být vytvořena superzbraň) a které se také chtějí pomstít \"Enterprise\" za předchozí prohrané bitvy. Dat je zachráněn posádkou své lodi těsně před zničením observatoře.\n\nKapitán Jean-Luc Picard se dozví více informací od Guinan, která na lodi působí jako barmanka. Guinan mu vysvětlí Soranův cíl dostat se do Nexu, energetického jevu, se kterým se \"Enterprise\" setkala. Picard s Datem si uvědomí, že vědec upravuje trasu tohoto jevu explozí hvězd, a zjistí, že místem, kde může do Nexu vstoupit, je planeta Veridian III. Předtím by ale musel nechat explodovat její hvězdu, což by zničilo celý solární systém včetně Veridianu IV, kde žije 230 milionů obyvatel. Po příletu do soustavy Veridian proběhne výměna zajatců, La Forge je transportován na \"Enterprise\", zatímco kapitán Picard je přenesen na povrch Veridianu III. Zde nalezne Sorana chráněného štítem, jak pracuje na další střele. La Forge, který je zdravotně v pořádku, neví, že jeho VISOR byl upraven a vysílá signál Durasovým sestrám. Když Klingonky pomocí něj zjistí frekvenci štítů \"Enterprise\", zaútočí na vlajkovou loď Federace. \"Enterprise\" se brání a klingonského Dravce zcela zničí, sama je však těžce poškozena. Kvůli kritickým škodám na warp jádru nařídí komandér Riker evakuaci sekundárního trupu tak, aby mohla být talířová sekce oddělena od inženýrské. Warp jádro skutečně exploduje, rázová vlna zapříčiní také poškození primárního trupu a jeho nouzové přistání s celou posádkou na povrchu Veridianu III.\n\nMezitím Picard nalezne díru v Soranově štítu, avšak je již pozdě, aby mu dokázal zabránit v odpálení střely. Veridianské slunce exploduje, čímž mírně upraví trasu anomálie a Nexus tak projde přímo Veridianem III těsně předtím, než jej zničí rázová vlna exploze. Picard i Soran se dostanou dovnitř Nexu, který se nachází mimo prostor i čas, jedná se o jakýsi ráj, který vytváří ideální prostředí podle myšlenek a přání lidí. Picard zde nalezne svoji vysněnou rodinu a také „ozvěnu“ Guinan, která mu poradí, aby zašel za Kirkem. Ten se sem dostal před desítkami let při nehodě na \"Enterprise\"-B, protože však na čase uvnitř Nexu nezáleží, rovněž je tu v rámci svého vnímání pouze chvíli. Kapitán \"Enterprise\"-D jej přemluví, aby se s ním vrátil do Picardovy přítomnosti a pomohl mu Sorana zastavit. Oba Nexus opustí a vrátí se na Veridian III právě do chvíle, kdy vědci zbývá k odpálení střely několik minut. Společně vzdorují Soranovi, jeho střela exploduje na odpalovací plošině a doktora zabije; tím také bylo zabráněno explozi veridianského slunce. Při souboji je však vážně zraněn i kapitán Kirk, který rovněž umírá. Picard, který jej pohřbí, je následně přepraven raketoplánem k havarované talířové sekci \"Enterprise\"-D. Pro přeživší posádku dorazí tři lodě Hvězdné flotily.\n\nVe filmu se také objevily další známé členky posádky \"Enterprise\"-D; Whoopi Goldbergová jako barmanka Guinan a Patti Yasutakeová jako podporučík (zdravotní sestra) Alyssa Ogawa. Rovněž obě Durasovy sestry hrály tytéž herečky jako v seriálu \"Nová generace\": Barbara Marchová ztvárnila Lursu a Gwynyth Walshová B'Etor. Cameo roli poručíka na \"Enterprise\"-B zde dostal i Tim Russ, který je jinak známý jako Tuvok v seriálu \"\".\n\nRick Berman, výkonný producent seriálu \"\", byl na začátku roku 1993 osloven studiem Paramount Pictures, zdali by chtěl vytvořit v pořadí již sedmý film ze světa Star Treku, s čímž souhlasil. Vznikly dva odlišné scénáře, první od Maurice Hurleyho, editora scénářů \"Nové generace\", a druhý od Ronalda D. Moorea a Brannona Bragy, kteří společně napsali několik epizod \"Nové generace\". Právě jejich scénář byl později vybrán jako vhodný pro natočení celovečerního filmu. Původně měli ve snímku hrát Leonard Nimoy a DeForest Kelley, kteří ale role odmítli. Proto musely být jejich dialogy upraveny, postavy Spocka a doktora McCoye nahradili James Doohan jako Scotty a Walter Koenig jako Čechov. Vystoupení Montgomeryho Scotta je ale v rozporu se jeho replikami z epizody „Host“ \"Nové generace\", která byla natočena v roce 1992. V ní prohlásil, že věří, že kapitán Kirk stále žije, ačkoliv ve filmu \"Generace\", který chronologicky předchází dílu „Host“, je sám svědkem Kirkovy smrti. V oficiálním kánonu byl tento rozpor vyřešen prohlášením, že Scotty je v epizodě „Host“ dezorientovaný, neboť předchozích 75 let strávil dematerializovaný v transportním paprsku. Režisér David Carson neměl před snímkem \"Star Trek: Generace\" žádné zkušenosti s celovečerními filmy, natočil ale několik epizod startrekovských seriálů včetně úspěšného dílu \"Nové generace\" „Enterprise včerejška“ a úvodní dvojepizody „Poslání“ seriálu \"\". Rozpočet filmu byl stanoven na 35 milionů dolarů.\n\nNatáčení, které trvalo celkem 11 týdnů, začalo 28. března 1994 ve studiích Paramountu scénou kapitána Kirka, který úpravou deflektoru zachraňuje s nasazením vlastního života \"Enterprise\"-B. V prvních dnech probíhalo filmování první části filmu, neboť herci z \"Nové generace\" ještě dokončovali poslední epizody seriálu. V průběhu druhého dubnového týdne byla natáčena scéna na lodi \"Lady Washington\" (replika z roku 1989) na moři poblíž Santa Moniky, která byla pro potřeby filmu přejmenována na \"Enterprise\". Na vzniku \"Generací\" se podílelo mnoho členů štábu \"Nové generace\". Jedním z nich byl i designér produkce Herman Zimmerman, který pro film navrhl nové dekorace: solární observatoř, hvězdnou kartografii a interiér klingonského Dravce. Po ukončení natáčení \"Nové generace\" také upravil některé již existující sety (můstek \"Enterprise\"-D, Picardovu pracovnu, strojovnu). Chata, kde se setkali Picard a Kirk, se nachází v Alabama Hills poblíž Lone Pine v Kalifornii, scéna poté byla dokončena na Beery Ranch. Planeta Veridian III, kde si Soran postavil základnu, byla natočena ve Valley of Fire State Park poblíž Overtonu v Nevadě.\n\nV \"Generacích\" byly poprvé v případě startrekovských filmů použity některé počítačově vytvořené modely plavidel, efekty z větší části vytvořila společnost Industrial Light & Magic, částečně i tým Ronalda B. Moorea, který dohlížel na efekty v \"Nové generaci\". Hudbu k filmu složil Dennis McCarthy, který se také významně podílel na seriálu \"Nová generace\". Pro akční scény využíval v široké míře žesťové nástroje, pro Picardovo setkání s rodinou použil více chorální hudbu se syntezátory. Při setkání Picarda s Kirkem zní fanfáry, použil taktéž Courageovo klasické téma s fanfárami.\n\nFilm \"Star Trek: Generace\" byl do kin uveden 18. listopadu 1994 a v USA vydělal 75,5 milionu dolarů. Celosvětové tržby dosáhly 118 milionů dolarů, což učinilo snímek komerčně úspěšným. Byla vytvořena oficiální internetová stránka snímku, vůbec první taková stránka v historii. Zároveň se jednalo o úspěšný marketingový tah, v době uvedení filmu do kin dosáhla celosvětově několika milionů zobrazení, přičemž v té době měl v USA přístup k internet pouze necelý milion lidí. Stejně jako v případě předchozích startrekovských filmů byla vydána novelizace, kterou napsala J. M. Dillard.\n\nOhlasy na film byly smíšené. Podle Jamese Berardinelliho z \"ReelViews\" mají \"Generace\" „navzdory originálnímu příběhu, známým postavám, prvotřídním efektům a cejchu setkání kapitánů Kirka a Picarda něco zásadně neuspokojivého. Film často vypadá jako pouze o něco málo více než předražená dvojepizoda \"\"“. Jeremy Conrad z IGN považuje snímek za „poněkud uspěchaně vyrobený“, ale označuje jej ze jeden z lepších lichých statrekovských filmů v narážce na fakt, že sudé filmy Star Treku jsou většinou lépe hodnocené.\n\nNa DVD vyšel film poprvé 17. listopadu 1998, na blu-rayi s bonusy v roce 2009. V Česku byl \"Star Trek: Generace\" uveden do kin 20. dubna 1995, v televizi byl poprvé vysílán na stanici HBO dne 27. února 1999.\n\n"}
{"id": "133790", "url": "https://cs.wikipedia.org/wiki?curid=133790", "title": "Daniela Kapitáňová", "text": "Daniela Kapitáňová\n\nDaniela Kapitáňová (* 30. června 1956 Komárno) je slovenská spisovatelka, publicistka a divadelní režisérka.\n\nAbsolvovala divadelní režii na pražské DAMU a v současnosti spolupracuje s divadlem Thália v Košicích. V roce 1996 uspěla v soutěži Poviedka s prací s názvem \"1920-1996\", od té doby vydala dvě novely, velice úspěšnou \"Knihu o hřbitově\" (na Slovensku již čtyři vydání v letech 2000, 2001, 2002, 2005) vydanou pod pseudonymem Samko Tále a \"Ať to zůstane v rodině!\" (2005). V Česku její knihy vydává nakladatelství \"Host\".\n\n\n"}
{"id": "133795", "url": "https://cs.wikipedia.org/wiki?curid=133795", "title": "Elwë", "text": "Elwë\n\nThingol, nazývaný též Elwë, Singollo nebo Elu Thingol je fiktivní postava z knihy Silmarillion J. R. R. Tolkiena.\n\nElwë byl jedním ze tří vyslanců elfů (dalšími dvěma byli Ingwë a Finwë), které vzal Vala Oromë do Valinoru, aby viděli jeho nádheru a dosvědčili ji před ostatními elfy, kteří v té době žili u jezera zrození – Cuiviénen.\n\nPo návratu všichni tři vyslanci mluvili pro odchod do Valinoru a podařilo se jim přesvědčit většinu svých příbuzných – ti pozvání do Valinoru přijali a jsou dále známi jako Eldar.\n\nKaždý ze tří vyslanců vedl během putování jeden zástup Eldar – Ingwëho zástup (známý později jako Vanyar) a Finwëho zástup (známý později jako Noldor) absolvovaly cestu poměrně rychle. Elwëho zástup (později známý jako Teleri) byl největší a nejpomalejší, a byl veden dvěma pány – kromě Elwëho ještě jeho bratrem Olwëm.\n\nV době, kdy se již putování na Západ chýlilo ke konci, přišel Elwë na osamocené cestě lesem do Nan Elmothu, kde nejprve zaslechl, a potom i spatřil Melian – jednu z Maiar. Podle pověsti vzal Melian za ruku a padlo na něj kouzlo, které způsobilo, že zůstali stát nehybně, zatímco kolem plynuly dlouhé roky.\n\nTeleri po marném hledání Elwëho pokračovali pod Olwëho vedením v cestě.\n\nElwë později, když kouzlo pominulo, vyšel spolu s Melian, která se stala jeho manželkou, z Nan Elmothu a shromáždil kolem sebe své nejvěrnější, kteří bez něj odmítli pokračovat s Olwëm na Západ. Ti byly později známi jako Sindar – Soumrační elfové, jejich králem se stal Elwë pod jménem Elu Thingol – Král Šedoplášť a královnou Melian z rodu bohů – Maiar.\n\nThingol sám však nebyl počítán mezi Sindar, protože on sám cestu do Valinoru vykonal jako vyslanec a je proto za považován jednoho z Calaquendi – světlých elfů.\n\nPo odchodu ostatních zástupů Eldar do Valinoru postupně rostla moc království Thingola a Melian, takže postupně uznávali za pána všichni elfové v celém Beleriandu – rozsáhlé zemí na severozápadu Středozemě. V předtuše budoucích válek zde Melian a Thingol dali zbudovat sídlo Menegroth (Tisíc jeskyní), lesy Neldoreth a Region, které Menegroth obklopovaly, byly později známy jako Doriath – Thingolovo království obehnané Melianiným pásem kouzel, kterým nemohl nikdo projít bez Thingolova souhlasu.\n\nDcerou Thingola a Melian byla Lúthien – podle pověstí nejkrásnější ze všech elfů a lidí všech dob. V době, kdy se již na sever Beleriandu vrátil ze zajetí Melkor a za ním i Noldor, po čtvrté bitvě Beleriandských válek – Dagor Bragollach, se do ní zamiloval Beren – lidský hrdina, který na jedné ze svých výprav prošel Melianiným pásem. Thingol Berenovi (aby se ho zbavil) slíbil ruku Lúthien za jeden ze tří silmarilů – klenotů vyrobených Fëanorem, které měl v té době v koruně Melkor, a o které se vedli Beleriandské války. Beren a Lúthien společnými silami opravdu získali jeden ze silmarilů pro Thingola.\n\nThingol se později stal vychovatelem mladého Túrina, z nějž se později stal veliký válečník, ale také tragický hrdina. Za odměnu, že Thingol pomohl jeho rodině, věnoval Túrinův otec Húrin králi náhrdelník Nauglamír, největší dílo trpasličích řemeslníků.\n\nMysl Elu Thingola byla postupně stále silněji svazována silmarilem, rozhodl se proto, že jej nechá vsadit do Nauglamíru. V Doriathu v té době pracovala řada trpasličích řemeslníků, které Thingol pověřil tímto úkolem. Výsledek byl natolik dokonalý, že roznítil v trpaslících chtivost po tomto klenotu, takže začali po Thingolovi požadovat, aby vrátil Nauglamír, který původně patřil trpasličím králům. Během roztržky s trpaslíky byl Thingol zabit, trpaslíci pak byli pobiti a silmaril zůstal v Doriathu. Melian se v myšlenkách stáhla k předchozím věkům společného života s Thingolem, takže Doriath již nebyl chráněn jejím pásem kouzel a díky tomu se do něj dostalo trpasličí vojsko mstící smrt svých příbuzných, kterému se podařilo dobýt Menegroth. Tento spor mezi elfy a trpaslíky nebyl nikdy zapomenut a tato plemena se už pak nikdy neměla příliš v lásce a jen zřídkakdy spolu uzavírala spojenectví.\n\nNauglamír se silmarilem obdržela Thingolova dcera Lúthien.\n"}
{"id": "133800", "url": "https://cs.wikipedia.org/wiki?curid=133800", "title": "Potápky", "text": "Potápky\n\nPotápky (Podicipediformes) je řád vodních ptáků. Obsahuje jedinou čeleď, potápkovití, s 20 žijícími druhy v šesti rodech. Mají velmi vyvinutou kostrční žlázu. Pod vodou vydrží až pět minut.\n\nPotápky dorůstají velikosti od nejmenších 27 cm až po největší 48 cm. Mají krátký zobák, dlouhý krk a kratičký ocas. Prsty mají opatřené plovacími lemy a nohy jsou posunuty dozadu tak, že ptáci prakticky nemohou stát. Obě pohlaví vypadají stejně.\n\nŘadu let byly potápky považované za sesterskou skupinu potáplic (Gaviiformes). Moderní výzkumy ukázaly, že se v tomto případě jedná o konvergentní vývoj. Sesterskou skupinou potápek jsou ve skutečnosti plameňáci (Phoenicopteriformes); řada společných znaků zahrnuje například:\n\nPro potravu se potápějí do vody, kde loví ryby, hmyz, měkkýše a korýše.\n\nPotápky si budují své hnízdo z vodních rostlin. Vypadá jako plovoucí plošina na vodě či chuchvalec ukotvený vodními rostlinami. Hnízdí v rákosí, na větších jezerech, zatopených lomech i umělých vodních nádržích. Obvykle hnízdí po jednotlivých párech, některé druhy (jako potápka černokrká) hnízdí i v koloniích.\nSamice snáší jednou či dvakrát (podle druhu) do roka 4-6 bílých vajec, o které se starají oba rodiče. Mláďata krmí nejčastěji rybami. Rodiče často polykají vlastní peří a pak jím krmí svá mláďata, kterým tím pomáhají při trávení, zbavují je cizopasníků v žaludku. Jako u potáplic se mláďata vozí na hřbetě rodičů.\n\n"}
{"id": "133802", "url": "https://cs.wikipedia.org/wiki?curid=133802", "title": "Tunel Valík", "text": "Tunel Valík\n\nTunel Valík je dálniční tunel na dálnici D5, která zde tvoří obchvat Plzně. Jedná se o ražený tunel pod vrchem Val (435 m n. m.), který se nachází v katastru obce Štěnovice, jen několik desítek metrů vně jižní hranice města Plzně. Do provozu byl uveden dne 6. října 2006.\n\nTunel je asi 380 m dlouhý. Je tvořen dvěma tunelovými troubami, které mají šířku 11,5 m a výšku 8,2 m. Tunelové tubusy jsou umístěny těsně vedle sebe. Celková délka ražby je 330 m, zbytek délky tvoří hloubené části, na pražském portálu 20 metrů a na rozvadovském portálu 30 metrů. Severní tunelová trouba je dlouhá 390 m, jižní tunelová trouba je dlouhá 380 m. Svou délkou se řadí mezi krátké tunely. Každá tunelová trouba má dva jízdní pruhy a jeden odstavný pruh.\n\nStavba byla velmi technicky náročná, použita byla tzv. nová rakouská tunelovací metoda, zčásti proto, že mezi tunelovými troubami není žádný horninový pilíř, zčásti kvůli velmi nepříznivým geotechnickým podmínkám. Tunel byl ražen v silně zvětralých a tektonicky rozpukaných proterozioických břidlicích. Podélný sklon tunelu je 4 %, výška nadloží nepřesahuje 30 m.\n\nPři budování tunelu byla vyražena nejprve střední část tunelu, která po betonáži zajistila společnou střední opěrnou zeď. Až poté se razily na obou stranách boční tunely. Definitivní železobetonové ostění se tvořilo pomocí formy, která byla 10 m dlouhá a pojížděla na kolejnicích. Celková šířka tunelu bez středního monolitického pilíře, oddělujícího obě trouby, je 33 m.\n\nDoprava v tunelu je řízena proměnným dopravním značením (PDZ) umístěným jak v samotném tunelu, kde je signalizace otevřeného nebo uzavřeného dopravního pruhu, tak především na 4 portálech před tunelem v každém směru. Toto značení umožňuje snižovat rychlost dopravy v tunelu až na 40 km/h nebo ho uzavřít úplně. Tyto 4 portály před tunelem jsou řízeny společně s tunelem jako nedílná součást dopravního uzlu tunel Valík. Stavy těchto značek jsou předávány zvláštní komunikační linkou do DIS SOS, který integruje SOS hlásky a řízení dopravy v širším okolí tunelu a plzeňské aglomerace.\n\nK uzavření tunelu může dojít automaticky, kdy řídicí systém ze specializovaných detektorů zjistí havarijní stav – dopravní nehodu nebo požár, nebo na zásah dispečera např. v případě plánované odstávky tunelové trouby. Pak řídicí systém zajistí přechod do režimu obousměrného provozu v jedné tunelové troubě.\n\nNa portálech je umístěno Zařízení pro provozní informace (ZPI), což je třířádková textová tabule ze svítících LED diod. Na ní se objevují podrobnější informace pro řidiče, které blíže informují o stavu tunelu, respektive pokyny související s příslušným dopravním stavem. Tyto informace vybírá Řídicí systém z předem definovaných zpráv, nebo je v určitých stavech možno zadat informaci z pracoviště dispečera.\n\nRychlost vozidel je v tunelu nejen vyžadována dopravními značkami, ale pro každé vozidlo je i průběžně měřena. Instalovaný systém SpeedCon měří úsekovou rychlost a používá k tomu princip videodetekce SPZ všech aut na vjezdu a na výjezdu z tunelu. Systém snímání SPZ je využit i k zjištění vozidel, která při průjezdu přes dynamické váhy před tunelem překročila povolené zatížení nápravy.\n\nŘidičům při vjezdu do tunelové trouby pomáhá akomodační osvětlení. Svítí tím intenzivněji, čím je více světla před tunelem. Intenzita akomodačního osvětlení je automaticky regulována v několika stupních. Řídící systém požadovanou intenzitu odvozuje z jasoměrů, specializovaných videokamer sledujících vjezd do tunelu ze stejného směru jakým do něj vjíždí řidič. Dalším řízeným osvětlovacím prvkem je nouzové osvětlení, aktivované v případě požáru nebo jiné havárie tak, aby osoby v tunelu našly co nejrychleji správný směr k opuštění tunelu.\n\nČtyři reverzní ventilátory jsou další technologií ovládanou řídicím systémem. Slouží především k odstranění zplodin hoření z tunelu v případě požáru. Přestože má řídicí systém neustálé informace o okamžité koncentraci oxidu uhelnatého, oxidů dusíku a o opacitě – průhlednosti vzduchu v tunelu, nepředpokládá se zásah ventilátorů způsobených nárůstem koncentrací těchto fyzikálních veličin. Směr proudění vzduchu v každé tunelové troubě patří mezi další průběžně měřené veličiny, které řídicí systém používá pro automatizované zásahy.\n\nKamerový systém využívá signálu z celkem 12 videokamer, které slouží k běžnému dohledu dispečerů na situaci uvnitř tunelu a v bezprostřední blízkosti před a za ním. Signál z videokamer je průběžně zaznamenáván a v reálném čase prezentován dispečerům na videostěně na hlavním dispečinku ve Svojkovicích a paralelně na záložním dispečinku v provozním technickém objektu u rozvadovského portálu. Tento systém je využíván i k detekci požáru.\n\nK signalizaci požáru v tunelu slouží zařízení Fibrolaser, které lokalizuje místo požáru s přesností na 6 m na základě změny fyzikálních vlastností optického vlákna protaženého každou tunelovou troubou. Další technologie využitá k automatické identifikaci požáru je systém videodetekce. V případě detekování požáru řídicí systém pomáhá dispečerovi v jeho akcích. Předkládá nejpravděpodobnější model požáru, spouští předdefinované sekvence ventilace, osvětlení, ale i hlasové informace pro řízenou evakuaci osob z tunelu. Ozvučení tunelu je realizováno reproduktory osazenými v obou tunelových troubách a slouží k jednosměrné komunikaci od dispečera směrem osobám v tunelu.\n\nObousměrnou komunikaci umožňují SOS hlásky. V každém směru jsou tři. Jedna uprostřed tunelu a před a za tunelem po jedné. Po vstupu do SOS hlásky je možno bezprostředně navázat hlasovou komunikaci s dispečerem, Pomocí tlačítek s piktogramy je možno cíleně volat polici, hasiče nebo záchrannou službu. K dispozici jsou i základní hasicí a vyprošťovací nástroje. Řídicí systém všechny tyto situace monitoruje. Samotný proces komunikace s SOS hláskami je však součástí samostatného informačního systému DIS SOS, který zahrnuje nejen hlásky v samotném tunelu ale všechny po trase celé dálnice D5.\n\nObousměrná komunikace je podpořena vyzařováním signálu všech mobilních operátorů do obou tunelových trub tak, aby bylo komukoliv v tunelu umožněno přivolat potřebnou pomoc. Pro zajištění šíření dopravních informací vysílaných rozhlasovými stanicemi je tunel vybaven po celé délce vyzařovacím kabelem, který zajišťuje nerušený příjem rozhlasových stanic uvnitř tunelu.\n\nVýše uvedené technologie jsou připojeny na řídicí systém dopravního uzlu, kterým dálniční tunel Valík je. Je uspořádán hierarchicky. Horní úroveň představuje hlavní dispečink na SSÚD Svojkovice, vzdáleným 25 km od tunelu. Ten je svým vybavením stanicemi PC a přehledovou videostěnou Synelec orientován jako operátorské pracoviště pro dispečery. Jde tedy především o funkční, přehledné a ergonomické rozhraní člověk-systém. Pro tuto úlohu byl zvolen vizualizační systém Reliance. Ten umožňuje nejen samotnou vizualizaci celého dopravního uzlu, ale má funkce pro archivace všech rozhodujících dat, událostí, má na starost správu oprávněných uživatelů, řízení přehledového schématu na videostěně a umožňuje distribuci dat na další pracoviště PC, která jsou buď na samotném dispečinku nebo pro nadřazené úrovně, jakými je např. Jednotný systém dopravních informací.\n\nNa spodní úrovni, přímo v tunelu, u portálu s proměnnými značkami a v provozním objektu jsou umístěny stanice a podstanice na bázi programovatelného automatu TECOMAT. Ten splňuje kriteria harmonizované normy ČSN EN 61131 pro průmyslové aplikace a zajišťuje řízení celého dopravního uzlu v reálném čase.\n\nRozložení jednotlivých uzlů řídicího systému podél dálnice, v tunelu a v provozním objektu PTO odpovídá optimálnímu rozdělení úloh na řízení dopravy a řízení technologie. Jeho architektura je zaměřená na zvýšenou pohotovost systému v případě výskytu chyby tak, jak to požadují technické podmínky TP98 pro Technologická vybavení tunelů. Centrální stanice pro řízení dopravy i pro řízení technologie pracuje v režimu horké zálohy a je umístěna v objektu PTO u rozvadovského portálu tunelu. Podstanice rozmístěné podél tunelu a na jednotlivých portálech se proměnnými značkami před tunelem jsou připojeny po dvojité optické kruhové síti a ukončeny zdvojenými komunikačními převodníky pro každou podstanici. Tím, že každá optická trasa vede v jiné tunelové troubě, je zajištěno vysoké zabezpečení přenosu důležitých dat.\n\nZdvojeno je i spojení na hlavní dispečink v SSÚD Svojkovice. Každé pracoviště na dispečinku tak má zálohovaný přímý přístup do redundantní řídicí stanice TECOMAT pro dopravu a technologii v provozním objektu u tunelu (PTO). Tyto stanice jsou schopny zabezpečit samostatně správné reakce celého tunelu na výjimečné situace v tunelu a to i v situace ztráty komunikace z dispečinku. Podobně zajištěnou samostatnou funkci má pro případ ztráty komunikace i každý portál s proměnnými značkami.\n\nSystém má vlastní přehlednou diagnostiku, do které patří i diagnostika všech komunikací. Jde o externí komunikace s připojenými systémy: PDZ, ZPI, EPS, DIS SOS, ozvučení, videodetekce, kamery měření rychlosti. Jde ale také o komunikace interní, tedy o všechny zálohované komunikace mezi stanicemi, podstanicemi a mezi vzdáleným dispečinkem. Tato diagnostika dává dispečerovi plnou informaci o stavu celého řízeného i řídicího systému. Je i dobrým základem pro on-line servisní podporu pracovníků na dispečinku.\n\n\n"}
{"id": "133804", "url": "https://cs.wikipedia.org/wiki?curid=133804", "title": "Valík", "text": "Valík\n\nValík může být:\n\n\n"}
{"id": "133807", "url": "https://cs.wikipedia.org/wiki?curid=133807", "title": "Potápka argentinská", "text": "Potápka argentinská\n\nPotápka argentinská (\"Podiceps gallardoi\") je středně velká potápka žijící na jižním okraji Jižní Ameriky. Tělo má černo-bílé a dorůstá do velikosti až 34 cm. Žije na izolovaných jezerech nejvzdálenější části Patagonie.\n\nMůže vytvářet křížence s potápkou stříbřitou (\"Podiceps occipitalis\").\n\n"}
{"id": "133809", "url": "https://cs.wikipedia.org/wiki?curid=133809", "title": "Väike-Pakri", "text": "Väike-Pakri\n\nVäike-Pakri (švédsky \"Lilla Rågö\", česky též \"Malé Pakri\") je jeden z estonských ostrovů v Baltském moři. Leží východně od ostrova Suur-Pakri a od pevniny ho odděluje průliv Kurkse väin. Severním pobřežím ostrova prochází Baltský klint, jižní část je plochá.\n\n"}
{"id": "133811", "url": "https://cs.wikipedia.org/wiki?curid=133811", "title": "Pakri", "text": "Pakri\n\nSouostroví Pakri ( , ) se nachází v Estonsku a tvoří jej dva velké ostrovy a několika menších ostrůvků ve Finském zálivu. Hlavní ostrovy se nazývají Suur-Pakri a Väike-Pakri (švédsky \"Stora Rågö\" a \"Lilla Rågö\", česky též \"Velké Pakri\" a \"Malé Pakri\"). Souostroví administrativně patří pod správu města Paldiski.\n\nŠvédsky byly ostrovy pojmenovány \"Rågöarna\", tedy \"Žitné ostrovy\", podle žita, které bylo ve středověku nejdůležitější pěstovanou plodinou. V historických materiálech bývají ostrovy někdy označovány jako \"Västra Rågö\" (\"Západní Žitný ostrov\") a \"Östra Rågö\" (\"Východní Žitný ostrov\"), případně zkráceně \"Västerö\" (\"Západní ostrov\") a \"Österö\" (\"Východní ostrov\").\n\nPoněkud paradoxně je Väike-Pakri (Malé Pakri) nadmořskou výškou i rozlohou větší než Suur-Pakri (Velké Pakri). Názvy ostrovů zřejmě vycházejí ze skutečnosti, že na Suur-Pakri jsou lepší podmínky k zemědělství a proto zde také v minulosti žilo více obyvatel.\n\nSouostroví se nachází u severozápadního pobřeží Estonska. Väike-Pakri leží 3 km západně od města Paldiski a poloostrova Pakri, od nichž jej odděluje přes 20 m hluboký Paldiský záliv. Mezi jižním pobřeží ostrovů a pevninou se rozkládá poměrně mělký, 3 km široký průliv Kurkse väin.\n\nVýchodní z ostrovů, Väike-Pakri, má rozlohu 12,9 km, západní Suur-Pakri se rozkládá na 11,6 km. Jedná se o osmý a devátý největší ostrov Estonska. Nadmořská výška dosahuje přibližně 17 m na ostrově Väike-Pakri a 8 m na Suur-Pakri. Oba ostrovy jsou kolem 6 km dlouhé a 2 až 2,5 km široké.\n\nHlavní ostrovy odděluje mělký průliv, jehož hloubka se pohybuje kolem 2 m. V průlivu se nachází několik ostrůvků, z nichž největší je \"Longrond\" (též \"Longrund\" či \"Longgrånne\", 0,1 km), \"Kappa\" (3,9 ha) a Bergrond (\"Bjärgrånne\", 0,8 ha). Od roku 1952 spojuje oba hlavní ostrovy hráz vybudovaná sovětskou armádou.\nOstrovy probíhá Baltský klint, který tvoří na severním pobřeží obou ostrovů a na východním břehu Väike-Pakri vysoké útesy. Na útesech je zřetelně patrná erozní činnost příboje a za prudkých jarních bouří se měkké skály tvořené převážně vrstevnatými, na zkameněliny bohatými ordovickými vápenci občas s rachotem řítí do moře. Z útesů, zejména na ostrově Väike-Pakri, vyvěrá řada pramenů napájených srážkovou vodou. Břeh v průlivu mezi ostrovy je bahnitý a zarostlý křovinami. Zbylá část pobřeží je tvořena převážně štěrkovými plážemi. Na ostrovech se též nachází celá řada bludných balvanů.\n\nTypickým krajinným útvarem na Pakri jsou v blízkosti útesů se nacházející krasové louky. Na Suur-Pakri se rozprostírá největší taková louka v Estonsku s několika mělkými jezery a rozlohou přes 500 ha. Rostou zde převážně suchomilné traviny, sukulentní rostliny, mechy a lišejníky. Keře jsou většinou nízkého vzrůstu a zastupují je zejména jalovec obecný, řešetlák počistivý a jeřáb mišpulka. Na Väike-Pakri se v místě bývalého kamenolomu (\"Suur Kivimurd\", \"Stor Stäinbrocke\") nachází močál s vápenatou půdou, kde roste celá řada orchideí a vzácných mechů. Většinu plochy ostrovů však pokrývá smíšený les, který se po odchodu původních obyvatel na sklonku II. světové války rozrostl na bývalá pole a pastviny. V okolí jezer a v průlivu mezi ostrovy, se nachází rozsáhlá hnízdiště vodního ptactva.\n\nNa ochranu vzácných biotopů byla v roce 1998 zřízena chráněná krajinná oblast Pakri. Rozkládá se na ploše 1451 ha a zabírá severní část obou ostrovů a průlivu mezi ostrovy, většinu menších ostrůvků, jižní část ostrova Väike-Pakri a také část poloostrova Pakri.\n\nPrvní písemná zmínka o ostrovech, tehdy nazývaných \"Rogoy\" pochází z roku 1283, kdy dánský král Erik Glipping potvrdil výčet majetku ve vlastnictví kláštera v Padise. V roce 1345 zakoupilo západní ostrov (Suur-Pakri) od kláštera pět, pravděpodobně z Finska pocházejících, selských rodin švédské národnosti. Od této chvíle se začíná psát historie osídlení ostrovů. Po nějaké době se švédští sedláci usadili i na východním ostrově, ale přesné datum této události se nedochovalo. Jisté je, že v roce 1425, ze kterého pochází první písemný doklad o Väike-Pakri, patřil ostrov řádovému statku v Keile a místní obyvatelé se úspěšně věnovali rybolovu a pěstování obilí.\n\nPo livonské válce připadl majetek Padiského kláštera švédskému králi. Na začátku 17. století daroval král Gustav II. Adolf klášter a všechny k němu připadající pozemky rižskému purkmistrovi, který následně zakoupil i keilské panství a společně s ním tedy i ostrov Väike-Pakri. Ve vlastnictví rodiny von Rammů byly ostrovy až do roku 1921, kdy proběhla estonská pozemková reforma.\n\nNejvětší počet obyvatel — přibližně 500 — žil na ostrovech v období od konce 18. do první poloviny 19. století. Na každém z ostrovů se nacházela škola, kostel a hřbitov. Drtivou většinu obyvatel tvořili Švédové, Estonců zde bylo pomálu. Ve srovnání s estonskými nevolníky na pevnině bylo právní postavení místních svobodných švédských sedláků nesrovnatelně lepší. Díky tomu měli možnost rozhodovat o řadě aspektů života na ostrovech. Uchovali si též archaickou řeč a kulturní tradice svých prapředků.\nV roce 1934 bylo na ostrovech v pěti vesnicích 119 usedlostí a v nich žilo 354 obyvatel (341 Švédů a 13 jiné národnosti). Na Suur-Pakri byly tři vesnice: \"Suurküla\" (\"Storbyn\"), \"Rannaküla\" (\"Åsbyn\" či \"Strandbyn\") a \"Lepiku\" (\"Bisagidbyn\"), na Väike-Pakri se pak nacházely dvě vesnice: \"Suurküla\" (\"Storbyn\") a \"Väikeküla\" (\"Lillbyn\"). V roce 1935 zde vzniklo muzeum, dokumentující kulturní tradice a život na ostrovech. Jeho sbírky se momentálně nacházejí v Estonském lidovém muzeu. Roku 1938 vznikla obec Pakri, do té doby spadaly ostrovy administrativně pod obec Padise. Tak jako v jiných švédsky mluvících oblastech meziválečného Estonska se i zde projevily estonizační tendence např. ve formě poestonštění místních názvů. Taktéž sekretářem obce mohl být jen estonštinu plynně ovládající občan.\n\nKonec osídlení ostrova je spojen s paktem Molotov-Ribbentrop. V říjnu 1939 ostrov obsadilo sovětské námořnictvo a v červnu 1940 byli všichni obyvatelé nuceně vysídleni. Malé části obyvatel se podařilo 17. října 1939 uprchnout do Švédska, většina však byla repatriována až na konci války v roce 1944. Po válce obsadila ostrovy opět sovětská vojska, ale žilo zde stále ještě několik civilistů a až do roku 1952 zde fungovala malá škola. Ve stejném roce vybudovala armáda hráz spojující oba hlavní ostrovy. Poslední dvě rodiny byly donuceny k odchodu v roce 1965. V této době se ostrovy staly součástí uzavřeného vojenského města Paldiski a místní vojenská posádka čítala přibližně 100 lidí.\nV 70. letech byl na území ostrovů zřízen vojenský újezd sloužící letectvu zemí Varšavské smlouvy k nácviku bombardování. V tomto období byla též zničena většina z doposud stojících vesnic a došlo k vydrancování místních hřbitovů. Poslední cvičné bombardování zde proběhlo v roce 1992. Po odchodu sovětských vojsk byly ostrovy roku 1994 navráceny Estonsku. Hlavním problémem v následném období bylo zneškodnění tisíců kusů nevybuchlé munice. Odminovací práce byly oficiálně ukončeny v roce 1997. V roce 2001 se na Väike-Pakri přistěhoval první stálý obyvatel. V roce 2009 bylo v registru obyvatel na ostrovech evidováno 5 lidí, z nichž tři zde žili celoročně.\n\nV současnosti neexistuje s ostrovy pravidelné lodní spojení. Nejběžnějším způsobem, jak se na ostrovy dostat, je pronajatým člunem z přístavu v Kurkse. Na obou ostrovech jsou značené turistické cesty a na několika místech i informační tabule. Vzhledem k tomu, že se zde i přes rozsáhlé odminovací práce stále nachází nevybuchlá munice, se doporučuje nescházet se značených cest. Kvůli znečištění způsobenému sovětskými vojsky nelze pít vodu z místních zdrojů a pitnou vodu je nutné si vzít s sebou. Kromě unikátních krajinných útvarů patří k turistickým zajímavostem zříceniny místních kostelů a vesnic a částečně dochované hřbitovy. Zajímavé jsou zejména ruiny vesnice Suurküla na ostrově Suur-Pakri, s kompaktním intravilánem, zachovalou strukturou ulic a dodnes velmi dobře patrnými kamennými zídkami zahrad, kde je možné si udělat obrázek o tom, jaký byl život na ostrovech před tím, než ho násilně ukončila druhá světová válka.\n\n"}
{"id": "133814", "url": "https://cs.wikipedia.org/wiki?curid=133814", "title": "Potápka stříbřitá", "text": "Potápka stříbřitá\n\nPotápka stříbřitá (\"Podiceps occipitalis\") je jihoamerická potápka. Je světle šedá s bílým krkem a břichem. Oči jsou červené. Žije ve sladkovodních jezerech, ale mimo hnízdní sezonu se může vyskytovat i v moři. Živí se hlavně hmyzem a korýši.\n\nJsou známy dva poddruhy: \"Podiceps occipitalis occipitalis\", který žije ve středním a jižním Chile a přilehlých částech Argentiny, a \"Podiceps occipitalis juninensis\", který je rozšířen v Andách od Kolumbie po severní část Chile. Jižní poddruh má šedou hlavu s několika zlatavými pery na straně, severní má hlavu šedočernou bez zlatavých per.\n\nPotápka stříbřitá může vytvářet křížence s potápkou argentinskou (\"Podiceps gallardoi\").\n\nObrázky potápky stříbřité\n"}
{"id": "133815", "url": "https://cs.wikipedia.org/wiki?curid=133815", "title": "Suur-Pakri", "text": "Suur-Pakri\n\nSuur-Pakri (švédsky \"Stora Rågö\", česky též \"Velké Pakri\") je jeden z estonských ostrovů ve Finském zálivu. Leží západně od ostrova Väike-Pakri a od pevniny ho odděluje průliv Kurkse väin. Severním pobřežím ostrova prochází Baltský klint, jižní část je plochá.\n\n"}
{"id": "133822", "url": "https://cs.wikipedia.org/wiki?curid=133822", "title": "Kocbeře", "text": "Kocbeře\n\nKocbeře (do roku 1950 \"Kočbeř\") je obec, která se nachází v okrese Trutnov, kraj Královéhradecký, zhruba 4 km severovýchodně od Dvora Králové nad Labem. Obcí protéká Kocbeřský potok, jeden z  drobnějších levých přítoků Labe. Osu Kocbeří představuje silnice I/37, jež se tu kříží se silnicí II/300. Žije zde  obyvatel.\n\nKocbeře byly pravděpodobně založeny v rámci německé kolonizace ve druhé polovině 13. století jako takzvaná lesně-rolnická ves, německy \"Waldhufendorf\". Na základě jazykovědného bádání se usuzuje, že první osadníci přišli z oblasti Frank, Durynska a Saska. Způsob vzniku se otiskl do původního německého názvu vesnice – \"Reutendorf\", kde první část odpovídá starohornoněmeckému slovesu \"reuten\" znamenajícímu zbavit půdu lesa a křoví, zúrodnit, vymýtit. Teprve v 19. století se ustálila forma \"Rettendorf\".\n\nZe 14. století pochází český název vesnice – Kocbeře (v první pramenné zmínce \"Koczberzye\"). První část sousloví odkazuje ke staročeskému \"koc\" – označení pro hrubý plášť nebo houni. Jednalo se tedy o posměšný název pro sídlo, kde se berou, kradou pláště či houně.\n\nV 16. století vzniklá osada, která je nyní místní částí Kocbeří, získala běžný název Nová Ves, německy Neudorf. Hovorově se označuje jako Chaloupky.\n\nAž do 19. století by se mělo správně mluvit o samostatných vesnicích Kocbeři a Nové Vsi. K nim na parcele patřící k panství Žireč-Debrné přibylo v letech 1834-6 sídlo známé jako Nová Kocbeř (Neu Rettendorf). Ta tvořila společně s dalšími novými založeními (Nový Kohoutov, Ženská Bída, Nové Záboří) samostatnou obec Království I. V jedinou ves pod názvem Kocbeře byly Kocbeř, Nová Kocbeř a Nová Ves sloučeny teprve v roce 1950.\n\nKocbeř a Nová Ves patřily do poloviny 19. století k panství Choustníkovo Hradiště, jehož majiteli byli:\n\nPůta z Turgova (1316–?), Ota z Turgova, Jan a Václav Krušinové z Lichtenburka (1382), Heřman z Choustníka (1395–1404), Beneš z Choustníka (1404–1410), Purkhart Strnad z Janovic (1410), Purkhart Strnad z Janovic (1410–1457), Mikuláš Zajíc z Hazmburka (1457–1459), Oldřich a Jan Zajícové z Hazmburka (1459–1473), Petr Čéč z Nemyčevsi (1473–1482), Dubek z Hustířan (1482–1501), Burian ze Švamberka (1501–?), Mikuláš z Dražovic (1513), Zilvar ze Silbrštejna, Jan Krupý z Probluze, Michal Slavata z Chlumu, Diviš Slavata z Chlumu (1533–1541), Mikuláš Pecingar z Bydžína (1541–?), Albrecht Ctibor Pecingar z Bydžína (?–1622), Albrecht z Valdštejna (1623), Marie Magdalena Trčková z Lípy (?–1633), Jan Rudolf Trčka z Lípy (1633-1634), František z Uhlfeldu (1636–1637), jezuitská kolej v Jičíně (1637–1651), Corfiz z Uhlfeldu (1651–1655), Ottavio Piccolomini (1655), Diana Maria Gazoldo, hraběnka Černínová, Vilém Bádensko-Bádenský, Jan Špork (1664–1679), František Antonín Špork (1679–1738), Anna Kateřina Swéerts-Šporková (1638–1743), hospitální nadace F. A. Šporka (1743–1848).\n\nPrvní písemná zpráva o vesnici se datuje k 29. květnu 1410, kdy Purkhart Strnad z Janovic podal u dvorského soudu žalobu na vdovu po Beneši z Choustníka, která neoprávněně disponovala s panstvím Choustníkovo Hradiště.\n\nDo 19. století byly Kocbeře běžnou vesnicí se zemědělským obyvatelstvem. Ani v krátké době, kdy na panství Choustníkovo Hradiště vybudoval František Antonín Špork výstavné lázně v Kuksu, nepatřily Kocbeře do společenského či hospodářského centra dění. Tuto dobu připomínají pouze pamětní kámen tradičně spojovaný s místem, kde hrabě údajně skolil bílého jelena a studánka sv. Brunona, lokalizovaná východně od obce. Další rozvoj obce (přesněji ale Království I.) začíná v roce 1842, kdy v budově hostince zakládá průmyslník Bernard Gerber textilní faktorii, kde začal roku 1853 pro vídeňskou firmu Valero vyrábět hedvábné zboží. Firma \"Groß Handlungshaus J. A. Valero et Söhne, Wien\" o dva roky později provoz odkoupila a krátce nato postavila novou tovární budovu. Firmu od roku 1876 vlastnil vídeňský průmyslník S. Eisenberger. V době hospodářské krize přivedl majitel Erich Eisenberger firmu k úpadku a roku 1932 byla uzavřena. Provoz obnovil o rok později Walter Morawek, firmu vlastnil až do znárodnění roku 1945. Textilní výroba v Kocbeřích existovala i poté, když se z továrny stal vedlejší závod firmy Tiba.\n\nDo roku 1945 v obci zcela převládalo obyvatelstvo německé národnosti. Dne 6. srpna 1945 byla v rámci takzvaného odsunu většina z nich deportována vlakem ke státní hranici u Hřenska, kde museli opustit území republiky. Stejný osud stihl dosud chráněné antifašisty z obce 8. října 1946.\n\n\nPoblíž obce je v kamenolomu těžen druhohorní pískovec který je mj. použit při probíhající opravě zábradlí Karlova mostu v Praze.\n\n\n\n"}
{"id": "133823", "url": "https://cs.wikipedia.org/wiki?curid=133823", "title": "Dyjákovičky", "text": "Dyjákovičky\n\nObec Dyjákovičky (německy \"Klein Tajax\", latinsky \"Deiax\") se nachází v okrese Znojmo v Jihomoravském kraji. Žije zde obyvatel (v letech 2006 až 2015 se počet obyvatel zvýšil zhruba o šestinu).\n\nPrvní písemná zmínka o obci pochází z roku 1220.\n\n18. ledna 1751 se v obci narodil hudební skladatel, houslista, klavírista a dirigent Ferdinand Kauer († 13. dubna 1831)\n\n\n\n"}
{"id": "133824", "url": "https://cs.wikipedia.org/wiki?curid=133824", "title": "Sudoměřice u Bechyně", "text": "Sudoměřice u Bechyně\n\nObec Sudoměřice u Bechyně () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1352. V roce 1999 vítěz v soutěži \"Obec roku Jihočeského kraje\".\n\n\nKnihovna sídlí v přízemí ve staré části budovy obecního úřadu.\n\nDo knihovny je bezbarierový přístup, takže služby knihovny mohou využívat jak hendikepovaní lidé, tak maminky s kočárky.\n\nKnihovna má dvě pobočky v Bežerovicích a v Bechyňské Smolči.\n\nKnihovna je zřízena a provozována obcí Sudoměřice u Bechyně a metodicky řízena Městskou knihovnou Tábor.\n\nByla zřízena již roku 1918, tedy bezprostředně po vzniku republiky.\n\nKnihovna má vlastní fond, zahrnující přes 3.000 titulů a ročně realizuje více jak 3.000 výpůjček pro přibližně 90 čtenářů.\n\nMimo vlastního knihovního fondu využíváme také sdílený fond Městské knihovny Tábor.\n\nKnihovna používá pro správu fondu a zápůjček elektronický knihovní systém Clavius REKS.\n\nKromě výpůjční službyknihovna nabízí čtenářům bezplatné vysokorychlostní připojení k internetu.\n\n\n\n"}
{"id": "133825", "url": "https://cs.wikipedia.org/wiki?curid=133825", "title": "Klenová", "text": "Klenová\n\nObec Klenová se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1291.\n\nV roce 1564 se na zdejším hradě narodil Kryštof Harant z Polžic a Bezdružic.\n\n\n"}
{"id": "133827", "url": "https://cs.wikipedia.org/wiki?curid=133827", "title": "Žďár nad Metují", "text": "Žďár nad Metují\n\nObec Žďár nad Metují () se nachází v okrese Náchod, kraj Královéhradecký. Žije zde obyvatel.\n\nHistorie obce začíná ve 13. století, kdy obec osidlovali benediktýni, avšak první písemná zmínka o obci pochází z roku 1406.\n\n\n"}
{"id": "133828", "url": "https://cs.wikipedia.org/wiki?curid=133828", "title": "Háje nad Jizerou", "text": "Háje nad Jizerou\n\nObec Háje nad Jizerou se nachází v okrese Semily, v Libereckém kraji, ve středu spojnice mezi městy Semily a Jilemnice, na březích řeky Jizery (Háje na levém břehu, ostatní části na pravém).\n\nŽije zde  obyvatel. Dříve, k 1. 3. 2001, bylo v obci trvale hlášeno 637 obyvatel, z toho 302 v osadě Dolní Sytová, 154 v osadě Rybnice, 125 v osadě Loukov a 67 v osadě Háje nad Jizerou. V současné době je v obci celkem 188 trvale obydlených domů a 127 rekreačních chalup.\n\nObecní úřad sídlí v části Loukov.\n\nPrvní písemná zmínka o obci pochází z roku 1636.\n\nV minulosti se obec nazývala podle jiné své části Rybnice.\n\nOd roku 1960 má obec tyto části:\n\nObec leží u silnice č. 292 mezi Semily a Jilemnicí. Kromě místní linky v Hájích zastavují i některé dálkové autobusy.\n\nMimo území obce, v Horní Sytové, nedaleko osady Dolní Sytová na východním okraji území obce Háje, je železniční zastávka na regionální trati Martinice v Krkonoších - Rokytnice nad Jizerou.\n\n\nOd roku 1960 je v obci místní lidová knihovna. V obci působí divadelní spolek Podhoran, TJ Sokol Dolní Sytová a menší spolky jako včelaři, svaz žen, myslivci, červený kříž.\n\nV obci je jedna škola, a to Krakonošova ZŠ a MŠ Loukov. Škola vznikla v roce 1775, odkdy se vyučovalo na faře v Loukově. Škola působí ve staré budově z roku 1889, v nové budově z roku 1993 a v budově tělocvičny. V roce 1993 byla základní škola sloučena s mateřskou školou.\n\nV roce 1875 navštěvovalo školu 160 dětí z vesnic Rybnice, Loukov, Bystrá a Háje nad Jizerou. V současné době 9 ročníků ZŠ působí v 7 třídách (dvě dvojice ročníků jsou spojené do společné třídy), které navštěvuje asi 100 dětí, MŠ navštěvuje kolem 20 dětí. Škola slouží pro celou obec, ale i pro sousední obec Bystrá nad Jizerou, mnozí žáci dojíždějí i ze vzdálenějších míst.\n\nV Loukově sídlí římskokatolická farnost u kostela sv. Stanislava.\n\nV obci jsou tři sbory dobrovolných hasičů: SDH Dolní Sytová, SDH Rybnice a SDH Loukov.\n\nHasičský sbor v Rybnici, sloužící též pro osady Loukov a Háje, byl založen roku 1892. Sbor vstoupil do Župní hasičské jednoty v Semilech. 15. července 1900 se v Rybnicích-Loukově konal 12. župní hasičský sjezd. Roku 1904 bylo postaveno nové hasičské skladiště, roku 1912 byla zakoupena čtyřkolová ruční stříkačka, která sloužila až do roku 1947.\n\nRoku 1912 byl založen samostatný hasičský sbor Loukov.\n\nV letech 1920–1938 se rybnický hasičský sbor účastnil na stavbě pomníku padlým, byla vybudována nová požární zbrojnice a požární nádrž u Janatů. Roku 1929 sbor pořádal v Rybnicích župní sjezd.\n\nV roce 1947 byla zakoupena první motorová stříkačka PS 8 od firmy Stratílek. V roce 1970 byl zakoupen automobil GAZ 69. V roce 1991 byla zakoupena přenosná motorová stříkačka PS 12 včetně krytého podvozku.\n\nV roce 1953 byla vybudována nová požární nádrž. V letech 1963 a 1978 byly k požární zbrojnici vybudovány další přístavby pro kulturní činnost. V letech 1985–1986 byla vybudována nová požární zbrojnice a garáže.\n\nV roce 1960 sestavil sbor první soutěžní družstvo.\n\nSbor vyvíjel a vyvíjí bohatou kulturní činnost. Podílel se též na zvelebování obce, například na stavbě asfaltové cesty do Rybnic, údržbě cest a veřejných prostranství, výstavbě oplocení hřbitova, opravě soch v obci, stavbě autobusových čekáren a instalaci houpaček, pomoc při výstavbě a údržbě obecního vodovodu v letech 1973–1978 atd.\n\n\n\n"}
{"id": "133829", "url": "https://cs.wikipedia.org/wiki?curid=133829", "title": "Kněžmost", "text": "Kněžmost\n\nObec Kněžmost se nachází v okrese Mladá Boleslav ve Středočeském kraji, zhruba 12 km na severovýchod od Mladé Boleslavi. Obcí protéká potok Kněžmostka. Žije zde obyvatel.\n\nPrvní písemná zmínka o obci pochází z roku 1318. Obec vznikla poblíž knížecího mostu přes močál.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Kněžmost s 1126 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, katolický kostel, četnická stanice, lékař, nákladní autodoprava, 2 autodrožky, biograf Sokol, cihelna, cukrář, výroba čerpadel, 3 obchody s dobytkem, drogerie, elektrotechnický závod, 3 holiči, 8 hostinců, kapelník, 2 klempíři, 3 koláři, konsum Svépomoc, 2 kováři, 3 krejčí, továrna na kůže, obchod s lahůdkami, malíř, obchod s máslem a vejci, půjčovna mlátiček, 2 mlýny, nodistka, 3 obchody s obuví, 4 obuvníci, obchod s ovocem a zeleninou, 3 pekaři, obchod s peřím, pohřební ústav, pokrývač, 2 porodní asistentky, obchod s rákosovým zbožím, 3 řezníci, 2 sadaři, sedlář, brusírna skla, 7 obchodů se smíšeným zbožím, rolnicko-občanská záložna, obchod se střižním zbožím, 6 švadlen, 4 trafiky, 2 truhláři, 2 obchody s uhlím, zámečník, obchod se zemskými plodinami, žehlírna.\n\nVe vsi Koprník-Násedlnice s 512 obyvateli (v roce 1932 samostatné vsi, ale která se později stala součástí Kněžmostu) byly evidovány tyto živnosti a obchody: obchod s dobytkem, 2 hostince, kovář, obuvník, 2 obchody se smíšeným zbožím, 2 trafiky, velkostatek.\n\nVe vsi Malobratřice s 266 obyvateli (v roce 1932 samostatné vsi, ale která se později stala součástí Kněžmostu) byly evidovány tyto živnosti a obchody: cihelna, hostinec, kovář, obchod se smíšeným zbožím, trafika, truhlář.\n\nVe vsi Solec s 304 obyvateli (v roce 1932 samostatné vsi, ale která se později stala součástí Kněžmostu) byly evidovány tyto živnosti a obchody: obchod s dobytkem, 3 hostince, kolář, 2 kováři, krejčí, 2 mlýny, 2 obuvníci, obchod se smíšeným zbožím, sadař, spořitelní a záložní spolek, výroba hospodářských strojů, švadlena, 3 trafiky, truhlář.\n\n\nObcí prochází silnice II/268 Mimoň - Mnichovo Hradiště - Kněžmost - Horní Bousov, v obci končí silnice II/276 Bělá pod Bezdězem - Bakov nad Jizerou - Kněžmost.\n\nMístní dopravu v bývalém městysi Kněžmostě provozoval v minulosti podnik ČSAD a zůstala i podniku SECO Trans, vzniklému transformací kosmonoského dopravního závodu ČSAD. Vzhledem ke vzrůstajícím finančním požadavkům dopravce si obec založila v únoru 1998 vlastní Dopravní podnik Kněžmost, s. r. o. a převzala místní dopravu. Linky 260621 – 260628 byly zpočátku v jízdních řádech označeny zkráceným označením (1 až 8), v roce 2008 byl linek již jen 7. Polookružní linky 1 a 4 jezdí výhradně po vesnicích, které jsou součástí obce Kněžmost, ostatní linky jsou regionální meziměstské (linka 6 je jako \"hnědá linka\" cyklobusu součástí projektu turistických autobusů Českého ráje). Dopravu na těchto linkách zajišťovala dvě vozidla, Ford Champion a IVECO, v případě poruchy některého z nich si dopravce půjčoval mikrobus nebo dodávkový automobil od firmy IVECO. Začátkem června 2007 obec zakoupila nový autobus SOR C9.5.\n\nV květnu 2011 jezdily z Kněžmostu regionální autobusové linky například do těchto cílů: Bakov nad Jizerou, Dolní Bousov, Jičín, Mladá Boleslav, Mnichovo Hradiště, Sobotka.\n\nŽelezniční trať 063 Bakov nad Jizerou - Dolní Bousov - (Kopidlno) je jednokolejná regionální trať, doprava byla zahájena roku 1883. V úseku Bakov nad Jizerou - Dolní Bousov jezdilo v pracovních dnech roku 2011 5 párů osobních vlaků. Na úseku z Dolního Bousova do Kopidlna je od roku 2007 zastavena osobní doprava. Na území obce leží železniční zastávky Kněžmost a Litkovice.\n\nObec je zachycena na turistických mapách KČT 17 a 19. Poblíž je řada rybníků a koupališť.\n\n\n\nKněžmost sousedí\n\n"}
{"id": "133830", "url": "https://cs.wikipedia.org/wiki?curid=133830", "title": "Černý Důl", "text": "Černý Důl\n\nMěstys Černý Důl ( \"Schwarzental\") se nachází v okrese Trutnov, Královéhradecký kraj. Žije zde  obyvatel.\n\nPrvní písemná zmínka o obci pochází z roku 1556.\n\nObci byl 11. března 2008 obnoven status městyse.\n\nPřímo na západ od středu Černého Dolu jsou vápencové lomy. Ve středověku se v Černém Dole také těžilo, později zde byla nalezena i uranová ruda. Je zde větší průmyslový podnik a od něj vede přes Slunečnou Čistou, Malou Sněžku a Malý Lánov 8250 metrů dlouhá nákladní lanovka do Kunčic nad Labem, kde končí v historickém výklopníku. O těžbě je i naučná stezka okolím obce.\n\n\nosady:\n\nSeverozápadně od středu Č.D. se nachází skiareál, který je součástí SkiResortu Černá hora. Je zde Snowpark či dětská sjezdovka Kidpark. Ve skiareálu jsou tyto vleky a lanovky:\n\n"}
{"id": "133831", "url": "https://cs.wikipedia.org/wiki?curid=133831", "title": "Višňové", "text": "Višňové\n\nVišňové () je městys v okrese Znojmo v Jihomoravském kraji. Žije zde obyvatel.\n\nVišňové se nalézá na samém konci Jevišovické pahorkatiny. Tuto polohu dokládá i rozdílná nadmořská výška katastru o rozloze 1530 ha, která kolísá od necelých 400 m nadmořské výšky na jednom konci katastru po 270 metrů na druhém konci katastru ve směru západ východ. Polohově ho najdeme téměř ve středu mezi městy Miroslav, Moravský Krumlov, Moravské Budějovice a Znojmo.\n\nVišňové je vinařskou obcí s 1100 obyvateli, dnes opětovně užívající status městyse. Městys Višňové se nachází jižním směrem nedaleko přírodního parku Rokytná. Zleva obec obtéká potok Skalička, na kterém se nachází rybník Jazírka. Ten se nachází za kopcem Stará hora, který je situován severně od městyse. Na jeho vrcholu se nalézá vyhlídka, ze které je za pěkného počasí výhled východně na Pálavu, jižně do Rakouska, severně na Jadernou elektrárnu Dukovany, západně se otevírá pohled na vesnice tímto směrem se nacházející.\n\nJižně od městyse jsou jižně orientované vinohrady. Katastr v tomto směru končí přehradou na říčce Křepičce v Krétách. Západně od vesnice se rozkládá Mikulovický les. Východně se otevírá již zmiňovaný výhled na pohoří Pálava.\n\nVišňové je první písemnou zmínkou zmiňováno v roce 1234. Tvrz v té době byla v majetku domácího roku Jana a Matouše z Višňové. Právě Jan z Višňové pravděpodobně patřil k členům družiny Přemysla Otakara II. v čase jeho působení na Moravě. Predikát Višňové je jeden z nejstarších na Moravě. Kostel s farářem Ottou je zmiňován v listině z roku 1253.\n\nV jižní části obce stojí zámek, který byl přestavěn z původní tvrze, obklopený krajinářským parkem s celou řadou vzácných dřevin. Je zaznamenána celá řada majitelů tak, jak se na tvrzi i panství střídali. V polovině 16. století páni Zahrádeční dali přestavět tvrz na zámek a pravděpodobně v té době byl založen i zámecký park se spoustou vzácných dřevin a bylin.\n\nDnešní podobu získal zámek roku 1831. Až do roku 1838 se majitelé panství poměrně rychle střídali, až Višňové koupili hrabata Spiegel-Diesenbergové, kteří vlastnili zámek až do druhé světové války. Ti nechali zámek přestavět klasicistně a upravovali i park. V roce 1945 přešel zámek včetně parku do státního vlastnictví. V polovině 20. století byly místnosti přestavěny, byl zřízen vodovod, ústřední topení a upraveno sociální zařízení. V zámku je umístěn výchovný ústav. V roce 2011 prošla rozsáhlou rekonstrukcí nejen budova zámku, ale i přilehlých budov. Před zámkem jsou sochy boha Herma a Persea.\n\nV parku byly umístěny kamenné vázy, byla zřízena jeskyňka z neopracovaného vápence, tzv. Lurdská kaple s dřevěnou sochou Panny Marie. V nedalekém zákoutí je umístěna socha sv. Josefa. Do parku byla umístěna busta hraběte Kolovrata. Poslední majitelé nechali v sousedství zámku vystavět roku 1945 mrazírenský závod. Park o velikosti více než 15 hektarů jistě stojí za návštěvu vzhledem ke své unikátnosti. Na začátku 19. století zde bylo vysázeno množství cizokrajných dřevin, které se dochovaly dodnes. Za zmínku určitě stojí ojedinělý mohutný exemplář cedru libanonského (průměr koruny 15,6 m). Ten se stal Stromem roku Znojemska 2010. Z dalších dřevin je možné jmenovat např. jedli řeckou, kaštan jedlý, jinan dvoulaločný, svitel latnatý, jilm lysý, nahovětvec kanadský atd. Jerlín japonský při vstupu bránou do zámeckého parku obsadil druhou příčku soutěže Strom roku Znojemska 2012.\n\nPůvodně gotický kostel svatého Jana Křtitele ve středu městyse byl postavený na přelomu 13. a 14. století. Do romantického stylu byl upraven v letech 1894 až 1901. V podvěží je renesanční portál z roku 1596 s českým nápisem: „\"Léta páně 1596 wizdwižen a obnowen gest tento chrám Páně ke cti a chvále Boží nákladem urozeného a stateczného ritirze Jana Zahradezkého ze zahrádek na Wissnowem a Trstěnicích a urozené paní Barbori Wischnowské z Petrowcze manželky geho.\"“ V kostele pod kůrem je umístěn soubor osm renesančních náhrobků z 16. až 17. století. Další tři náhrobní kameny jsou instalovány na chodbě a schodišti zdejšího zámku.\n\nZ památek v obci stojí za zmínku socha sv. Václava s památníkem obětí světových válek. Na náměstí vedle obchodního domu pod lípou se nachází socha sv. Floriána, která byla renovována v roce 2012. Socha sv. Jana Nepomuckého stojí na mostě přes Višňovský potok. Renovací prošla na počátku třetího tisíciletí. Významnou technickou památkou je Větrné kolo, které je umístěno poblíž středu obce.\n\nVětrný mlýn z roku 1910 byl vybudován na popud Ferdinanda hraběte Spiegel-Diesenberg, později doplněno elektromotorem, po válce byl odstaven. Mezi pamětihodnosti nepatří, rozhodně však stojí za zhlédnutí široké okolí z vyhlídky na Staré hoře.\n\nRegionálně se Višňové řadí mezi největší obce. Lze zde hovořit i o plné občanské vybavenosti vesnice. Nachází se zde ordinace lékařů, základní škola, mateřská škola, řada obchodů, služeb, živnostníků, firem, poštovní úřad, při úřadu městyse pak stavební úřad, matriční úřad. Zemědělská výroba je prezentována několika soukromými zemědělci a především pak Agroservis, 1. Zemědělská, a. s.\n\nTuristicky zajímavé a navštěvované jsou vinařství Ing. Antonína Salety a Adámkovo vinařství s penzionem Bobule, Cyklopenzion, Větrné kolo, zámecký park se zámkem, přehrada v Krétách, rybník Jazírka, Stará hora s výhledem do širokého okolí. Sám městys pak protínají tři cyklostezky: Moravská vinařská, Mikroregionem Moravia, Páteřní cyklostezka Krumlovsko - Jevišovicko.\n\nMěstys Višňové je členem znojemských vinařských obcí Daníž, místní akční skupiny Znojemské vinařství, Znojemského regionálního rozvoje. Předsedá Svazku obcí Moravia, který sdružuje osm obcí.\n\n\n"}
{"id": "133832", "url": "https://cs.wikipedia.org/wiki?curid=133832", "title": "Dírná", "text": "Dírná\n\nObec Dírná () se nachází necelých 10 km východně od Soběslavi v okrese Tábor v Jihočeském kraji. Žije v ní obyvatel. Obcí protéká Dírenský potok.\n\nObec je členem dobrovolného svazku obcí Pod horou.\n\nPrvní písemná zmínka o obci pochází z roku 1340.\n\n\n\n"}
{"id": "133833", "url": "https://cs.wikipedia.org/wiki?curid=133833", "title": "Horní Maršov", "text": "Horní Maršov\n\nHorní Maršov (německy \"Marschendorf\", po roce 1945 \"Maršov IV\") je obec ve východních Krkonoších. Nachází se v okrese Trutnov, kraj Královéhradecký. K obci se trvale připojily i Dolní a Horní Albeřice, Dolní a Horní Lysečiny a Temný Důl. Žije zde obyvatel.\n\nHlavní evidenční část, Horní Maršov, se skládá ze dvou katastrálních území, Horní Maršov a níže (jižněji) položeného Maršov III. Navazující další části Maršova, katastrální území Maršov II a Maršov I, jsou součástí města Svoboda nad Úpou, které se nečlení na evidenční části. Jiná obec podobného názvu v témž okrese, Maršov u Úpice (do roku 1950 pouze Maršov), se nachází asi 22 km jihovýchodním směrem.\n\nTrvale se obyvatelé v Maršově usídlili někdy po roce 1270. Pozemky na území dnešního Maršova, Albeřic a Dolních Lysečin byly tehdy rozděleny v pravidelných lánech – dodnes je patrné, že Maršov býval lánovou obcí. První písemná zmínka o obci pochází z roku 1541. Tehdy královský hejtman v Trutnově Hanuš z Varnsdorfu udělil Matesovi Behmerovi hamr v Kalné Vodě a železnou rudu v Maršově. Od 16. století byl Horní Maršov správním centrem východních Krkonoš. Hlavní vlna přistěhovalců do Maršova dorazila v polovině 16. století. To sem dorazili dřevorubci z Tyrolska, kteří začali hojně kácet stromy z okolních pralesů, a po vodě je posílali třeba až do Kutné hory. Aby se stromy nezasekávaly, na několika místech postavili přehrady. V té době vznikl nejdříve protestanský, dřevěný kostel, který byl v roce 1608 nahrazen kamenným. Po bitvě na Bílé Hoře byli protestanti z Čech vyhnání, a tak se kostel stal katolickým. Po 400 letech byl Maršov také centrem církevní správy, která v polovině 18. století čítala přes 8 tisíc lidí. V roce 1868 do věže, jelikož je na vyvýšeném místě, uhodil třikrát za sebou blesk, což způsobilo rozpad střechy a zvonů. Nakonec se podařilo střechu opravit a za pomoci lidí z celé monarchie včetně císařské rodiny a rovněž byly ulity nové zvony. Ale i přesto vznikl po letech kostel nový, dole v obci, zasvěcen rovněž Panně Marii Nanebevzaté. Starý kostel přestal být používán, dokonce byl i odsvěcen. Nyní je kostel využíván k různým kulturním akcím a je také kompletně restaurován. Nový kostel se stal velkou dominantou Maršova. Jeho postavení prosadila hraběnka Aloisie Czernin-Morzinová, která také zaplatila se svým synem 80 % nákladů. Architektem kostela byl slavný Josef Schulz, který postavil třeba Národní muzeum nebo Národní divadlo v Praze. V roce 1792 vznikl skoro u centra obce klasicistní zámek. V roce 1869 byl zámek rozšířen o tři zadní křídla a vzniklo čtvercové nádvoří, další majitelé Czernin-Morzinové zase celé hlavní křídlo téměř od základů přestavěli v novorenesančním stylu a doplnili o čtyřbokou věž. Nyní je zámek ve velmi zchátralém stavu. Opravena je pouze přední fasáda a zámek je již řadu let na prodej. Pravděpodobně nejstarším podnikem v Maršově byl pivovar, který byl založen Kasparem Nussem v roce 1599 na území Dolního Maršova. Druhý pivovar ve středu obce vznikl v roce 1792, kdy hrabě Jan Berthold Schaffgotsch se svým zetěm Alfonsem Aichelburgem dokončili přestavbu zámku a vedle svého pozemku zřídili pivovar s palírnou. Okolí pivovaru se rozrostlo, syn Aichelburga přistavěl třeba hotel nebo pódium s jevištěm. Nakonec zadlužený hrabě Aichelburg pak ale musel celé panství včetně pivovaru prodat. Nyní je pivovar ve velmi zchátralém stavu. Na náměstí stával domek starosty. Ten byl při povodních v roce 1897 stržen, a tak starosta koupil dům naproti, budovu tehdejšího soudu a předělal ji na obchod a byty. Ze zbořeniště nechal postavit budovu spořitelny a pojišťovny. V roce 1906 tu byl postaven městský dům v secesním stylu, v přízemí umístěnou lékárnou s velkým výkladem. Od roku 1945 je v domě sídlo obecní samosprávy. Po druhé světové válce zde bylo 90 % obyvatel Němců, kteří byli, až na malé výjimky (rodiny Tippeltova, Lammerova aj.), vyhnáni. Až do roku 1960 fungovala v Maršově IV. Okresní nemocnice. V Temném dole býval klášter (jehož budovy dosud stojí pod blízkou kaplí sv. Anny pod Starou horou), zlikvidovaný v akci K v padesátých letech.\n\nObcí prochází státní silnice, která byla postavena nejprve z Horního Maršova do Pece pod Sněžkou v letech 1968 – 72 a později v letech 1979 – 81 ze Svobody nad Úpou do Horního Maršova. Je zde spousta restaurací, potraviny přímo v Maršově: síť supermarketů Coop, Hruška, večerka \"H&A\" a další, uveďme třeba vyhlášené řeznictví v přidruženém Temném dole. Dále je tu pošta; lékárna; vinotéka a několik pensionů. V obci následně sídlí sdružení SEVER. Každý rok se v obci koná tzv. Maršovská pouť, kde jsou k dispozici různé pouťové atrakce. Dále je v hlavní den poutě na náměstí postaveno pódium, s programem zpravidla od 11 hodin zpravidla do půlnoci. Vystupují zde různá divadla pro děti, koncerty apod.\n\n\n\n\n"}
{"id": "133834", "url": "https://cs.wikipedia.org/wiki?curid=133834", "title": "Bítov (okres Znojmo)", "text": "Bítov (okres Znojmo)\n\nBítov ( ) je obec v okrese Znojmo v Jihomoravském kraji, zhruba 25 km severozápadně od Znojma. Žije zde obyvatel.\n\nPrvní písemné zmínky o Bítově pocházejí z roku 1056. Na místě, kde již od dob Velké Moravy stávalo dřevěné hradiště, byl vybudován i Hrad Bítov. V roce 1085 je Bítov vzpomínán jako zeměpanský hrad spravující provincii bítovskou. V roce 1233 dobyl bítovský hrad rakouský vévoda Fridrich Bojovný, který zde nechal postavit břitovou útočištnou věž (nejstarší část dnešního hradu). Ve stejném roce však hrad kapituloval markraběti Přemyslovi. Roku 1277 se Bítov počítá mezi královské hrady. V roce 1298 (dědičně pak od roku 1307) získává bítovské panství rod Bítovských z Lichtemburka. Roku 1572 vymírají Lichtemburkové po meči – Bítovské panství kupují Streinové ze Švarcenavy, kteří zde však dlouho nevydrží a po 25 letech užívání jej prodávají Jankovským z Vlašimě. Když v roce 1734 vymírá rod Jankovských z Vlašimě, přechází panství po dlouhých jednáních do držení hrabat z Daunu. Roku 1755 vypukla na bítovských državách selská vzpoura. Po vymření Daunů v roce 1904 se zde krátce po sobě vystřídají Haugvicové z Náměště nad Oslavou a polské rody Zamoiských a Radzivillů. Až roku 1912 kupuje bítovské panství Jiří Haas z Haasenfelsu. Poslední soukromý majitel, Jiří baron Haas umírá v roce 1945. Po jeho smrti přechází hrad do držení státu.\n\nStarobylý význam Bítova se v církevních kruzích udržel ještě velmi dlouho potom, kdy ve světském světě ztrácel na důležitosti. Například faráři Lukáš Laetus a Jiří Lurentiades se nazývali děkany bítovskými. Bývalá fara zanikla za třicetileté války, ale v roce 1653 byla znovu obnovena. Dodnes se dochovala pouze hradní kaple Nanebevzetí Panny Marie. Kaple Svaté trojice a původní kostel svatého Václava jsou dnes pod hladinou nově vzniklé Vranovské přehrady.\n\nJak se mohla stát vesnice z významného poddanského městečka, není zcela jasné. Nejvíce tomu přispěla postupná ztráta významu celého panství, požár v roce 1790 a konečně vybudování Vranovské přehrady roku 1932, kvůli které se musely zatopit historické objekty starého Bítova. Nový Bítov byl vybudován v místě bývalé obory. V souvislosti se záborem československého pohraničí nacistickým Německem po podpisu Mnichovské dohody rozdělila v říjnu 1938 nová státní hranice s Německem katastrální území obce Bítova na dvě části, přičemž již zatopený intravilán původní obce byl spolu se stejnojmenným hradem a kopcem Horka celý zabrán Německem, podobně jako většina extravilánu včetně nové přehrady, zatímco zástavba nové obce zůstala v Československu.\n\nObec se člení na 2 základní sídelní jednotky: Bítov a Bítov-chatová oblast.\n\n\n\n\n"}
{"id": "133835", "url": "https://cs.wikipedia.org/wiki?curid=133835", "title": "Bartošovice v Orlických horách", "text": "Bartošovice v Orlických horách\n\nBartošovice v Orlických horách (německy \"Batzdorf im Adlergebirge\") jsou malou pohraniční obcí v okrese Rychnov nad Kněžnou, v Královéhradeckém kraji. Obec se rozkládá na pravém břehu Divoké Orlice, která zde vytváří přírodní hranici s Polskem a asi 12 km severovýchodně od města Žamberk. Žije zde obyvatel.\n\nPrvní písemná zmínka o obci pochází z roku 1548. Území tehdy ohledal komorník Matěj ze Šonova a nalezl ves, „\"slove Bartoušovice, kterouž vnově počínají stavěti v horách. Tu jest mi ukázán kostel vypálený do gruntu a to pro neopatrnost pana Mikuláše z Bubna, kdežto bejvala pouť na svatou Máří Magdalénu …\"“. To tedy znamená, že obec už musela existovat několik desítek let. Královéhradecký historik Šůla se domnívá, že založení Bartošovic souvisí s Janem Bartoušovským z Labouně (Bartoušov a Labouň jsou obce na Jičínsku). Tento Jan Bartoušovský byl kladským hejtmanem. Roku 1493 koupil nedaleké panství Mittelwalde (dnešní Międzylesie) a prodal je roku 1495. Byl zapletený do zákulisních intrik pánů z Poděbrad, a proto snad zůstal ještě několik let mimo centrum, měl obdržet pozemky v místě dnešních Bartošovic a založit tam svobodný dvůr. Protože přišel z dnešního Międzylesie, přivedl si odtamtud i první osadníky.\n\nJak pokračovalo mýcení lesů, vznikaly spory o hranici panství mezi pány z Litic a Kladským hrabstvím. Protože se jednalo o významné bohatství dřeva, vyslala královská komora úředníky, aby zjistili průběh hranic. Roku 1557 tak existuje další písemná zmínka o Bartošovicích právě z protokolů o vyměřování hranic. V ní jsou jako svědci uvedeni jmenovitě i první tři obyvatelé Bartošovic: Martin Halli, Valentin, Michal Stanz a Jakub Najgbor. Z dalšího protokolu ze září 1576 jsou známa tato jména svědků z Bartošovic:\nVýčet jmen ukazuje, že osadníci byli národnostně smíšení s převládajícím živlem německým. Z urbáře žamberského panství (\"Wes Bartossowicze\"), rok snad 1608, snad ze 70. let 16. století, jsou známa jména všech „daňových poplatníků“ a další povinnosti.\nK roku 1616 je jmenován mlynář Joseph Wenzel. Roku 1657 jsou v obci následující řemeslníci: řezník, zedník, švec, krejčí, provazník, punčochář a tkadlec. Dále je ve vsi celkem 548 strychů orné půdy, 19 koňských spřežení, 156 krav a 66 jatečných dobytčat.\n\nUrbář žamberského panství z roku 1681 zachycuje přehled vesničanů jak z roku 1681, tak i k roku 1657. Byli to tito:\nLen „plátní“ odváděli: Jirzik Hernik, nyní Mates Rychlynk 7 kloubů, Mataus Pilt, nyní Nikolas Praus 5, Martin Neygbaur, nyní Barton Bidrman 7, Mataus Pschorner, nyní Jan Pschorner 7, Lorentz Böhm, nyní Andrzeg Holzman 4, Jan Bidrman, nyní Michal Treytler 4. Dále několik sousedů odvádělo len za užívání pasek a splavovalo krátké a dlouhé palivové dříví.\n\nFarní matrika uvádí v Bartošovicích v roce 1746 tyto poplatníky:\n\nV 18. století byla celková poddanská povinnost Bartošovic 259 dnů roboty, 34 kloubů lnu a každý osedlý 5 sáhů dřeva.\nMikuláš starší z Bubna po koupi žampašské strany žamberského zboží v roce 1575 prodal svobodný dvůr se soudní pravomocí Casparu Haugkovi. Ke dvoru patřil pivovar, hospoda, výčep pálenky, dva mlýny po jednom složení, jedna pila a řemeslníci kovář, řezník, pekař, švec a krejčí. Pravomoci tohoto dvora neměly obdoby v žádné jiné vsi na pravém břehu Divoké Orlice. Povinnosti majitele svobodného dvora byly stanoveny zvláštním privilegiem.\n\nKdy Mikuláš z Bubna svobodný dvůr Haugkovi prodal, není známo. Prvně je zmíněn roku 1608. Celkový rozsah rychtářského statku byl 120 strychů a platilo se z něj 30 kop grošů ročně. Roku 1614 se vdávala v Marienthalu dcera Kašpara Haugka Eva, musel v té době být nejméně čtyřicetiletý. Roku 1619 se připomíná další jeho vzrostlá dcera Marta a prameny z let 1614–1622 jmenují jeho manželku Magdalénu. Sám Caspar je jmenován v letech 1614–1622. Haugkové asi pocházejí z Kladského hrabství. Roku 1617 je jmenován jako svědk při křtu „\"Hans Hauk, des Scholzen Sohn\"“.\n\nPo Kašparu Haukgovi rychtu zdědil po roce 1645 Martin Haugk (zřejmě jeho syn, podle bartošovické matriky by snad mohl být jeho život omezen léty 1607–1677). Roku 1657 měl Martin Haugk rolí pod 120 strychů, pět domů, pronajatých řemeslníkům, pivovar na čtyři sudy, privilegovanou hospodu, v níž mohl čepovat vlastní pivo. Dále měl čtyři koňské zápřahy, sedm krav a 11 jatečných dobytčat. Ve 20. letech 17. století byl pivovarníkem Bartel Neumann a kovářem Mertin Patzelt. Martinův syn nebo bratr se zřejmě jmenoval opět Caspar, protože podle bartošovické matriky je Caspar Hauck (1620–1681) pohřben 26. května 1681 ve věku 61 let.\n\nSvobodná rychta mohla vařit pivo, pálit alkohol a provozovat dva mlýny, každý o jednom kole, a mít kovárnu, řezníka, pekaře, ševce, krejčího a pilu. Za to platil „vejsadní“ a dědičný rychtář ročně roku 1645 30 kop míšeňských. Podle obecní kroniky drželi Haugkové svobodný dvůr do roku 1708. Vrchnost později rychtu odkoupila a roku 1738 její pozemky rozprodala. Vzniklo tak devět nových usedlostí, nazývaných „Gütlan“, tyto usedlosti měly popisná čísla 126, 128–132, 135, 137 a 138. Dále byla rozdělena velká louka podél Divoké Orlice, tzv. „Hofewiesen“, a na pozemcích svobodného dvora vznikla ještě usedlost čp. 59 „Schäferei“. Tak je možné si udělat představu, které pozemky svobodnému dvoru patřily.\n\nSituace rychtářského úřadu v Bartošovicích ale byla před rokem 1754 poněkud nejasná: mezní protokoly uvádějí v letech 1550 a 1576 jako rychtáře Martina Hernyka. Není zřejmé, zda Haugkové byli po celou dobu, kdy drželi handfestní dvůr, také rychtáři. Zda obdrželi svobodný dvůr až po roce 1576 nebo komu patřil svobodný dvůr před rokem 1576 od doby založení Bartošovic a zda tehdy vůbec existoval. Jisté je pouze to, že rychtáři v Bartošovicích nebyli dědiční, nýbrž je vrchnost poměrně často měnila a nedopustila tak, aby mezi sedláky vyrostl někdo mocnější.\n\nRychtáři v Bartošovicích byli tito:\n\nZ let 1591–1624 se zachovala nejstarší matrika celé královéhradecké diecéze, vedená protestantským pastorem Prausem. Bartošovice patřily až do roku 1848 k žamberskému panství a byly vlastně jedinou německojazyčnou obcí tohoto panství.\n\nZ doby po roce 1848 se zachovala jména všech starostů:\n\nPo roce 1900 byly Bartošovice významným řemeslným centrem a měly více než 800 obyvatel. Vyráběly dřevěné obaly na zboží a měly i vlastní mlékárnu. Před rokem 1945 zde jsou zde známy tyto podniky: kolářství Klemens Neumann (vyráběl i lyže), bednářství Franz a Josef Elsner (měli až 12 zaměstnanců a vyráběli vany, putny a jiné nádoby pro výrobce marmelád a rybích produktů a vyváželi je po celých vagónech; jako vstupní surovinu používali olši z Karpat, nemohli tedy najít dostatek dřeva v místě), bednářství Lauterbach, bednářství Kastner, pila Eduard Weiss a pila Exner zpracovávaly převážně dřevo z lesů velkostatku Rokytnice a Žamberk, družstevní mlékárna, zpracovatelé a obchodníci se lnem Weiss, Krause, Richling a Saliger, kovář Faltus, kovář Grund (vyráběl i pluhy, brány a kultivátory), truhlářství Holubář, Weinberg a Taiber (navíc umělecký řezbář – dodavatel výzdoby do kostelů Johann Hörnig), ševci Neumann, Taiber a Geissler, sedláři a tapetáři Taiber a Saliger, hodinář Neumann, soustružník Adolf Neumann, kadeřník Adolf Franke, krejčí Weinberg, Marie Weissová, Klarová a Pischelová, mlýny Neumann a Sobotka a Bortschův mlýn na lněný olej, pekař Prause i s obchodem se smíšeným zbožím, řezníci Weiss, Franke a Mačát, obchody se smíšeným zbožím Wenzel Saliger, Weinberg a Ernst Alliger, hostince Nutz, Mačát, Knoblich a v Ostrově Lux (pivo se dováželo z Hanušovic), Hermann Weiss vedle rolničení ještě prodával rádia a elektrické přístroje, obchod s módním zbožím Ernst Klar a prodej strižního zboží Konstantin Tasler.\n\nPřed první světovou válkou byla obec i významným střediskem lyžařského sportu. V září 1938 henleinovci přepadli a vypálili místní celnici. V květnu 1945 odzbrojili partyzáni a čeští odbojáři v Bartošovicích velkou jednotku wehrmachtu.\n\n\n\nObec Bartošovice má oficiálně jedinou část obce, Bartošovice v Orlických horách. Ta se člení na šest základních sídelních jednotek na šesti katastrálních územích a odpovídají dřívějším (převážně zaniklým) vesnicím.\nK obci dále patří sídlo Hadinec.\n\n"}
{"id": "133836", "url": "https://cs.wikipedia.org/wiki?curid=133836", "title": "Bratrušov", "text": "Bratrušov\n\nObec Bratrušov (německy \"Brattersdorf\") se nachází v okrese Šumperk v Olomouckém kraji. Žije zde obyvatel.\n\nPrvní písemná zmínka o obci pochází z roku 1371. Od 1. ledna 1980 do 23. listopadu 1990 byla obec spolu se svou částí Osikov součástí města Šumperk.\n\nV katastru obce jsou evidovány tyto kulturní památky:\n\n\n\n"}
{"id": "133837", "url": "https://cs.wikipedia.org/wiki?curid=133837", "title": "Vestec (okres Náchod)", "text": "Vestec (okres Náchod)\n\nObec Vestec () se nachází v okrese Náchod, kraj Královéhradecký. Součástí obce jsou i vesnice Hostinka a Větrník. Žije zde obyvatel.\n\nPrvní písemná zmínka o obci pochází z roku 1452.\n\n\n"}
{"id": "133838", "url": "https://cs.wikipedia.org/wiki?curid=133838", "title": "Sezemice (okres Mladá Boleslav)", "text": "Sezemice (okres Mladá Boleslav)\n\nObec Sezemice ( \"\") se nachází v okrese Mladá Boleslav, kraj Středočeský. Rozkládá se asi devět kilometrů severně od města Mnichovo Hradiště a žije zde obyvatel. Skládá se ze dvou částí: vlastních Sezemic a části osady Jirsko, jejíž druhá část patří k obci Svijanský Újezd.\n\nPrvní písemná zmínka o obci pochází z roku 1115. Obec a celý újezd Sezemský (někdy označován po donátorovi knížeti Vladislavu I. jako Vladislavský) byla tohoto roku darována kladrubskému klášteru, později roku 1237 byl za opata Reinera újezd vyměněn a obdržel jej Havel, syn Markvartův. Markvartici založili ve Světlé, později přejmenované na Dub (Český Dub), komendu sv. Jana, které byl újezd darován. Za husitských válek byla komenda stejně jako cisterciácký klášter v Klášteře Hradišti (dříve jen Hradiště) včetně archivů zničena.\n\nV držení újezdu se vystřídalo několik pánů, po Janu z Ralska a Vartenberka jako odpůrci husitů přešlo na Jana Smiřického, dále Jana Čečka a následně Jiřího z Dubé a po něm na Mikuláše Berku z Dubé. Obec tak jako okolní vypálili 1468 Lužičané. Panství dále převzal Linhart z Gutštejna, po něm Jan ze Šelmberka a dále Jan z Vartenberka. Ten přikoupil Malou Skálu a Frýdštejn, kam připojil i Sezemice. Jeho syn Adam založil panství Svijany, kam připadly Sezemice s okolními vesnicemi. Panství obdržel syn Jaroslav, po jeho smrti se vdova provdala za Jáchyma Šlika. Po Bílé Hoře bylo panství zkonfiskováno a prodáno 1622 Albrechtu z Valdštejna. Po jeho zavraždění obdržel panství svijanské Maxmilián z Valdštejna. Valdštejnové pak panství v roce 1814 prodali Rohanům, kteří je spolu se Sychrovem vlastnili až do roku 1945.\n\nPrvní zmínka o škole je z roku 1769, kdy končil učitel Josef Jísl. Sbor dobrovolných hasičů byl založen v roce 1885. První jména majitelů gruntů jsou dochována (podle názvů gruntů a pozdějších popisných čísel) již z roku 1584. Osada Jirsko „sezemický díl“ náležející k loukovecké faře byla k obci připojena až při tvorbě katastrů, kdy se na základě Josefínského katastru stanovovaly „katastrální obce“. Tak se stala součástí katastru sezemického.\n\nObec spolu se Spolkem Sezemice MB vydala k 900. výročí první písemné zprávy knihu \"SEZEMICE MCXV-MMXV, příběh pojizerské vesnice\". Kniha byla vydána za spolupráce muzeí v Mladé Boleslavi, Mnichově Hradišti, Turnově, Českém Dubu, Národního archivu v Praze, Biskupství litoměřického, Státního oblastního archivu v Litoměřicích, Státního okresního archivu v Mladé Boleslavi, Zeměměřického úřadu v Praze, Střední uměleckoprůmyslové a Vyšší odborné školy v Turnově, obecního úřadu Sezemice, Spolku Sezemice MB, ZD Sever v Loukovci a práce pracovníků uvedených institucí a řady dalších.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Sezemice \"(přísl. Jirsko, 300 obyvatel)\" byly v roce 1932 evidovány tyto živnosti a obchody: hospodářské strojní družstvo, hostinec, kolář, kovář, krejčí, obuvník, sedlář, 2 obchody se smíšeným zbožím, spořitelní a záložní spolek pro Sezemice, trafika, truhlář aj.\n\n\n\n\n"}
{"id": "133839", "url": "https://cs.wikipedia.org/wiki?curid=133839", "title": "Nalžovské Hory", "text": "Nalžovské Hory\n\nMěsto Nalžovské Hory se nachází v okrese Klatovy, Plzeňský kraj. Žije zde obyvatel.\n\nPrvní písemná zmínka o vsi Nalžovy pochází z roku 1380, kdy byla v držení Hrabiše a Jana, pánů z Paběnic a na Nalžovech. Pravděpodobně zde již stávala původní stará tvrz, připomínaná roku 1473, kdy nalžovský statek po Paběnických zdědil Svojše z Velhartic.\nTen roku 1521 získal královský dekret povolující těžbu stříbra v dolech nad vsí Nalžovy. Na místě těžby vznikla osada známá jako \"Silberberg ob Ellischau\", roku 1530 povýšená na město \"Bergstadt ob Ellischau\", dnešní Stříbrné Hory. Doly však byly roku 1541 zatopeny a v roce 1585 dolování zaniklo.\n\nV držení nalžovského panství, zvětšeného postupem doby na 19 vsí, se střídalo několik majitelů. Roku 1591 jej koupil Karel Švihovský z Rýzmberka. Po jeho smrti získal část panství se vsí Nalžovy syn Bedřich Švihovský z Rýzmberka. Poté co byl roku 1619 Nalžov i s tvrzí vydrancován protihabsburskými uherskými vojsky, nechal Bedřich jižně od tvrze vystavět nový renesanční zámek.\n\nPo Švihovských z Rýzmberka se stali majiteli Nalžov Pöttingové, kteří koupili zadlužené panství v roce 1718. Dalšími vlastníky panství byli od roku 1769 Taaffové, kteří je drželi až do zrušení patrimoniální správy v roce 1848. I poté zůstali majiteli velkostatku se zámkem, jehož součástí byl pivovar a sýrárna.\n\nV roce 1952 byly obce Nalžovy a Stříbrné Hory spojeny, tím vznikla nová obec Nalžovské Hory. Ke 24. září 2008 byl obci obnoven status města.\n\nJádro města tvoří části Nalžovy a Stříbrné Hory. Součástí města jsou dále okolní vsi Krutěnice, Letovy, Miřenice, Neprochovy, Otěšín, Sedlečko, Těchonice, Ústaleč, Velenovy, Zahrádka a Žďár.\n\n\n\n\n"}
{"id": "133840", "url": "https://cs.wikipedia.org/wiki?curid=133840", "title": "Loukov (okres Mladá Boleslav)", "text": "Loukov (okres Mladá Boleslav)\n\nObec Loukov se nachází v okrese Mladá Boleslav, Středočeský kraj. Rozkládá se asi 21 km severovýchodně od Mladé Boleslavi a 7 km severovýchodně od města Mnichovo Hradiště. Katastrální území i železniční stanice na trati 070 nesou název Loukov u Mnichova Hradiště. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Loukov s 440 obyvateli v roce 1932 byly evidovány tyto živnosti a obchody: 2 katolické kostely, holič, 3 hostince, kolář, kovář, 3 krejčí, lihovar, 2 řezníci, obchod se smíšeným zbožím, spořitelní a záložní spolek, tkalcovna, trafika, velkostatek, zámečník.\n\n\nSilniční doprava\n\nObcí prochází silnice III. třídy. Obec leží poblíž dálnice D10 uprostřed mezi exity 63 a 67.\n\nŽelezniční doprava\n\nNa území obce leží železniční stanice \"Loukov u Mnichova Hradiště\" na železniční trati 070 Praha – Mladá Boleslav – Turnov. Zastavují v ní osobní vlaky; rychlíky jí projíždějí. Jedná se o jednokolejnou celostátní trať, doprava byla na trati zahájena roku 1865. Po trati 070 jezdí osobní vlaky i rychlíky, v pracovních dnech roku 2011 je to obousměrně 5 rychlíků, 1 spěšný a 10 osobních vlaků.\n\nAutobusová doprava\n\nV obci zastavovaly v květnu 2011 autobusové linky jedoucí do těchto cílů: Liberec, Mladá Boleslav, Mnichovo Hradiště, Praha, Rokytnice nad Jizerou, Semily, Turnov.\n\n"}
{"id": "133841", "url": "https://cs.wikipedia.org/wiki?curid=133841", "title": "Bedřich Beneš Buchlovan", "text": "Bedřich Beneš Buchlovan\n\nBedřich Beneš Buchlovan (21. dubna 1885, Tučapy – 9. září 1953, Uherské Hradiště), vlastním jménem \"Bedřich Beneš\", byl spisovatel, překladatel z němčiny a polštiny, učitel a knihovník.\n\nNarodil se v rodině učitele Bartoloměje Beneše. Bedřich Beneš po maturitě na reálném gymnáziu v Uherském Hradišti šel ve šlépějích svého otce a pokračoval ve studiu na učitelském ústavu v Kroměříži (1901–1905). Po studiu působil ve slovácké vesnici Buchlovice a inspirován touto vesnicí začal ke svému jménu připojovat přídomek Buchlovan. V roce 1918 se natrvalo přestěhoval do Uherského Hradiště, kde svou profesi spojil s městskou knihovnou (1927–1940) a pak znovu (1945–1950). V letech 1940–1942 byl ředitelem měšťanky ve Starém Městě u Uherského Hradiště.\n\nV letech (1930–1941) redigoval periodikum \"Bibliofil\". Pro Výstavu Slovácka 1937 připravil její katalog. Pro svou bohatou tvorbu je uznávaný člen Moravského kola spisovatelů. Je autorem 70 beletristických titulů, 8 překladových knih z polštiny a němčiny a 30 odborných publikací o literatuře, výtvarném umění a krajových průvodců. Ještě v roce 1953 pořádal ve Slováckém muzeu výstavu ke stému výročí vydání \"Kytice\".\n\nJeho život provázely osobní tragedie. První syn zemřel již ve věku dvou let, druhý, který se stal také učitelem, byl umučen v koncentračním táboře. Zemřela i jeho první žena. Dcera z druhého manželství zemřela v patnácti letech.\n\nMěl zálibu ve sbírání ex libris a grafiky, v letech 1930–1941 byl redaktorem časopisu Bibliofil. Tato sbírka je dnes ve fondu Galerie města Opavy. Literární pozůstalost je uložena ve Slováckém muzeu v Uherském Hradišti.\n\nJako spisovatel se věnoval poezii i próze. Sepsal povídky z hradišťského kraje, životopisy spisovatelů a malířů 19. století. V roce 1992 byla Okresní knihovna v Uherském Hradišti přejmenována na \"Knihovnu Bedřicha Beneše Buchlovana\".\n\n\nPoužíval další pseudonymy: Beneš Buchlovský, Beneš z Kola, Ben Walther, Benno Boria, B. Wolfram-Neděle\n\n\n"}
{"id": "133848", "url": "https://cs.wikipedia.org/wiki?curid=133848", "title": "Zjemnění rozkladu", "text": "Zjemnění rozkladu\n\nZjemnění rozkladu je matematický pojem z oboru teorie množin, který umožňuje uspořádání množiny všech rozkladů určité pevně dané množiny.\n\nPředpokládejme, že jsou formula_1 a formula_2 dva rozklady množiny formula_3 (množina podmnožin množiny formula_3 je rozklad, pokud její sjednocení je rovno formula_3 a každé dva její prvky jsou disjunktní množiny).\n\nŘekneme, že rozklad formula_1 je zjemněním rozkladu formula_2, pokud formula_1 vznikl z formula_2 rozdělením některých jeho množin na podmnožiny. Přesněji zapsáno\nformula_10\n\nTuto skutečnost zapisujeme symbolem formula_11 .\n\nUvažujme o rozkladech množiny formula_12 všech přirozených čísel.\n\nDá se poměrně snadno ověřit, že relace formula_29 je neostré uspořádání množiny formula_30 všech možných rozkladů množiny formula_3. Určitě se ale nejedná o lineární uspořádání – pokud se vrátíme k předchozímu příkladu, tak neplatí ani formula_32, ani formula_33.\n\nUvažujme o tříprvkové množině formula_34. Tato množina má celkem pět rozkladů formula_35, kde\n\nJe vidět, že \n\nJak je uvedeno v článku Ekvivalence (matematika), odpovídá každý rozklad na množině formula_3 vzájemně jednoznačně nějaké ekvivalenci na množině formula_3.\n\nJe-li formula_15 rozklad a formula_48 jemu odpovídající ekvivalence, potom R je shodný s množinou tříd ekvivalence formula_48 a naopak – formula_48 lze definovat pomocí rozkladu formula_15 takto:\nformula_52\nLidsky: dva prvky jsou ekvivalentní, pokud náleží do stejné množiny v rozkladu formula_15\n\nOznačme formula_54 množinu všech možných ekvivalencí na množině formula_3.\n\nDá se ukázat, že relace formula_56 (tj. \"být podmnožinou) se chová na množině formula_54 úplně stejně, jako relace formula_29 na množině formula_30, jinými slovy:\nMnožina formula_30 při uspořádání formula_29 je izomorfní s množinou formula_54 při uspořádání formula_56.\n\nVraťme se k tříprvkové množině formula_34 a spočítejme všechny ekvivalence, které na ní lze vytvořit. Žádný div, že jich je zase pět:\n\nNení ani příliš překvapivé, že mezi těmito ekvivalencemi platí stejné vztahy, jako mezi rozklady – tak už to u izomorfních struktur chodí:\n\nNa závěr ještě podotkněme, že množina všech rozkladů s uspořádáním pomocí zjemnění tvoří algebraickou strukturu nazývanou úplný svaz – lze na ní tedy zavést operace součtu a součinu a s rozklady počítat podobně, jako by to byla čísla.\n\n"}
{"id": "133850", "url": "https://cs.wikipedia.org/wiki?curid=133850", "title": "Seznam přírodních lesních oblastí v Česku", "text": "Seznam přírodních lesních oblastí v Česku\n\nÚzemí rozlišená na základě jednotných podmínek geologických, klimatických, orografických a fytogeografických. Česká republika je rozčleněna na 41 přírodních lesních oblastí.\n\n"}
{"id": "133851", "url": "https://cs.wikipedia.org/wiki?curid=133851", "title": "Violet-wand", "text": "Violet-wand\n\nViolet wand (nepoužívané či zastaralé termíny jsou \"přístroj pro jiskrovou diatermii\", \"(elektro)fulgurační přístroj\" nebo \"arsonizační přístroj\") je zařízení pro prohřívání a prokrvení vrchních vrstev tkáně působením vysokonapěťového vysokofrekvenčního pole. Používáno bylo zejména v předválečném období jako módní prostředek pro samoléčení, v současné době nachází využití zejména v rámci BDSM aktivit a elektroplay.\nViolet wand využívá schopnosti vn vf pole pronikat do mělkých vrstev tkáně a prohřívat je. Pro přenos a směrování pole jsou používány nejčastěji skleněné vhodně tvarované trubice, plněné inertními plyny, zvané jiskřivky, ne zcela správně elektrody či neonky. Pro vybuzení pole je nejčastěji používán Teslův transformátor, buzený u starších přístrojů z jiskřiště, napájeného Wagnerovým kladívkem či jiným druhem vibračního měniče, u novějších přístrojů je buzení Teslova transformátoru elektronické.\nTypický violet wand se skládá z budící jednotky a aplikační části, přizpůsobené pro nasazení jiskřivek. Obě části jsou spojeny kabelem. Teslův transformátor ve válcovém provedení je obvykle vestavěn do aplikační části jako součást rukojeti. Izolace je u starších přístrojů ebonitová, nová zařízení využívají zejména vysokolekulární plasty. Konektor pro zasunutí jiskřivky bývá umístěn v ochranném límci, znemožňujícím přímý dotyk. Budící jednotka je vybavena regulačním prvkem, umožňujícím v malém rozsahu nastavení frekvence – v kombinaci s rezonanční charakteristikou Teslova transformátoru se tak reguluje intenzita vf pole.\nJiskřivky jsou nejčastěji skleněné, s tvarem, předurčujícím jejich použití (tyčinkové, talířkové, hřebenové, vkládací a další). Mohou být opatřeny vnitřním koncentrátorem výboje v podobě ocelových jehel, spirál či kartáčků. Část, určená k připojení je opatřena kovovým, nejčastěji invarovým roubíkem. Náplň tvoří u starších přístrojů vzduch o sníženém tlaku nebo směs inertních plynů, nová zařízení využívají převážně neon. Na druhu náplně závisí barva světla, vyzařovaného výbojem.\nViolet wand se v moderní medicíně prakticky neužívá, je nahrazen modernějšími diatermickými zařízeními. Využití nachází v oblasti BDSM. Využito je podráždění nervových zakončení v mělkých vrstvách tkáně teplem a následným prokrvením. Vf pole přitom do hlubších vrstev tkáně neproniká. Podráždění působí jednak krátkodobě, po dobu působení výboje, jednak (při déletrvající expozici) může v různé míře přetrvávat až po dobu desítek hodin.\n\nPro správnou funkci přístroje je potřebná existence vazební kapacity. Ta je obvykle zajištěna umístěním Teslova transformátoru do rukojeti, držené obsluhou. Pokud je intenzita výboje nepostačující, lze se druhou volnou rukou dotknout partnera, některá zařízení mají k tomuto účelu vyvedenu nízkopotenciální zdířku a jsou doplněna vazební elektrodou. Intenzitu výboje lze dobře odhadnout z intenzity světelného sloupce v jiskřivce, která je intenzitě výboje přímo úměrná.\n"}
{"id": "133853", "url": "https://cs.wikipedia.org/wiki?curid=133853", "title": "Augustin Němejc", "text": "Augustin Němejc\n\nAugustin Němejc (15. března 1861 Nepomuk – 16. srpna 1938 Plzeň) byl český malíř.\n\nVyučil se jako hodinář, v letech 1883-1884 již však studoval malířství u prof. Františka Sequense na Akademii výtvarných umění v Praze, jeho studium pokračovalo na akademii v Mnichově. Po svých studiích působil jako malíř a pedagog v Plzni. Jeho obrazy představovaly hlavně život prostých lidí na Plzeňsku. Za obraz Beznadějná láska získal na Všeobecné zemské jubilejní výstavě v Praze 1891 roční stipendium v Paříži.\n\nByl synem nepomuckého řezníka a právovárečného měšťana Josefa Němejce. Na rodném domě A. Němejce čp. 129 v Nepomuku je umístěna pamětní deska od Václava Fialy, osazená 15. března 2011 u příležitosti 150. výročí malířova narození. V rodném domě je od roku 2010 otevřena galerie umělcových děl. Další pamětní deska spolu s jeho bustou je umístěna na domě v Mánesově ulici v Plzni, kde strávil poslední léta svého života. Je pohřben na plzeňském Ústředním hřbitově, vpravo od kaple sv. Václava.\n\nDílo:\n\nJeho dílo je možné spatřit ve stálé expozici v Městské galerii v Nepomuku.\n\n"}
{"id": "133856", "url": "https://cs.wikipedia.org/wiki?curid=133856", "title": "Hněvkovice", "text": "Hněvkovice\n\nNázev Hněvkovice má více míst:\n\n"}
{"id": "133860", "url": "https://cs.wikipedia.org/wiki?curid=133860", "title": "Vendelín Budil", "text": "Vendelín Budil\n\nVendelín Budil (19. října 1847 Praha – 26. března 1928 Plzeň) byl český herec, režisér, divadelní ředitel, pedagog a historik, autor memoárové a odborné literatury, publicista a překladatel.\n\nNarodil se v Praze, v Malé Karlově ulici. Studoval německou nižší reálku u sv. Jakuba a vyšší českou reálku v Panské ulici, kterou ukončil v roce 1865. Již jako student zkoušel své herecké umění v letech 1865–1866 s Antonínem Puldou na ochotnických jevištích v Sakrabonce, na Rohanském ostrově, ve Vršovicích a na Smíchově. V roce 1866 se pokoušel neúspěšně uplatnit u ředitele Pavla Švandy ze Semčic v Plzni. Chodil pak na hodiny herectví k Františku Ferdinandu Šamberkovi. Angažmá získal až v roce 1867 u ředitele J. E.  Kramuela, vydržel zde však jen jeden rok. V letech 1867 až 1869 hrál v Prozatímním divadle. Následně přešel do společnosti ředitele Švandy ze Semčic a hrál s ním v aréně v Pštrosce, ve Smíchovské aréně, v Novoměstském divadle a v Karlíně (U města Lipska). Působil zde až do roku 1880. Po dalším neúspěšném pokusu o angažmá v Prozatímním divadle hrál v letech 1881–1887 u společnosti ředitele Jana Pištěka na Královských Vinohradech.\n\nV letech 1888–1900 řídil (zároveň činný jako režisér a herec) vlastní velmi úspěšnou \"Divadelní společnost Vendelína Budila\", zahajující 2. června 1888 v aréně v Plzni, v městských sadech na \"Obcizně\", 1892–1893 byl ředitelem Národního divadla v Brně (angažován s celým souborem, doplněným brněnskými herci). V 90.letech 19.století byla jeho společnost nejlepším činoherním tělesem po Národním divadle v Praze, jako vůbec jediná z venkovských společností hostovala v roce 1897 v pražském Národním divadle s dramatizací románu F. E. Hodgson–Burnettové \"Malý lord\". V titulní roli vystoupila Budilova malá dcera Anna. Od září 1901 do března 1902 byl opět angažován u ředitele Pištěka. Od března 1902 do roku 1912 řídil nové Městské divadlo v Plzni. Jeho nejproslulejší rolí byl Král Lear od Shakespeara, kterou nastudoval opakovaně v letech 1878, 1885 a 1904. K dalším významným rolím patřil \"Richard III.\" (1902) a Rostandův \"Cyrano z Bergeracu\" (1902). Po pracovním úrazu byl v roce 1912 penzionován. Nadále však hostoval jak v Plzni, tak v Praze, zpracovával archiv plzeňského divadla, publikoval své herecké vzpomínky a psal paměti. Od roku 1910 byl předsedou Svazu českých divadelních ředitelů, v roce 1918 členem slavnostního výboru pro jubilejní oslavy Národního divadla. Při této příležitosti zde i 3x pohostinsky vystoupil v cyklu českých her.\n\nV rámci oslav nedožitých stých narozenin byl jmenován v roce 1947 in memoriam čestným členem Národního divadla v Praze. Jeho potomci, dcera Anna Steimarová, vnučka Jiřina Steimarová, pravnuk Jiří Kodet, pravnučka Evelyna Steimarová a prapravnučky Barbora Kodetová, Vendula Prager-Rytířová a Anna Polívková se stali také herci.\n\nZa svůj život nastudoval 1275 rolí. Jeho podobizna v úloze krále Leara visí v Shakespearově domě ve Stratfordu jako pocta Anglie tomuto vynikajícímu českému herci.\n\nJsou po něm pojmenovány ulice v Praze a Plzni.\n\n\n"}
{"id": "133861", "url": "https://cs.wikipedia.org/wiki?curid=133861", "title": "Vodní nádrž Kamenička", "text": "Vodní nádrž Kamenička\n\nVodní nádrž Kamenička je přehradní nádrž na potoce Kamenička v Krušných horách, v katastrálním území Bečov obce Blatno na severozápadě Čech v okrese Chomutov. Je součástí vodohospodářské soustavy v oblasti severočeské hnědouhelné pánve. Správcem vodního díla je státní podnik Povodí Ohře.\n\nNa konci 19. století byl Chomutov nedostatečně zásobován pouze nekvalitní vodou čerpanou ze studní. Městská rada proto rozhodla o výstavbě přehrady původně nazvané \"Údolní přehrada Císaře Františka Josefa\" ( Vodohospodářský projekt, který počítal se spotřebou 60 l na osobu, zpracovala teplická firma Rumpel & Niklas v roce 1891. Výstavba přehrady na Chomutovce byla z důvodu nedostatečného množství vody v  řece zamítnuta a na základě posudku profesora Otto Luegera byla vybrána varianta s přehradou na Kameničce. Stavbu, na které pracovalo 700–1000 dělníků zejména z Chorvatska a Itálie, provedla vídeňská firma G. A. Wayss & Cie v letech 1899–1904.\n\nObloukovitá tížná hráz stojí 1,5 km před ústím potoku Kamenička do Chomutovky. Je dlouhá 153 m, vysoká asi 33 m a vytváří nádrž o ploše 6 ha a délce vzdutí 470 m. Hráz je vyzděná z lomového kamene na žulovém podkladu. Její součástí je odběrná věž s dvojicí spodních výpustí o průměru 400 mm. Odběr pitné vody probíhá ve výškách 2,5 m, 6,5 m a 10 m nad dnem nádrže.\n\nPřed přetečením je hráz chráněna asi 24 m dlouhým bezpečnostním přelivem s kapacitou 29 m³/s. Voda z přelivu stéká kaskádou do koryta pod hrází. Do přelivu ústí také obtokový kanál, který po levé straně nádrže odvádí případnou nekvalitní vodu mimo nádrž.\nSoučástí projektu přehrady je také Dieterova štola, která při tání sněhu nebo velkých deštích odvádí nekvalitní vodu z horských rašelinišť do Chomutovky v Bezručově údolí.\n\nVodní nádrž slouží k zásobování pitnou vodou, která se dále upravuje v úpravně vody III. mlýn. Přehrada je technickou památkou, přístup na hráz a do okolního I. ochranného pásma vodního zdroje není povolen. Po pravém břehu souběžně vedou modře značená turistická značka a cyklotrasa č. 3078. V údolí Kameničky se asi 1,5 km nad nádrží nachází přírodní rezervace Buky nad Kameničkou s porostem 200 let starého bukového lesa.\n\n"}
{"id": "133862", "url": "https://cs.wikipedia.org/wiki?curid=133862", "title": "Dior", "text": "Dior\n\nDior, nazývaný též Dior Eluchíl je fiktivní postava z knihy Silmarillion J. R. R. Tolkiena.\n\nDior byl synem lidského hrdiny Berena a elfky Lúthien - dcery elfího krále Doriathu Thingola a jeho manželky Melian - bohyně z rodu Maiar. Díky tomu se v Diorovi a jeho potomstvu smísila krev lidí, elfů i bohů.\n\nVnukové Diora měli možnost volby mezi údělem lidí (smrtelnost) a údělem elfů (svázanost s osudy Ardy až do konce věků) - Elrond zvolil elfy a stal se jedním z mocných knížat elfů ve Středozemi, Elros zvolil lidi a stal se prvním králem Númenoru.\n\nDěj knihy Pán prstenů vypráví mimo jiné o opětovném spojení dvou linií potomků Diora - Arwen jako jeho pravnučky na elfí straně a Aragorna jako jeho přímého prapotomka (přes Elrose) na lidské straně.\n\nV elfím zpěvu Quenta Silmarillion je Dior zmiňován jako vládce Doriathu po smrti Thingola a odchodu Melian zpět do Amanu.\n\nVe spolupráci se svým otcem Berenem Dior porazil trpasličí vojsko, které se po vraždě Thingola snažilo odnést ukořistěný náhrdelník Nauglamír osazený jedním ze silmarilů do svých sídlišť v Nogrodu. Získaný náhrdelník nosila Diorova matka Lúthien a po její smrti sám Dior.\n\nNa silmaril vznesli nárok Fëanorovi synové, kteří již v době Vzpoury Noldor přísahali, že nepřipustí, aby silmarily vlastnil kdokoliv mimo jejich rod. Když Dior odmítnul klenot vydat, zaútočili Fëanorovi synové na Doriath a dobyli jej - padl zde Dior, jeho manželka Nimloth, jeho synové Eluréd a Elurín byli vyhnáni do zimních lesů, kde pravděpodobně zemřeli. Z Fëanorových synů zemřeli v tomto boji Celegorm, Curufin a Caranthir. Silmaril se však získat nepodařilo - odnesla jej Diorova dcera Elwing, která s hrstkou dalších elfů z Doriathu uprchla.\n\n"}
{"id": "133866", "url": "https://cs.wikipedia.org/wiki?curid=133866", "title": "Jaroslav Kvapil", "text": "Jaroslav Kvapil\n\nJaroslav Kvapil (25. září 1868 Chudenice – 10. ledna 1950 Praha) byl český básník, dramatik, překladatel, libretista a divadelní režisér.\n\nByl syn lékaře v Chudenicích u Klatov, kde též vychodil obecnou školu. Po studiu na klatovském a plzeňském gymnáziu studoval lékařství a filosofii v Praze, studia však nedokončil.\n\nV letech 1891 až 1904 pracoval jako novinář v redakcích listů \"Hlas národa\", \"Národní listy\", \"Česká stráž\" a jako redaktor \"Zlaté Prahy\". V letech 1888–1902 přispíval pod pseudonymem Olaf do humoristického časopisu Švanda dudák. Jeho první žena Hana Kvapilová (rozená Kubešová), herečka Národního divadla, jej přivedla k trvalému zájmu o divadlo a on se ve svých příspěvcích pro noviny a časopisy věnoval často divadlu. S Hanou jej seznámil začátkem roku 1890 J. V. Frič. Jeho druhou manželkou byla Zdena Rydlová, herečka Národního divadla.\n\nPrvní básně publikoval ve \"Světozoru\". Spolu s Alfonsem Muchou a Ladislavem Syllabou se podílel na obnovení svobodného zednářství v Československu.\n\nV roce 1898 založil spolu s Janem Vávrou, Gustavem Schmoranzem a členy spolku \"Máj\" v Praze divadlo Uranie, umístěné u příležitosti Výstavy architektury a inženýrství zprvu na pražském Výstavišti, později přenesené do pivovarské zahrady v Holešovicích.\n\nCelý svůj další život pak věnoval divadlu, působil mnoho let jak v Národním divadle, tak v Městském divadle na Královských Vinohradech. Kromě režie i překládal, psal libreta a upravoval divadelní hry pro jevištní provedení.\nZa první světové války se účastnil prvního odboje.\nV letech 1918–1920 byl poslancem Revolučního národního shromáždění Republiky československé za Českou státoprávní demokracii, respektive za Československou národní demokracii z ní vzniklou.\n\nZa druhé světové války byl (spolu s bývalým ministrem zahraničí Kamilem Kroftou a právníkem Emilem Lánym) spoluzakladatelem odbojové organizace \"Prozatímní revoluční národní výbor\". Po odhalení skupiny byl uvězněn a do doby osvobození republiky strávil 11 měsíců ve vazbě.\n\nDne 13. června 1945 byl jmenován předsedou Divadelní rady, zřízené jako umělecky a kulturně-politický poradní sbor pro zásadní otázky v divadelnictví. Schůzí se však nezúčastňoval, neboť se marně domáhal u ministra Zdeňka Nejedlého zjistit rozsah svých pravomocí.\n\nDne 22. února 1948 podepsal jako jediný divadelník výzvu k zachování demokracie, vydanou stranami demokratického tábora republiky.\n\nKdyž v roce 1950 zemřel, jeho pohřeb byl vypraven proti jeho přání z Národního divadla. Soustrast manželce vyslovil president Klement Gottwald.\n\nMístem jeho posledního odpočinku se staly jeho rodné Chudenice v okrese Klatovy.\n\nJiž v roce 1894 spolurežíroval (s J. Seifertem, J. Šmahou, A. Sedláčkem) na scéně Národního divadla hru E. Moreau a V. Sardou \"Madame Sans-Gene\". V roce 1897 v Národním divadle pak uvedl v premiéře svoji \"Princeznu Pampelišku\" (s hudbou Josefa Bohuslava Foerstera a ve spolurežii s J. Seifertem), v hlavní roli alternovala jeho žena Hana Kvapilová. Hra byla na pořadu až do roku 1909.\n\nV roce 1900 se stal „literárním poradcem“ (dramaturgem) činohry Národního divadla. Zde působil v této funkci do roku 1906, pak jako vrchní režisér a v letech 1911 až 1918 jako šéf činohry.\nNa scénách Národního divadla uvedl v premiéře v letech 1893 až 1937 ve své režii nebo spolurežii celkem 205 divadelních inscenací. V roce 1918 byly uspořádány velké divadelní slavnosti k padesátiletí položení základního kamene Národního divadla a on sám při té příležitosti uvedl v pěti měsících čtyřicet pět divadelních her devětadvaceti českých autorů.\n\nV roce 1918 vstoupilo Národní divadlo do nové republiky s inscenací hry \"Jana Roháče\" od Aloise Jiráska v režii J. Kvapila s Vojanem v titulní roli. Představení se hrálo 25. a 27. října 1918 ještě v Rakousku-Uhersku a pak 31. října 1918 již v nové Československé republice.\n\nBěhem let 1918 až 1921 pracoval jako sekční šéf na ministerstvu školství a národní osvěty, avšak práce jej zde neuspokojovala. Nastoupil tedy od 1. září 1921 místo Karla Hugo Hilara v Městských divadlech na Vinohradech, neboť od 1. ledna 1921 odešel z Vinohrad do Národního divadla jako šéf činohry Karel Hugo Hilar. Z Vinohrad za Hilarem odcházeli postupně další herci, např. Václav Vydra, B.Karen, Karel Dostal, Jaroslav Vojta, Zdenka Baldová. Na protest právě proti přetahování herců do Národního divadla podali v roce 1922 ředitel Dr. Fuksa, J. Kvapil a Karel Čapek demisi na své funkce, tuto však později odvolali.\n\nByl nucen vytvořit nový vinohradský soubor – postupně přišli Míla Pačová, František Smolík, Olga Scheinpflugová, Hugo Haas, František Kreuzmann, Gustav Hilmar, Bedřich Vrbský, L. Veverka. V roce 1923 přizval na Vinohrady režiséra Bohuše Stejskala z Brna, v roce 1924 Jana Bora z Intimního divadla na Smíchově. V letech 1927–1928 získal jako hosta pro Vinohradské divadlo Annu Sedláčkovou.\n\nZa jeho šéfování tvořili čeští autoři postupně třetinu až více než polovinu z průměrně 30 premiér, které zde byly ročně uváděny. Uváděny byly hry Aloise Jiráska, Jaroslava Vrchlického, Fráni Šrámka, Mahena, Stanislava Loma, Kopty, Františka Langera, bratří Čapků. Dále uváděl svého oblíbeného Williama Shakespeara, Henrika Ibsena a další.\n\nV roce 1921 zorganizoval na Vinohradech, ještě jako ministerský úředník, sérii pohostinských vystoupení Moskevského uměleckého akademického divadla (MCHAT), za účasti Konstantina Sergejeviče Stanislavského, se kterým se znal ze začátku století (1906), kdy poprvé hostoval v Praze.,\n\nKoncem roku 1927 incenoval ve Vinohradském divadle svoji poslední režii, hru Jaroslava Vrchlického \"Noc na Karlštejně\". Na Vinohradech působil jako umělecký šéf a režisér jen do roku 1928. Od roku 1928 z důvodu zhoršující se oční vady omezil soustavné divadelní působení a vracel se později již jen k pohostinským režiím.\n\nV roce 1934 byl přizván opět do Národního divadla k režii hry I. Vojnoviče \"Smrt matky Jugovičů\", aby tuto hru (kterou kdysi jako první uvedl na česká pódia) znovu uvedl.\n\nTaké režisér Jiří Frejka jej v roce 1947 znovu pozval do Vinohradského divadla, aby zde ve svých 80 letech režíroval své významné inscenace z 20. let. On sám pak zde zopakoval v původní výpravě Josefa Čapka Langerovu hru \"Periferie\", Šrámkův \"Měsíc nad řekou\" a Shakespearovu hru \"Troilus a Kressida\". Hry byly úspěšně hodnoceny, \"Troilus a Kressida\" dokonce jako špičkové představení sezóny.\n\nTaké do Národního divadla se vrátil ještě v sezóně 1947/1948, aby zde uvedl opět svoji \"Princeznu Pampelišku\" (celkem 33× na scéně Stavovského divadla, Tylova divadla a Národního divadla), kterou sám i režíroval.\n\n\nPřestože byl Kvapil hlavně divadelní režisér, režíroval i tři filmy:\n\n\n„Vzpomněl jsem si na Jaroslava Kvapila, který říkával: ‚Dobrá herečka je jako víno. Čím starší, tím lepší.‘ “\n\n„Jaroslav Kvapil, náš Jaroslav Kvapil! Vidím ho – jako v dálce – na přelomu století. Štíhlý, vysoký mladý muž ušlechtilé tváře, obdařený zvláštním osobním kouzlem. Poprvé jsem ho viděla tehdy v Poděbradech, kde měl jakousi literární přednášku – pro mne památnou. Týž den totiž byl přítomen na večeru, kde vystupovala mladá dívka ve staré aktovce ve vděčném sólovém výstupu. Jaroslav Kvapil projevil zájem o mladý talent – a tak šťastně rozhodl o mém poslání“\n\n„Kvapil mi imponoval svou vzdělaností, cílevědomostí, zkušenostmi i logikou. Měl Shakespeara v malíčku, a přesto se na každou zkoušku pečlivě připravoval a věděl si proto rady s každým detailem.“\n\n\n\n\n\n„Jiří Frejka pozval Kvapila k pohostinné režii další Shakespearovy hry Troilus a Cressida, ve které mi Mistr svěřil roli kuplíře Pandara, kterého kdysi hrával Bohuš Zakopal a počítal ji právem k parádním rolím. Jaroslav Kvapil inscenoval tuto hru před více než dvaceti pěti lety a měl s ní tedy své zkušenosti. Pandarus je role velice krásná. Byl jsem s ní spokojen a Kvapil, jak mi později prozradil, také. Pracovat s ním – to byl skutečně nesmírně nádherný zážitek. Měl totiž promyšleno všechno do nejmenších detailů a třebaže, jak jsem říkal, velice špatně viděl, neušel mu kmit světla ani falešné nasvícení scény, ba ani to, že reflektor stál o půl metru dál, než ho chtěl mít. Představení bylo divadelním svátkem.“\n\n\n„Režisér Jaroslav Kvapil byl jemný a uhlazený člověk, kterého jsme měli všichni rádi. Jeho dramaturgická úprava všech Shakespearových her, jež postupně uváděl na scénu, byla jedinečná, a to ať v Národním divadle, tak i u nás na Vinohradech. Sám si je všechny režíroval.“\n\n\n\nŘada jeho básní byla zhudebněna, například: Josef Bohuslav Foerster: \"Česká píseň\", Jindřich Jindřich: \"Písně\".\n\n\nNěkterá jeho díla se stala podkladem filmových scénářů, např. \"Oblaka\" natočil režisér Svatopluk Innemann v roce 1933 pod názvem \"Skřivánčí píseň\"\n\n\n\n\n"}
{"id": "133868", "url": "https://cs.wikipedia.org/wiki?curid=133868", "title": "Vrané", "text": "Vrané\n\nVrané může znamenat:\n"}
{"id": "133869", "url": "https://cs.wikipedia.org/wiki?curid=133869", "title": "Štěchovice (rozcestník)", "text": "Štěchovice (rozcestník)\n\nJméno Štěchovice nese více míst:\n"}
{"id": "133871", "url": "https://cs.wikipedia.org/wiki?curid=133871", "title": "Malý Jordán", "text": "Malý Jordán\n\nMalý Jordán je přehradní nádrž v okrese Tábor. Má celkovou rozlohu přibližně 4 ha. Byla vybudována na začátku 50. let 20. století zejména jako usazovací nádržka před vodní nádrží Jordán, na podnět táborského rodáka Václava Janovského - v místě bývalého kamenolomu u místní části Tábor-Náchod.\n\nPřehradou protéká Košínský potok.\n"}
{"id": "133874", "url": "https://cs.wikipedia.org/wiki?curid=133874", "title": "Bekináž", "text": "Bekináž\n\nBekináž (, ) je specifický architektonický objekt, skupina menších domů obehnaných zdí, který byl ve středověku obýván bekyněmi. Jednalo se o ženské náboženské sdružení uvnitř římskokatolické církve, založené ve 13. století v Nizozemsku pro ženy, které chtěly sloužit Bohu, aniž by se však odloučily od světa.\n\nV roce 1184 založil kněz Lambert de Begue (přezdívaný \"Kokta\") v Lutychu ženské náboženské spolky, které po něm přijaly jméno béguines – bekyně. Toto hnutí bylo původně vyvoláno velkým populačním nepoměrem mužů a žen v důsledku křížových výprav. Volné sdružení osob se postupně přetvořilo v řád, který však nebyl tak přísný jako jiné uzavřené řády. Členové neskládali řeholní slib a svým členům Řád přikazoval sice poslušnost a pokání, ale ne chudobu, jako tomu bylo u jeptišek. Mnohé členky byly vdovy, či neprovdané ženy z bohatých a vážených rodin. Jejich cíl spočíval v modlitbě, kontemplaci a charitativních činnostech. Většinou se staraly o nemocné a staré lidi a také vyráběly krajky a oblečení, což byl jeden z dalších zdrojů financí. Postupně vznikla i mužská obdoba Řádu – beguini nebo také berghardové.\n\nOd počátku 13. století se hnutí šířilo z Belgie přes Francii a Německo. Rovněž v českých zemích se značnou měrou podílely na charitativní činnosti té doby (např. Brno, Český Krumlov, Kolín). Ekonomická nezávislost Řádu přinesla i myšlenkovou volnost a uvnitř hnutí se šířily názory neslučitelné s oficiálními stanovisky katolické církve.\n\nNěkteré bekyně podle vznášených obvinění např. hlásaly, že prostopášnost nemůže poskvrnit lidského ducha a posléze popíraly i božství Kristovo a panenství Matky Boží. S tímto odůvodněním všeobecný církevní sněm ve Vienne roku 1311 nařídil jejich potlačení. Hodně členů hnutí se uchýlilo do Čech a na Moravu. Protože se scházeli v jeskyních a jamách, říkalo se jim tady „jamníci“. Po čase byli potřeni i zde. Dnes existují již jen v Belgii.\n\nVelmi zachovalé bekináže se nacházejí zejména v Belgii a v roce 1988 bylo 13 z nich zařazeno na seznam světového dědictví UNESCO.\n"}
{"id": "133876", "url": "https://cs.wikipedia.org/wiki?curid=133876", "title": "Bekyně (rozcestník)", "text": "Bekyně (rozcestník)\n\nSlovo bekyně má více významů:\n\n"}
{"id": "133884", "url": "https://cs.wikipedia.org/wiki?curid=133884", "title": "Axiom omezené velikosti", "text": "Axiom omezené velikosti\n\nAxiom omezené velikosti (také axiom omezené mohutnosti) je matematické tvrzení z oblasti teorie množin, které je ekvivalentní s axiomem silného výběru.\n\nAxiom lze formulovat pouze ve Von Neumann-Gödel-Bernaysově teorii množin (GB). V teorii množin Zermelo-Fraenkelově (ZF) jej vyslovit nelze, ale je možné ho zde nahradit axiomem silného výběru, který je (v GB) s ním ekvivalentní a v ZF (s upraveným jazykem) vyslovitelný.\nJedna z možných formulací tohoto axiomu je následující:\n\n\"Mezi každými dvěma vlastními třídami existuje bijekce.\"\n\nV GB je axiom omezené velikosti ekvivalentní s axiomem silného výběru, tedy z něj plynou jak axiom úplného výběru, tak (obyčejný) axiom výběru.\n\nDíky postulované existenci bijekce mezi univerzální třídou a třídou všech ordinálních čísel, je možné univerzální třídu dobře uspořádat.\n\n"}
{"id": "133885", "url": "https://cs.wikipedia.org/wiki?curid=133885", "title": "Finwë", "text": "Finwë\n\nFinwë je fiktivní postava z knih o Středozemi (především Silmarillionu) J. R. R. Tolkiena.\n\nFinwë byl jedním ze tří vyslanců elfů (dalšími dvěma byli Ingwë a Elwë), které vzal Vala Oromë do Valinoru, aby viděli jeho nádheru a dosvědčili ji před ostatními elfy, kteří v té době žili u jezera zrození - Cuiviénen.\n\nPo návratu všichni tři vyslanci mluvili pro odchod do Valinoru a podařilo se jim přesvědčit většinu svých příbuzných - Ti pozvání do Valinoru přijali a jsou dále známi jako Eldar.\n\nKaždý ze tří vyslanců vedl během putování jeden zástup Eldar - Ingwëho zástup (známý později jako Vanyar) a Finwëho zástup (známý později jako Noldor) absolvovaly cestu poměrně rychle. Elwëho zástup (později známý jako Teleri) byl největší a nejpomalejší, a byl veden dvěma pány - kromě Elwëho ještě jeho bratrem Olwëm.\n\nPo příchodu na Západ žili Noldor pod vedením Finwëho na pahorku Tirion, který k východu shlížel na moře směrem k Tol Eressëa - Osamělému ostrovu, kde měli své sídlo Teleri pod vedením Olwëho, na západ od něj se rozkládala Blažená říše Nesmrtelných - Aman, kde v té době ještě kvetly Stromy - zlatý Laurelin a stříbrný Telperion.\n\nZde se narodil prvorozený syn Finwëho - Fëanor, který později proslul jako největší z řemeslníků mezi elfy. Říká se, že jeho matku Míriel vyčerpalo zrození tohoto syna natolik, že ztratila veškerou radost ze života a jako první z Eldar odešla do Mandosových síní - místa, kde se shromažďují duše zemřelých elfů.\n\nFinwë se později znovu oženil s Indis - příbuznou Ingwëho, krále Vanyar. S Indis měl další dva syny - Fingolfina a Finarfina a dcery Findis a Irien, známou též jako Lalwen. Většina pozdějších problémů Noldor (jejich vzpoura a vyhnání z Amanu, Beleriandské války) má prapůvod v tomto rozdílném původu synů Finwëho, především v žárlivosti Fëanora na své dva nevlastní bratry.\n\nFëanorovým vrcholným dílem byly silmarily - tři umělé drahokamy naplněné světlem Stromů. Po těchto klenotech zatoužil Melkor, který v té době žil v Amanu - nejprve jako vězeň, později svobodně, když vypršel jeho trest za předchozí zlé činy. Pomocí pomluv se mu podařilo znesvářit Fëanora s Fingolfinem natolik, že Fëanor tasil proti Fingolfinovi meč přímo v trůním sále Finwëho a byl za to odsouzen Valar k několika letům vyhnanství z Tirionu. Zbudoval si pevnost Formenos, do které odešel i se silmarily, Finwë pak odešel do tohoto vyhnanství dobrovolně se svým synem.\n\nMelkorovi se brzy nato podařilo uprchnout z Amanu, na cestě zničit oba Stromy a dobýt Formenos, při jehož obraně Finwë zemřel.\n\n"}
{"id": "133888", "url": "https://cs.wikipedia.org/wiki?curid=133888", "title": "Okarína", "text": "Okarína\n\nOkarína (z italského \"ocarina\" - zdrobněliny od oca = husa, tedy \"husička\") je starobylý dechový hudební nástroj. Existují různé typy, ale typická okarína je uzavřený nástroj s čtyřmi až dvanácti otvory a náustkem. Běžně je vyráběna z hlíny nebo keramiky, ale dají se použít i jiné materiály jako plast, dřevo, kov nebo rohovina. Příklad okaríny vyrobené z rohoviny je starověký německý \"gemshorn\" (nástroj vyrobený z rohu kamzíka nebo kozy).\n\nOkarína patří do starobylé skupiny nástrojů staré až 12 000 let. Jí podobné nástroje měly velký význam v čínské a mexické kultuře. V Číně hrála okarína důležitou roli v její dlouhé historii písní a tanců. V Japonsku je tradiční okarína známa jako \"tsuchubie\" (doslova hliněná flétna). Aztékové a Mayové vyráběli vlastní verze, ale byli to Aztékové, od kterých Evropané převzali písně a tance doprovázené okarínou. V evropské společnosti se okarína stala populární hračkou.\n\nModerní evropská okarína se datuje do 19. století, kdy Giuseppe Donati z Budria, města nedaleko Bologni v Itálii, přetvořil okarínu z hračky, která uměla hrát jen pár tónů, na více komplexní nástroj (známý jako první klasická okarína). Předchozí forma okaríny v Evropě byla známa jako \"gemshorn\" (dutý roh zvířete s vyvrtanými otvory po straně).\n\nGyörgy Ligeti použil čtyři okaríny ve svém díle, kde hudebníci hrající na dřevěné dechové nástroje podpořili okarínami své vlastní nástroje. Název tohoto díla je Violin Concerto, Koncert pro housle a orchestr.\n\nV roce 1998 hrála okarína hlavní roli ve hře \"The Legend of Zelda: Ocarina of Time\", hře na Nintendo 64, která přivodila značný zájem a podstatně zvýšila prodej tohoto nástroje. Později byla také použita v dalších hrách série \"The Legend of Zelda\" (tato původně japonská hra nemá českou verzi).\n\n"}
{"id": "133890", "url": "https://cs.wikipedia.org/wiki?curid=133890", "title": "Eldar", "text": "Eldar\n\nEldar (jinak také Elfové Velké pouti) je označení pro skupinu elfů v knihách o Středozemi J. R. R. Tolkiena (například v Silmarillionu a Pánu Prstenů).\n\nSlovo Eldar znamená v elfštině „hvězdný lid“. Jsou jím označováni elfové, kteří přijali pozvání Oromëho a vydali se na pouť na západ – od jezera Cuiviénen do Amanu – říše Valar.\n\nJako opak k Eldar je používán výraz Avari (neochotní) pro elfy, kteří toto pozvání odmítli. Eldar (především Calaquendi, kterým se podařilo dojít až do Amanu) později Avari výrazně převyšovali moudrostí, krásou a zručností, což byl důsledek jejich života po boku bohů – Valar a Maiar v jejich říši.\n\nEldar se na cestu rozdělili do tří zástupů – Vanyar vedené Ingwëm, Noldor vedené Finwëm a Teleri vedené Elwëm a jeho bratrem Olwëm.\n\nZatímco první dva zástupy dorazily jako celek do Amanu, zástup Teleri se cestou několikrát rozštěpil - odtrhli se například Nandor nebo později přátelé a blízcí Elwëho známí jako Sindar. Tyto odštěpené části Teleri jsou sice počítáni mezi Eldar, ale nikoliv mezi Calaquendi (Elfy světla), neboť nikdy neviděli Stromy Amanu – Laurelin a Telperion. Výjimkou je král Sindar – Elwë, který byl spolu s druhými dvěma vůdci ve Valinoru na návštěvě před poutí.\n\nJako všichni elfové jsou vysocí, lehkonozí, mají špičaté uši a jsou snad ze všech nejkrásnější, protože v jejich zemi není zdaleka tolik zlých událostí jako ve Středozemi.\n"}
{"id": "133891", "url": "https://cs.wikipedia.org/wiki?curid=133891", "title": "Milan Hnilička", "text": "Milan Hnilička\n\nMilan Hnilička (* 25. června 1973 Litoměřice) je český politik a bývalý hokejový brankář. Působí jako manažer mládežnického reprezentačního výběru 17letých. Od října 2017 je poslancem Poslanecké sněmovny PČR, kam kandidoval jako nestraník za hnutí ANO 2011. \n\nHnilička hrál od mladšího dorostu za Kladno, v jehož dresu nastoupil v sezóně 1989–1990 k prvnímu ligovému zápasu v pouhých 16 letech. V první polovině 90. let 20. století se snažil čtyřikrát proniknout do NHL, ale nikdy neuspěl v kempu New York Islanders.\n\nNa přelomu let 2009 a 2010 odchytal za pražskou Slavii několik zápasů, jenže pak se rozhodl s vrcholovým hokejem skončit, neboť přijal nabídku stát se sportovním manažerem Mladé Boleslavi. V reprezentaci sehrál 106 utkání. Více mezistátních utkání mají z českých nebo československých brankářů na kontě pouze Jiří Holeček, Vladimír Dzurilla, Dominik Hašek a Petr Bříza.\n\nKromě práce manažera se věnoval i trénování, když se 17. listopadu 2011 v době odvolání Vladimíra Jeřábka na krátko stal asistentem dočasného kouče Mladé Boleslavi Vladimíra Hiadlovského. V prosinci 2011 se týmu ujal nový hlavní trenér Petr Novák a tak pozici asistenta opustil. V roce 2011/2012 BK Mladá Boleslav skončila po základní části ve skupině play out poslední, dokonce podlehla v baráži 3:4 týmu Chomutova a neudržela tak extraligovou příslušnost. Vedení klubu pak odvolalo trenéry i sportovního manažera a tak Milan Hnilička v Mladé Boleslavi ukončil svou činnost.\n\nOd sezony 2012/2013 byl manažerem reprezentační sedmnáctky. V sezóně 2016/2017 byl u české hokejové reprezentace asistentem generálního manažera, v srpnu 2017 se stal generálním manažerem národního týmu.\n\nJe ženatý a má dvě dcery. \n\nVe volbách do Poslanecké sněmovny PČR v roce 2017 byl z pozice nestraníka dvojkou na kandidátce hnutí ANO 2011 ve Středočeském kraji. Získal 8 188 preferenčních hlasů a stal se tak poslancem. Na konci ledna 2018 byl jmenován vládním zmocněncem pro sport, funkce se ujme od března 2018.\n\n\n"}
{"id": "133892", "url": "https://cs.wikipedia.org/wiki?curid=133892", "title": "Popperova synagoga (Krakov)", "text": "Popperova synagoga (Krakov)\n\nPopperova synagoga v Krakově, nazývaná také Malá synagoga se nachází ve čtvrti Kazimierz v Krakově, v ulici Szeroka 16.\n\nSynagogu založil v r. 1620 bohatý židovský kupec a finančník Wolf Popper, jehož jméno bylo v obchodních kruzích ve střední Evropě dobře známé. Měl přezdívku čáp, protože měl ve zvyku stát na jedné noze, když přemýšlel. Díky Popperově štědrosti se synagoga mohla pochlubit nejbohatším vybavením interiéru mezi všemi krakovskými temply. Její nákladné udržování připravilo následné dědice synagogy o značný majetek a přivedlo je až na pokraj bankrotu. Synagogu následně převzala krakovská židovská obec, která si s udržením její majestátnosti mnoho starostí nedělala. Poprvé je synagoga zmíněna daňovém soupisu z r. 1653.\n\nVýchodní zeď byla původně součástí městského opevnění. V r. 1827 byla synagoga přestavěna: byl dostavěn přístavek, ve kterém byla umístěna ženská část, byla přestavěna střecha, schody a ochozy spojující ženské galerie v patře. Směrem do ulice Szeroka byla postavena třídílná brána vedoucí do synagogy.\n\nBěhem II. světové války fašisté dopustili značnou devastaci interiéru synagogy a nevratné poničení jejího cenného vybavení. Po válce byla synagoga ve velmi špatném stavu. Střecha se zřítila po zásahu bombou a zeď přiléhající k ulici Dajwór byla poškozena. Díky péči \"Kongregace mojžíšovského vyznání\" v Krakově byla synagoga rychle opravena.\n\nV pozdější době přebývali v prostorách někdejších ženských galerií po několik let židovští repatrianti z SSSR. V r. 1956 Městská národní rada vydala příkaz k vystěhování kongregace, aby synagoga mohla být přeměněna na dům kultury pro hluchoněmé. Proti tomuto plánu se vehementně ohradila \"Kongregace mojžíšovského vyznání\" v čele s předsedou Maciejem Jakubowiczem, která nechtěla připustit přeměnu synagogy na zábavní podnik. Mezitím vedení Polského svazu hluchoněmých v Krakově dospělo k závěru, že synagoga není vhodná pro dům kultury a zřekla se nároku na ni. Protest kongregace z r. 1956 byl největším protestem židovských organizací v poválečném Polsku.\n\nV letech 1965-1967 proběhla generální oprava budovy, v jejímž rámci byl zazděn výklenek pro aron ha-kodeš, vchod z ulice Dajwór byl přestavěn na okno a byly rozebrány dřevěné ochozy a přístavby. Od dokončení oprav sídlí v synagoze se souhlasem Židovské náboženské obce v Krakově pobočka Staroměstského kulturního střediska mládeže.\n\nV r. 2005 proběhla další oprava synagogy, během níž byla budova omítnuta a byla vyměněna okna za typ, který se podobá typu použitému v předválečné době. Od r. 1996 se konají v synagoze během Festivalu židovské kultury v Krakově umělecké dílny „Objevujeme Kazimierz“, během nichž účastníci skrze umění, poznávají historii a kulturu Kazimierze – bývalé židovské čtvrti Krakova.\n\nZděná budova synagogy v barokním slohu se zdmi podepřenými mohutnými oporami byla postavena na pravoúhlém půdorysu. Interiér tvoří pravoúhlý sál hlavní modlitebny s valenou klenbou, do níž se vchází přes malou předsíň. Před vchodem do synagogy se nachází malé nádvoří uzavřené ažurovanou bránou. Nad bránou se nachází tabulka s nápisem v hebrejštině.\n\nDo dnešního dne se zachovalo původní umístění modlitebny a místností pro ženy v severní části, k nimž vedou zvenčí schody na severozápadním rohu budovy. Na stěnách a klenbě se dochovaly zbytky polychromie od Schoenkera, které jsou v současnosti zamalovány tenkou vrstvou bílé křídové barvy.\n\nZ původního vybavení se zachovala pouze dubová, basreliéfem zdobená a polychromovaná barokní dvířka od aron ha-kodeš z 18. století, která se v současnosti nacházejí ve sbírkách soukromého Muzea Isaaka a Edith Wolfsonových v Jeruzalémě. Jsou na nich postavy lva, orla, jelena a levharta, které symbolizují lidskou dovednost a sílu. Dveře jsou ověnčeny korunou Tóry a nápisem v hebrejštině.\n\n\n\n\n"}
{"id": "133895", "url": "https://cs.wikipedia.org/wiki?curid=133895", "title": "Vanyar", "text": "Vanyar\n\nVanyar je označení pro první a nejsličnější národ elfů objevující se v knihách o Středozemi J. R. R. Tolkiena. Jejich dějiny jsou popsány především v Tolkienově \"Silmarillionu\". Stali se oblíbenci Manwëho a Vardy, které velice ctili. V \"Knize ztracených pověstí\" jsou nazýváni Teleri (pozdější Teleri jsou zde jmenováni jako Mořští pištci, Solosimpi).\n\nPodle legend jsou Vanyar potomky prvního elfského páru, který procitnul u Jezera probuzení Cuiviénenu, Imina a jeho družky Iminyë. \n\nVanyar čili Sliční elfové jsou nejkrásnější a nejušlechtilejší mezi všemi elfskými národy. Byli známí pro své nádherné zlaté vlasy. Velice milovali skládání básní a písní. Vzhledem i chováním byli nejvíce ze všech quendi podobní Valar a neměli tím pádem mnoho společného s lidmi. Vanyar byli oblíbenci pána Valar Manwëho a jeho ženy Vardy. Jejich jazykem byla vznešená Quenya. \n\nHistorie Vanyar je lidem nejméně známá, protože Sliční elfové se od svého příchodu do Blažené říše vrátili do Středozemě již pouze jednou a to při válce hněvu, načež se všichni vrátili zpátky do Amanu. Lidé znají události týkající se dějin Vanyar pouze z vyprávění Vyhnanců - Noldor.\n\nKrálem Vanyar, žijících po svém procitnutí spolu s dalšími dvěma elfskými národy u vod Cuiviénenu, se stal Ingwë. Mezi elfy tehdy přišel Vala Oromë, který přinášel Prvorozeným pozvání do Blažené říše Amanu. Ingwë byl vybrán spolu s Finwëm a Elwëm jako vyslanec, který zastupoval svůj lid a Oromë je všechny tři zavedl do Blažené říše. Poté, co Ingwë pohlédl na nádheru Valinoru, uviděl světlo Valinorských stromů a stanul před Manwëho majestátem velmi zatoužil odvést svůj lid pod ochranu Valar. \n\nPo návratu mezi svůj lid se mu podařilo vzbudit ve Vanyar obrovskou touhu odejít do Amanu a byli to právě Vanyar, kteří vyrazili ze všech elfů nejrychleji. Jednak proto, že nejvíce dychtili spatřit světlo stromů a proto, že jejich zástup byl nejméně početný, cestovali Vanyar vedeni Oromëm velice rychle a přímočaře. Poté, co v Beleriandu dorazili k moři, byli Ulmem spolu s Noldor převezeni přes moře do Amanu a byli tam vřele přivítáni. \n\nVanyar v Blažené říši Amanu nějaký čas bydleli společně s Noldor na pahorku Túna, na němž společně vystavěli nádherné město Tirion. Později se však pro lásku k Valar přestěhovali přímo do Amanu a usídlili se okolo posvátné hory Taniquetil. Jejich král Ingwë byl považován za Velekrále elfů a jeho autoritu uznávali i králové všech ostatních národů Eldar. Sídlil na hoře Taniquetil u nohou Manwëho. Od svého vstupu do Amanu žili Vanyar spokojeně a nedali se nijak ovlivnit Melkorem a jeho lhaním v době Vzpoury Noldor, do které se nenechali zaplést. \n\nNa konci prvního věku Slunce se Vanyar po boku Valar, Maiar a Noldor, vedení svým králem Ingwëm, vydali do rozhodující bitvy proti Temnému pánovi Morgothovi. V ohromné bitvě byla zcela zničena Morgothova pevnost Angband, Temný pán byl poražen a vykázán z Ardy. Toto vítězství ukončilo Beleriandské války, znamenalo začátek nového věku a způsobilo zkázu a zatopení Beleriandu. Po skončení bojů se všichni přeživší Vanyar odplavili zpátky do Amanu, kde znovu usedli po boku Valar.\n\n"}
{"id": "133898", "url": "https://cs.wikipedia.org/wiki?curid=133898", "title": "MG 17", "text": "MG 17\n\nMG 17 byl (spolu s MG 15) první letecký kulomet německé Luftwaffe.\n\nSpolu s pohyblivým leteckým kulometem MG-15 vyvíjela firma Rheinmetall-Borsig i jeho pevnou variantu MG-17, určenou pro zástavbu do křídel, respektive synchronizovanou modifikaci určenou pro zástavbu do trupu. Automatika kulometu pracovala na stejném principu jako u MG-15. Odlišný byl způsob podávání nábojů. Dvojitý bubnový zásobník MG-15 byl nahrazen nábojovým pásem, jehož články byly kovové. Pásy měly kapacitu 50 nábojů, ale spojovaly se jednoduše do větších s kapacitou až 250 a více nábojů. Spojujícím prvkem byla střela na kraji pásu. Prázdný pás pro 200 nábojů vážil jen 1,1 kg. Zbraň se nabíjela elektropneumaticky, pás mohl být podáván z obou stran. Úpravy podávání nábojů a závěru umožnily zvýšit kadenci až na 1 180 výstřelů za minutu. Zbraň byla poměrně spolehlivá, nabíjela se jednoduše, ale byla složitá a náročná na údržbu. Náboj ráže 7,92 mm dokázal na vzdálenost 100 m prorazit 5 mm tenký pancíř a později se podařilo průraznost střely zvýšit na 17 mm z 50 m.\n\nZbraň měly ve výzbroji stíhací letouny Heinkel He 51, Messerschmitt Bf 109E, Bf 109F, Bf 109G (poslední verze vybavená tímto kulometem byla Bf 109G-4 z roku 1942), Fw 190A-1 až A-6 (z roku 1943), Messerschmitt Bf 110 (až do verze G). Jako pevný kulomet se montoval také do letadel Arado Ar 196, Focke-Wulf Fw 189, Heinkel He 115, Henschel Hs 123, Henschel Hs 126, Henschel Hs 129. Technicky zajímavá byla instalace dálkově ovládaného MG-17 do zadní části He 111 H-6. Do stíhacích letadel se z důvodu poměrně malé účinnosti v boji, obzvláště proti bombardérům, přestal montovat už v roce 1943. Do ostatních typů se vyráběl až do roku 1944. Do 1. července 1944 se vyrobilo 24 271 kusů, většina ze zbývajících leteckých kulometů tohoto typu byla konvertována na pozemní protiletadlové kulomety.\n"}
{"id": "133900", "url": "https://cs.wikipedia.org/wiki?curid=133900", "title": "František Sláma (buditel)", "text": "František Sláma (buditel)\n\nFrantišek Sláma (3. listopadu 1850 Chotěboř – 25. dubna 1917 Brno) byl český buditel ve Slezsku, spisovatel a politik.\n\nByl synem kupce a obchodníka s tabákem. V letech 1861–1869 studoval na gymnáziu v Německém Brodě, Praze a konečně v Prešpurku, kde také roku 1869 složil maturitu. Pak až do roku 1874 studoval právo na Budapešťské univerzitě a v letech 1875–1876 na Záhřebské univerzitě, na níž roku 1877 obdržel titul doktora práv (\nšlo o první promoci na této vysoké škole). Už během studií v Budapešti se zapojil do studentského spolkového a veřejného života. Psal pro opoziční list \"Slovenské noviny\" a byl dopisovatelem pražských \"Národních listů\".\n\nPo studiích nejprve nastoupil do státní služby v regionu Vojenské hranice. Potom působil trvale až do roku 1912 jako soudce, nejprve na Moravě a pak ve Slezsku. Vystřídal několik justičních postů, od roku 1897 pracoval na zemském soudu v Brně.\n\nBěhem svého soudcovského pobytu v Těšíně v roce 1882 začal poznávat Slezsko, jeho historii a tamní lid. Sám se označoval jako zástupce českých Slezanů. Byl aktivní v českém spolkovém životě ve Slezsku. Roku 1886 vydal knihu \"Vlastenecké putování po Slezsku\". Roku 1891 založil spolu s Františkem Stratilem v Opavě nakladatelství \"Slezská kronika\". V jeho rámci pak vycházely četné populárně naučné publikace a lidová četba. Sám zde otiskl několik svých prací. Kromě románů a povídek o Slezsku psal také do novin jako Česká Thálie, Lumír, Hlas národa, Slovenské noviny, Národní listy a podobně. Nezapomněl ani na rodnou Chotěboř a psal články o místních ochotnících a pověstech.\n\nByl také politicky aktivní v mladočeské straně. Náležel do jejího umírněného křídla. Ve volbách roku 1891 se stal poslancem Říšské rady (celostátní zákonodárný sbor), kde reprezentoval městskou kurii, obvod Hradec Králové, Nové Město atd. Slib složil 13. dubna 1891. Mandát obhájil za stejnou kurii i obvod ve volbách roku 1897 i volbách roku 1901. Zvolen byl také ve volbách roku 1907, konaných již podle rovného volebního práva, tedy bez kurií. Byl nyní zvolen za český okrsek Morava 01 (služebně byl totiž opět přeložen na Moravu a díky velké reputaci získal nominaci do voleb v tomto obvodě na Brněnsku). Usedl jako hospitant do poslanecké frakce Český klub. Ve vídeňském parlamentu setrval do konce funkčního období sněmovny, tedy do roku 1911. V letech 1895–1907 zasedal taky jako poslanec Českého zemského sněmu. Byl sem zvolen za kurii venkovských obcí v obvodu Rychnov nad Kněžnou.\n\nNa Říšské radě se profiloval jako vynikající řečník. Soustřeďoval se na národnostní tematiku, zejména v oblasti školství. Po odchodu z Říšské rady se zaměřil na národohospodářskou činnost. Patřil mezi zakladatele Moravskoslezské banky, v níž působil jako viceprezident či prezident její správní rady.\n\nZa první světové války byl roku 1915 pro své údajně protistátní aktivity zatčen a odsouzen za velezradu k pěti letům vězení, ale po roce byl propuštěn.\n\nZemřel 25. dubna 1917 po operaci v Brně.\n\n\n\n"}
{"id": "133904", "url": "https://cs.wikipedia.org/wiki?curid=133904", "title": "Tenzidy", "text": "Tenzidy\n\nTenzid (tensit, surfaktant, saponát) je povrchově aktivní látka (dříve nazývaná kapilárně aktivní látka). Snižuje povrchovou či mezifázovou energii, a proto se samovolně koncentruje ve fázovém rozhraní. Označení \"surfaktanty\" je převzaté z angličtiny, zatímco \"tenzidy\" do češtiny proniklo z němčiny. Synteticky připravené tenzidy se také nazývají \"saponáty\". Jelikož tenzidy snižují povrchové napětí rozpouštědel, usnadňují tak rozpouštění a odstraňování nečistot. Proto se často používají v čisticích a pracích prostředcích. Známým příkladem tenzidu je mýdlo. Alternativním vysvětlením jejich účinku je snížení povrchové energie nečistoty koagulací s tenzidem, která je pak lépe smáčivá.\n\nZjednodušeně řečeno, proces mytí a praní neboli převedení nečistot z povrchu materiálu do prací lázně spočívá v tom, že nečistoty, které jsou zpravidla nepolárního (neboli hydrofobního) charakteru, je pro jejich odstranění z povrchu látky nutné převést do vodného roztoku. To umožňuje tenzid, protože ten se jedním (nepolárním) koncem naváže na nepolární špínu a druhým koncem (polárním) na molekuly vody. V důsledku jsou tedy částice nečistot molekulami tenzidu obklopeny, a tím pádem rozptýleny ve vodném roztoku. Tak jsou nečistoty z povrchu materiálu odstraněny a následně mohou být odplaveny vodou. Blíže nám proces mytí a praní znázorňuje následující obrázek:\nTenzidy, které (jak již bylo řečeno) mají bipolární chemickou strukturu, se z hlediska iontového charakteru hydrofilní (=polární) skupiny dělí na ionogenní a neionogenní. Iontový charakter molekuly tenzidu se projeví až po vložení tenzidu do vodného prostředí - hovoří se o disociaci molekuly tenzidu.\n\nIonogenní tenzidy se dále dělí na:\n\n\nV lidském těle se surfaktanty vyskytují například na vnitřním povrchu plicních sklípků (produkují je plicní buňky, pneumocyty); zajišťují lepší difuzi plynů přes stěnu sklípků.\n\n"}
{"id": "133908", "url": "https://cs.wikipedia.org/wiki?curid=133908", "title": "František Xaver Boštík", "text": "František Xaver Boštík\n\nFrantišek Xaver Boštík (27. října 1883 Horní Újezd u Litomyšle – 12. února 1964 Chotěboř) byl český katolický kněz, katecheta, básník, spisovatel a fotograf.\n\n\n"}
{"id": "133909", "url": "https://cs.wikipedia.org/wiki?curid=133909", "title": "Vstavačovité", "text": "Vstavačovité\n\nVstavačovité (\"Orchidaceae\") neboli orchideje je čeleď jednoděložných rostlin z řádu chřestotvaré (\"Asparagales\"). Některé starší taxonomické systémy ji řadí do samostatného řádu vstavačotvaré (\"Orchidales\"). Jejich název pochází z řeckého slova \"orchis\", které v překladu znamená varle – podle tvaru podzemních hlíz rodu vstavač (\"Orchis\").\n\nTyto rostliny jsou zvláště ceněny pro své krásné květy všech odstínů i barev. Z tropických plodin sem patří ale i hospodářsky významná vanilka získávaná z plodů vanilovníku.\n\nVýznamným sběratelem orchidejí své doby byl český cestovatel, zahradník a botanik Benedikt Roezl. Celý rod \"Roezliella\" a řada druhů také nese jeho jméno.\n\nVstavačovité jsou vytrvalé byliny původem z vlhkých tropických oblastí, kde obývají především stromová patra tropických pralesů. V mírném pásu jsou to zpravidla běžné pozemní rostliny. Některé druhy jsou nezelené a vyživují se pouze parazitováním na některých druzích hub (např. hlístník hnízdák, \"Neottia nidus-avis\"), 2 druhy jsou dokonce podzemní.\n\nOrchideje jsou jednodomé s oboupohlavnými květy, často mají hlízy nebo oddenky. Květy orchidejí mohou být buď samostatné, ale obvykle to jsou klasovitá, latovitá či hroznovitá květenství. Plodem je obvykle tenkostěnná tobolka, která obsahuje velmi drobná a četná práškovitá semena. Jejich počet může v jednom roce překročit i sto tisíc. Z nich se uchytí a změní v rostlinu jen nepatrné množství.\nVstupují do orchideoidní mykorhizy.\n\nKvěty jsou jednotlivé nebo v květenstvích, pokud v květenstvích, pak se jedná zpravidla o laty, hrozny, klasy, hlávky či okolíky. Květy jsou často podepřeny listeny, jsou velmi nepravidelné, souměrné, zygomorfní. Semeník je často zkroucený a otáčí tak květ o 180°, proto dolní pysk (labellum) je ve skutečnosti horní a hovoříme proto o tzv. zdánlivě dolním. Okvětí je vyvinuto, zpravidla 6 okvětních lístků ve 2 přeslenech, jen vzácně rozlišeny na kalich a korunu, zpravidla volné nebo na bázi srostlé. Dolní (zdánlivě dolní) okvětní lístek vnitřního přeslenu často vytváří pysk (labellum), který je různého tvaru, někdy vzadu s ostruhou. U některých druhů je pysk uprostřed zaškrcený a potom (zdánlivě) dolní část se nazývá epichil a horní část hypochil, může být přítomna také část střední mezochil.\n\nTyčinky jsou 3, ale většinou jsou srostlé s čnělkou v 1 útvar, který se nazývá sloupek (gynostemium). Na přední straně sloupku je mističkovitě prohnutá čnělka s výrůstkem, který se nazývá zobánek (rostellum). Na zobánku jsou 1-2 žlázky, které jsou spojeny stopkovitou nožkou (caudicula) s tzv. brylkou. Brylka je útvar složený ze slepených pylových zrn jednoho prašníku. Gyneceum je složeno ze 3 plodolistů, je parakarpní, semeník je spodní. Plod je zpravidla suchý, vzácně dužnatý, většinou pukavý, vzácně nepukavý, převážně tobolka, vzácně bobule. Tobolka zpravidla obsahuje velké množství semen, která jsou velmi drobná. Embryo je slabě diferenciované, semena jsou nedokonalá. Rostlina se totiž v počátečním vývoji vyživuje heterotrofně s pomocí určitého druhu houby.\n\nListy jsou někdy nahloučeny na bázi, jindy nikoliv, jsou jednoduché, řapíkaté nebo přisedlé, střídavé (jen vzácně vstřícné nebo v přeslenech), uspořádané spirálně nebo dvouřadě, s listovými pochvami. Čepele listů jsou celokrajné, ploché či žlábkovité nebo svinuté, někdy jsou dokonce kožovité nebo dužnaté, kopinaté, podlouhlé až vejčité, žilnatina souběžná. Zvláště u nezelených saprofytických rostlin jsou listy redukovány na šupiny.\n\nJe známo asi 850 rodů a asi 17000 druhů, které jsou rozšířeny téměř po celém světě, nejvíce v tropech, ale i jiných klimatických pásech. Jedná se o jednu z nejpočetnějších čeledí vyšších rostlin.\n\nV ČR rostou zástupci asi 24 rodů. Jsou však známé i mezirodové hybridy. Většina druhů patří mezi ohrožené, silně ohrožené nebo kriticky ohrožené a chráněné rostliny. K českým rodům patří:\nMezi další významné rody, které se v ČR nevyskytují, patří například vanilovník (\"Vanilla\").\n\nNěkteří autoři vyčleňují samostatnou čeleď střevíčníkovité (\"Cypripediaceae\") do které řadí 4 rody: \"Cypripedium\" (střevíčník), \"Paphiopedilum\", \"Phragmipedium\" a \"Selinipedium\".\n\nČeleď je v současné taxonomii členěna do 5 podčeledí.\n\n\n\n"}
{"id": "133925", "url": "https://cs.wikipedia.org/wiki?curid=133925", "title": "Deep Impact", "text": "Deep Impact\n\nDeep Impact má více významů:\n\n"}
{"id": "133927", "url": "https://cs.wikipedia.org/wiki?curid=133927", "title": "T9", "text": "T9\n\nT9 je zkratka pro \" Text na 9 klávesách\". Je to technologie určená pro vkládání textu na mobilních telefonech. Byla vyvinuta firmou Tegic Communications. Používá se ve většině v České republice prodávaných telefonů. \n\nÚkolem T9 je umožnit snadnější zápis textových zpráv na klávesnici mobilního telefonu. Dovoluje zapisovat slova jednoduchým mačkáním kláves – jedno zmáčknutí klávesy pro zápis jednoho písmena. Bez použití T9 je nutné pro jediné písmeno zmáčknout klávesu až čtyřikrát.\n\nSoftware kombinuje skupinu napsaných písmen po každé klávese se zabudovaným slovníkem. Pro zadanou posloupnost kláves najde ve slovníku všechna slova, která odpovídají zadané posloupnosti.\n\nUživateli pak nabízí nejčastěji používané varianty – slova. Výrazně tak zrychluje zápis textu. Uživatel má možnost v případě nutnosti vybírat i z ostatních variant.\n\nSlovník může být rozšířen i o nová slova. \n\nPrincip fungování prediktivního slovníku T9 je jednoduchý. Při psaní zprávy pomocí jednoduchých stisků kláves se pokouší software předpovědět, jaké slovo má uživatel v úmyslu napsat. Po stisku další klávesy se tak může změnit struktura celého slova. Při dopsání slova se na displeji objeví požadovaný tvar, případně se nabídnou k výběru i další slova, která přicházejí v úvahu. Do mobilního telefonu je implementován slovník, který obsahuje asi 10 tisíc slov. Do slovníku lze vkládat i svá vlastní „neznámá“ slova, případě lze dočasně prediktivní slovník vypnout a slovo napsat klasickým způsobem, kdy se jednotlivá písmenka vybírají několikanásobným stiskem klávesy.\n\n"}
{"id": "133928", "url": "https://cs.wikipedia.org/wiki?curid=133928", "title": "Kežmarok", "text": "Kežmarok\n\nKežmarok ( \"Käsmark / Kesmark\", \"Késmárk\", 2. pád v češtině Kežmarku) je město na severu Slovenska na úpatí Vysokých Tater, v Prešovském kraji. Město je centrem oblasti Spiš. Žije zde asi 16 tisíc obyvatel.\n\nÚzemí města bylo osídlené již od doby kamenné. Bohaté archeologické nálezy pocházejí z doby bronzové a železné. Ve 12. a 13. století zde je opět archeologickými nálezy doloženo slovanské sídlo.\n\nKežmarok jako město byl vytvořen v polovině 13. století spojením tří osad – slovenské rybářské osady, osady královských strážců hranice a osady německých saských kolonizátorů. První písemná zmínka o Kežmarku pochází z roku 1251 v darovací listině krále Bély IV., tehdy se nazýval \"Obec svaté Alžběty\" (latinsky \"Villa Sanctae Elisabeth\").\n\nKežmarok získal městská práva roku 1269, tehdy byl označen \"Käsemarkt\" (sýrový trh). Roku 1380 byl prohlášen svobodným královským městem. Právo používat znak Kežmarok obdržel roku 1463; znak se od té doby do současnosti změnil jen velmi málo. Roku 1444 založili hrad a dali opevnit město sedmihradští Tököliové. V letech 1511–1540 hrad a město ovládal sedmihradský kníže Jan Zápolský.\n\n\nRoku 1950 bylo historické jádro Kežmarku prohlášeno za městskou památkovou rezervaci. Evangelický dřevěný artikulární kostel a Evangelické lyceum byly roku 1985 zařazeny na seznam národních kulturních památek Slovenské republiky. Kostel byl navíc v roce 2008 zapsán do Seznamu světového dědictví UNESCO.\n\nV Kežmarku je možné navštívit tyto pamětihodnosti:\n\nŠtítonošem znaku je pestrobarevný anděl. Štít je vodorovně dělený, v jeho horní části jsou na modrém podkladě dva zkřížené stříbrné meče s červenou rukojetí, se zlatým chráničem a hlavicí. Nad nimi je zlatá pěticípá koruna, pod nimi červená růže. Dolní část znaku vyplňují čtyři pruhy v barvě stříbro-červené.\n\nInterpretace znaku se vysvětluje rozličně, přičemž se dnes neví, která z hypotéz je ta správná. V jediném, v čem se obě shodují, je význam symbolu královské koruny jako symbolu svobodného královského města.\n\nInterpretace horní části znaku:\n\nInterpretace dolní části znaku:\n\n\n\n\n"}
{"id": "133929", "url": "https://cs.wikipedia.org/wiki?curid=133929", "title": "Kaple svatého Antonína Paduánského", "text": "Kaple svatého Antonína Paduánského\n\nKaplí zasvěcených svatému Antonínu Paduánskému (někdy zkráceně jen „svatému Antonínu“) je více:\n\na další…\n\nZa kapli je někdy též označován:\n\n"}
{"id": "133936", "url": "https://cs.wikipedia.org/wiki?curid=133936", "title": "Nana", "text": "Nana\n\nNana má více významů:\n\n\n"}
{"id": "133937", "url": "https://cs.wikipedia.org/wiki?curid=133937", "title": "Pražské Předměstí", "text": "Pražské Předměstí\n\nPražské předměstí se nachází ve více městech:\n"}
{"id": "133938", "url": "https://cs.wikipedia.org/wiki?curid=133938", "title": "Tyršův most", "text": "Tyršův most\n\nTyršův most se nachází na vícero místech:\n\n"}
{"id": "133939", "url": "https://cs.wikipedia.org/wiki?curid=133939", "title": "Kartézská mocnina", "text": "Kartézská mocnina\n\nKartézská mocnina je matematický pojem z oboru teorie množin, odvozovaný z kartézského součinu podobným způsobem, jako je běžně používaná aritmetická mocnina odvozena ze součinu.\n\nPokud je formula_1 množina a formula_2 přirozené číslo, pak kartézskou mocninou formula_3 rozumíme formula_2- násobný kartézský součin množiny formula_1 se sebou samou:\nformula_6\n\nSpeciálně pro formula_7 dostáváme formula_8 jako množinu všech uspořádaných dvojic prvků z formula_1, pro formula_10 dostáváme formula_11 jako množinu všech uspořádaných trojic prvků z formula_1.\nPředchozí definici lze zobecnit tak, aby se nevztahovala pouze na konečné množiny:\n\nKartézskou mocninou formula_13 množin formula_1 a formula_15 rozumíme množinu všech zobrazení množiny formula_15 do množiny formula_1.\n\nVšimněme si, že konkrétně pro Y konečné odpovídá tato definice (až na izomorfismus, jak bude vidět v následujícím příkladu, ale tím se není třeba zatěžovat) výše uvedené základní definici – všechny uspořádané dvojice z formula_1 nejsou nic jiného, než všechna zobrazení dvouprvkové množiny ( formula_19 nebo formula_20 ) do formula_1. (Uspořádané n-tice prvků určité množiny se standardně definují jako zobrazení z {0,1,… n} nebo {1,2,… n} do této množiny.)\nZajímavá začíná být tato definice pro nekonečné formula_15.\n\nPokud vezmeme za formula_15 množinu všech přirozených čísel formula_24, dostáváme kartézskou mocninu formula_25 – tj. množinu všech nekonečných posloupností prvků množiny formula_1.\n\nMezi výše uvedenými definicemi je přece jen nepatrný rozdíl. Ukážeme si to na následujícím příkladu:\n\nformula_27\n\nformula_28\n\nObě množiny se sice nepatrně liší způsobem, jakým je realizována posloupnost dvou prvků (v prvním případě jako uspořádaná dvojice, ve druhém jako zobrazení z dvouprvkové množiny), ale strukturu mají shodnou – jsou izomorfní.\n\n\n"}
{"id": "133943", "url": "https://cs.wikipedia.org/wiki?curid=133943", "title": "Čirčik-Bozsujská kaskáda", "text": "Čirčik-Bozsujská kaskáda\n\nČirčik-Bozsujská kaskáda je komplex hydrotechnických zařízení na řece Čirčik v Uzbekistánu. V roce 1980 bylo v provozu 19 přehradních nádrží kaskády. Kaskáda byla vybudována na středním a dolním toku řeky a představuje nejhustěji osídlenou část země. Je také průmyslově nejrozvinutější a má nejrozvinutější zavlažovací systém v zemi.\n\n\nS využíváním energetických zdrojů řeky Čirčik se začalo v roce 1926, kdy byla na hlavním zavlažovacím kanále Bozsu postavena první z dvanácti vodních elektráren. V letech 1940-43 byly uvedeny do provozu velké vodní elektrárny kaskády (\"Tavacká\", \"Čirčická\", \"Akkavacká\" (\"I\" a \"II\")). Stavba hlavní \"Čarvacké vodní elektrárny\" začala v roce 1963 a byla dokončena v roce 1972.\n\nSoučástí hydrouzlu je kamenná přehradní hráz (vysoká 168 m), za kterou vznikla přehradní nádrž (objem 2 km³), jež umožňuje regulovat rozvod vody do celého zavlažovacího systému (300 000 ha).\n"}
{"id": "133944", "url": "https://cs.wikipedia.org/wiki?curid=133944", "title": "Axiom úplného výběru", "text": "Axiom úplného výběru\n\nAxiom úplného výběru (také axiom globálního výběru) je matematické tvrzení z oblasti teorie množin. Je zobecněním (obyčejného) axiomu výběru.\n\nV Zermelo-Fraenkelově teorii množin ho lze vyslovit jen jako axiomatické schéma. Ve Von Neumann-Gödel-Bernaysově teorii množin ho lze formulovat například takto:\n\n\"Pro každý systém neprázdných množin formula_1, kde X je (neprázdná) třída, existuje selektor na tomto souboru (tj. zobrazení formula_2 takové, že formula_3 pro všechna formula_4).\"\n\nAxiom úplného výběru vyplývá z axiomů silného výběru a omezené velikosti. Jeho důsledkem je například (obyčejný) axiom výběru.\n\n"}
{"id": "133946", "url": "https://cs.wikipedia.org/wiki?curid=133946", "title": "Potápka Taczanovského", "text": "Potápka Taczanovského\n\nPotápka Taczanovského (\"Podiceps taczanowskii\") je endemická potápka jezera Junín ve středozápadním Peru. Její populace je v současnosti odhadována na méně než 250 kusů.\n"}
{"id": "133949", "url": "https://cs.wikipedia.org/wiki?curid=133949", "title": "Kostel svatého Jana Nepomuckého", "text": "Kostel svatého Jana Nepomuckého\n\nExistuje více kostelů zasvěcených sv. Janu Nepomuckému:\n\n\na další…\n\nNevýlučně zasvěcené kostely:\n\n"}
{"id": "133954", "url": "https://cs.wikipedia.org/wiki?curid=133954", "title": "Piirissaar", "text": "Piirissaar\n\nPiirissaar (dříve též \"Porka\" nebo \"Borka\", rusky \"Межа\", tj. \"Meža\") je největší ostrov v Čudském jezeře. Patří Estonsku, administrativně je přičleněn ke kraji Tartumaa a jeho území tvoří samostatnou obec Piirissaare.\n\n"}
{"id": "133955", "url": "https://cs.wikipedia.org/wiki?curid=133955", "title": "Břevnovský klášter", "text": "Břevnovský klášter\n\nBřevnovský klášter (plným názvem Benediktinské arciopatství sv. Vojtěcha a sv. Markéty v Praze-Břevnově) je nejstarší český mužský klášter, nacházející se v pražské čtvrti Břevnov. Založil jej roku 993 kníže Boleslav II. a pražský biskup Vojtěch. Od počátku v něm sídlí mnišská komunita benediktinů, která sem přišla z dolnobavorského kláštera Niederaltaich. U příležitosti 1000. výročí založení kláštera roku 1993 povýšil papež Jan Pavel II. břevnovské opatství na arciopatství. Klášter jako celek s bazilikou svaté Markéty a s Markétskou zahradou je chráněn jako národní kulturní památka České republiky. Klášter je považován za nejstarší písemně doložené místo vaření piva v celé České republice, v této tradici pokračuje Břevnovský klášterní pivovar.\n\nPodle pověsti byl klášter založen na místě u pramene potoka Brusnice, kde se údajně setkal biskup Vojtěch s knížetem Boleslavem na lovu. Pražský biskup Vojtěch se s mnichy řádu svatého Benedikta dostal do kontaktu během svého exilového pobytu v Itálii, kdy mimo jiné pobýval i v nejstarším západním klášteře na Monte Cassinu. V řecko-latinském benediktinském klášteře svatých Alexia a Bonifáce na římském Aventinu pak 17. dubna 990 složil řeholní sliby. Při svém návratu do vlasti pak s sebou biskup přivedl i dvanáct bratrů z tohoto kláštera, kteří potom utvořili první mnišskou komunitu nově postaveného kláštera. Posvěcení (zřejmě ještě provizorní) klášterní stavby proběhlo 14. ledna 993, jenom krátce po biskupově návratu zpět do vlasti, čímž se stal Břevnovský klášter nejstarším mužským klášterem na českém území; papež Jan XV. stvrdil jeho vznik v květnu toho roku. Vztah mezi břevnovským klášterem a římským domovským klášterem mnichů pak nejlépe ilustruje původní zasvěcení břevnovského kláštera \"„ke cti Matky Boží, svatého Benedikta a svatých Bonifatia a Alexia“\". Název si pak vzal klášter od přilehlé vísky Břevnové.\n\nZakladatelem kláštera byl český kníže Boleslav II. a stavba musela započít ještě před rokem 993, například kronikář Přibík Pulkava z Radenína tak považuje za rok založení kláštera již rok 992. Tentýž kníže o šest let později založil další benediktinský klášter na Ostrově u Davle. Prvním opatem nového kláštera se stal jistý Anastasius, zmiňovaný též jako Astrik. V polovině 11. století postavil opat Meinhard v Břevnově románskou basiliku sv. Benedikta a Vojtěcha a založil klášter v Rajhradě u Brna. Počátkem 14. století přestavěl opat Bavor z Nečtin klášter i kostel, který je od té doby zasvěcen sv. Markétě, a založil klášter v Broumově. V klášteře žila řada vynikajících mnichů, například Jan z Holešova, který patrně jako první používal diakritický pravopis. Roku 1420 klášter zničili táborité. Mniši, kteří přežili, odešli do Broumova. K obnově kláštera došlo až v polovině 16. století, koncem 17. století za opata Tomáše Sartoria vznikl dnešní Starý konvent (na počest významného obnovitele kláštera Sartoria byla po něm pojmenována blízká \"Sartoriova ulice\").\nSoučasnou stavbu zahájil roku 1708 opat Otmar Zinke a svěřil ji nejlepším umělcům své doby. Bazilika je sálová vrcholně barokní stavba s dlouhým kněžištěm podle plánů Kryštofa Dientzenhofera. Bazilika byla vysvěcena roku 1715, celá stavba trvala do roku 1740. Za pruského obléhání Prahy v roce 1757 sloužil kostel jako stáj a lazaret. Břevnovský opat František Štěpán Rautenstrauch (1734–1785) se významně podílel na reformách vysokých škol, právnického a kněžského vzdělávání, a tak nebyl klášter za reforem císaře Josefa II. zrušen. V dalším období však spíš upadal, až ve 30. letech 20. století byl reformován mnichy z belgického Chevetogne. Převorem se pak stal Anastáz Opasek, od roku 1947 opat. Roku 1950 byl zatčen a dlouhodobě vězněn, klášter byl roku 1951 rozpuštěn a mniši deportováni. Do roku 1990 zde byl Archiv ministerstva vnitra. Tzv. malý neboli Sartoriův konvent využívala StB pod krycím názvem „Montážní ústav“. Po návratu opata Opaska byl klášter i kostel v letech 1991–1993 s velkou podporou zahraničních, zejména německých, klášterů důkladně opraven a povýšen na arciopatství. V roce 1997 jej navštívil papež Jan Pavel II. V současnosti (rok 2019) v klášteře žije 13 mnichů.\n\n\nDnešní barokní budovy kláštera včetně chrámu sv. Markéty, nového konventu a prelatury pocházejí převážně z let 1708–1740. Byly zbudovány na starších základech podle plánů architekta Kryštofa Dientzenhofera a pod jeho stavebním dozorem. Někdejší vstupní osa kláštera je dnes rozdělena ulicemi Bělohorskou a Patočkovou. Při proražení třídy Pionýrů (dnešní Patočkovy ulice) v letech 1952–1953 padly za oběť budovy klášterního pivovaru a sladovny s vnější ohradní zdí. Sochy sv. Benedikta nad vstupní branou a sv. Jana Nepomuckého v severozápadním rohu nádvoří jsou od Karla Josefa Hiernleho, ostatní sochy na fasádě pocházejí z dílny Matěje Václava Jäckela.\n\nKostel zasvěcený svaté Markétě Antiochijské byl postaven v letech 1708–1715. Jeho zvlněná fasáda odpovídá utváření hmoty architektury na principu protínajících se elipsoidů. Na atice jsou sochy řádových světců od Matěje Václava Jäckla a na jižní stěně kopie náhrobku blahoslaveného Vintíře zasazený do barokní iluzivní malby.\n\nVnitřní zařízení a výzdobu kostela navrhl Kryštofův syn Kilián Ignác Dientzenhofer. Na hlavním oltáři je v nice vsazena dřevěná pozlacená socha patronky chrámu, sv. Markéty, od lužického sochaře Matěje Václava Jäckela. Oltářní menzu čelem k lidu navrhl sochař a restaurátor Karel Stádník. V chóru jsou dvě řady barokních mnišských lavic, tzv. \"stally\", s řezanými figurami benediktinských patronů v nástavci. Na jižní straně je na pozdně barokním oltáři Panny Marie benediktinské obraz této řádové patronky benediktinů s Ježíškem v náručí. Do predelly téhož oltáře je vsazen zasklený rokokový relikviář s ramenní kostí sv. Markéty Antiochijské, jež byla uctívána jako patronka deště a dobré úrody, každoročně 14. července se zde konala pouť s procesím. Stříbrný gotický plenář svaté Markéty je uložen v trezoru.\n\nNa postranních iluzivně malovaných oltářích v chrámové lodi je sedm velkých obrazů Petra Brandla z let 1715–1719. Na severní (levé) straně směrem od vchodu jsou to obrazy \"Smrt sv. Václava\", \"Ukřižování\" a \"Setkání sv. Vojtěcha s knížetem Boleslavem II. u studánky\". Na jižní straně \"Přenesení ostatků sv. Otmara\", \"Smrt sv. Benedikta mezi řeholníky\" a na třetím oltáři dva obrazy nad sebou: \"Sv. Prokop\" a \"Smrt poustevníka Vintíře\" (za účasti knížete Břetislava I. a biskupa Šebíře). Fresky na klenbě vymaloval Jan Jakub Stevens. Na kůru je cenný barokní prospekt varhan s figurálními dřevořezbami hrajících andílků z roku 1724. Do staré skříně byl roku 2010 vsazen nový varhanní stroj. Na jižní stěně chóru kostela je vsazen kamenný raně gotický náhrobek blahoslaveného šumavského poustevníka a diplomata Vintíře, který zemřel roku 1045 a byl uctíván jako patron českých a bavorských benediktinů.\n\nPod chórem kostela byla při archeologickém průzkumu v letech 1965–1968 odkryta část opukového kvádříkového zdiva s polosloupy a podlaha krypty trojlodní románské baziliky z poloviny 11. století.\n\nPatrový konvent, který přiléhá ze severní strany ke kostelu, vznikl v letech 1709–1719 pod vedením Kryštofa Dientzenhofera. Má jednotnou architektonickou úpravu a tři vnitřní dvory. Ze severního traktu vybíhá směrem do zahrady křídlo s letním refektářem v přízemí a knihovnou v patře. Sály, ambity a chodby jsou vyzdobeny štuky a freskami různých umělců z první poloviny 18. století. Kolem východního dvora, který nepatří do klausury, jsou v patře prostory prelatury (sídlo opata). Reprezentativní sály jsou zdobeny freskami, největší a nejznámější je Tereziánský sál v rizalitu východního křídla, který vyčnívá nad střechy ostatních budov. Stropní fresku v Tereziánském sále vytvořili v letech 1727–1728 bratři Asamové, Kosma Damián a Egid Quirin, a zobrazili na ní pověst o „Zázraku svatého Vintíře“. Poustevník, pozvaný na hostinu v postní době, nechtěl jíst maso a hostitele nechtěl urazit. Pečený páv však obživl a uletěl ze stolu. Cenná je rovněž knihovna s původními knihovními skříněmi a bohatou sbírkou starých tisků.\n\nStarý konvent, z něhož zbylo po přestavbě tak zvané Sartoriovo křídlo (naproti kostelu k jihu) zbudoval opat Tomáš Sartorius v 60. letech 17. století. Komunitě benediktinů v čele s opatem Anastázem Opaskem sloužilo po jejich příchodu v letech 1990–1992 jako konvent, dnes je adaptováno na hotel Adalbert.\n\nKomplex hospodářských budov zahrnuje někdejší sýpku, administrativní budovy a ovčín, který nyní slouží jako klášterní šenk.\n\nProspekt kaskádové barokní zahrady s nedávno rekonstruovanou oranžerií, sadem, habrovým špalírem a loubím, stejně jako dva rybníky pocházejí z 2. čtvrtiny 18. století a jsou pouze menší částí někdejšího areálu, který zčásti zabralo sídliště Petřiny. V dolní části zahrady stojí v dnešní podobě barokní pavilon Vojtěška s pramenem potoka Brusnice, nad pramenem se nachází gotická křížová klenba, jediný pozůstatek někdejšího gotického kláštera. Dolní část zahrady, kde je také gloriet Josefka, kaple Lazarka, soustava barokních štol, jimiž se voda zaváděla do kláštera, terasy s fontánami a schodišti, prošla v letech 2010–2013 náročnou rekonstrukcí a bývalá oranžerie slouží jako výstavní síň. V horní části zahrady (sadu), která je oddělena plotem, dochází k výměně starých ovocných stromů novými (vykáceno má být všech více než 1 000 stromů). V současnosti se na noc zamyká jen spodní část zahrady (areál kláštera), po ukončení její rekonstrukce se ale nově plánuje na noc zamykat i horní zahradu, která sousedí s někdejším klášterním větrným mlýnem, a podle něj nazvanými kolejemi Na Větrníku.\n\nNa nedalekém Břevnovském hřbitově odpočívá řada známých osobností (jako např. Jan Patočka nebo Karel Kryl). V kostele proběhla zádušní mše například také za Jaroslava Seiferta (1986) nebo za kontroverzního podnikatele Václava Kočku ml (2008), kteří však na zdejším hřbitově neleží.\n\nOpat Tomáš Sartorius byl donátorem 24. kaple Svaté cesty z Prahy do Staré Boleslavi. Kaple byly stavěny jezuity v letech 1674–1690, v horním rohu výklenku bylo jméno stavebníka a jeho znak.\n\nKlášter a jeho krypta se objevují na mnoha vyobrazeních, například:\n\n\n\n"}
{"id": "133960", "url": "https://cs.wikipedia.org/wiki?curid=133960", "title": "Bubny", "text": "Bubny\n\nBubny () jsou bývalá vesnice severně od centra Prahy. Jádro zástavby se rozkládalo na severním břehu Vltavy v úrovni ostrova Štvanice v místech dnešního Nábřeží Kapitána Jaroše. Katastrální území zahrnovalo také Letnou a okolí dnešní Bubenské ulice a nádraží Praha-Bubny, Bubny tedy tvořily západní část dnešních Holešovic. Od poloviny 18. století se rychle rozvíjely. V roce 1850 byly sloučeny s Holešovicemi do obce Holešovice-Bubny. V roce 1884 byly Holešovice-Bubny připojeny k Praze jako historicky první obec, která v době připojení nebyla městem, a staly se tak VII. pražskou částí. Od správní reformy v roce 1960 byla celá čtvrť přejmenována na Holešovice.\n\nBubny bývala ves rybářů nedaleko Prahy na levém břehu Vltavy proti rozlehlému ostrovu Štvanice (kdysi soustava říčních ostrovů), poblíž brodu směřujícího z Poříčí přes ostrovy na levý břeh a dále na západ k Pražskému hradu. Ves Bubny je prvně připomínána v tzv. vyšehradském falzu z roku 1088. Brod u Bubnů je zmiňován k roku 1105, kdy jej použil kníže Svatopluk při svém tažení proti svému bratranci Bořivojovi II., usazenému na Hradě. Další historická zpráva zmiňuje ves Bubny k roku 1172 jako ves jistého Gumpolda.\n\nZasvěcení bubenského kostela sv. Klimenta je písemně zmíněno k roku 1298, avšak podle analogie s jinými kostely zasvěcenými stejnému patronovi vyplývá, že jde o stavbu o několik století starší. Další zmínka o bubenském kostelíku sv. Klimenta je k roku 1334. Bubny jsou zmiňovány také k r. 1261, kdy král Přemysl Otakar II. vystrojil dvoudenní hody „na poli řečeném Letné, které leží mezi vsemi řečeným Ovenec, Holišovice a Bubny“.\n\nK letům 1620–30 spadajícím do období třicetileté války je uvedeno, že statek Bubny je v držení Albrechta z Valdštejna. Při švédském vpádu do Prahy v závěru války 1648 byl tento statek zpustošen a na bubenském hřbitově (vedle kostelíka sv. Klimenta) je dodnes udržován hrob jednoho z tehdejších obránců Prahy. Po skončení třicetileté války byl statek barokně přestavěn a ve vsi také obnovili pivovar. V letech 1659–77 se dočkal (dík hraběti Maxmiliánovi Martinicovi) své barokní přestavby i kostelík sv. Klimenta.\n\nPo roce 1750 se začaly Bubny – zejména na území vymezeném dnešní ulicí Skaleckou, Strossmayerovým náměstím (dříve Bubenským náměstím), Bubenskou ulicí (nad stanicí metra Vltavská) a Vltavou rychle rozvíjet. V roce 1850 byly katastrální obce Bubny (zahrnující území dnešní Letné) a Holešovice sloučeny do jediné katastrální obce Holešovice-Bubny a v roce 1884 se takto sloučená obec stala sedmou městskou čtvrtí – Prahou VII.\n\nPři dalším rozvoji Prahy a jejích správních reformách vytratilo se jméno Bubny z názvu katastrálního území Holešovice-Bubny a od reformy v roce 1960 se pro stejné katastrální území užívá už jen název Holešovice. Většinu někdejšího katastrálního území Bubny znají dnešní Pražané spíše jako Letnou. Jméno Buben dnes připomíná Bubenská ulice, Bubenské nábřeží a název železniční stanice.\n\n\n"}
{"id": "133961", "url": "https://cs.wikipedia.org/wiki?curid=133961", "title": "Most Dr. Edvarda Beneše (Štěchovice)", "text": "Most Dr. Edvarda Beneše (Štěchovice)\n\nMost Dr. Edvarda Beneše ve Štěchovicích, jinak taky Štěchovický most, je most přes Vltavu nacházející se ve Štěchovicích nedaleko Prahy, spojuje Brunšov a Štěchovice v místě, kde kdysi býval přívoz.\n\nMost stavěný v letech 1937–1939 podle projektu Miloslava Klementa byl první mostní stavbou v Česku (resp. Československu), která měla dva duté betonové oblouky (rozpětí 114 metrů), na nichž je zavěšena spodní mostovka. Zároveň se jednalo o první železobetonový most v československu s rozpětím nad 100 m. Ve své době byl jako stavba významný i evropském měřítku.\n\nUváděn byl ve své době takto: „\"V srpnu 1937 byla zahájena výstavba železobetonového mostu ve Štěchovicích, který překračuje řeku Vltavu jediným obloukem 114 m, největším v Československé republice. Stavba spotřebuje asi 6 000 m betonu, 200 000 kg oceli a vyžádá si nákladu asi 3 000 000 Kč\"“.\n\nV roce 1946 byl most slavnostně pojmenován jako „most Dr. Edvarda Beneše“. Od konce roku 1965 je most kulturní památkou.\n\nPoslední velká oprava byla provedena v roce 1995. Roku 2002 most bez poškození přestál stoletou vodu. Přesto nebyl několik dní přístupný, protože se přes něj valila voda.\n\nDélka mostu je 114 m, šířka 9,2 m, vzepětí oblouku na mostovkou 12 m. Oblouk má průřez 1,75×1,60 m. V letech 1937-1939 vystavěla firma Ing. J. Kindl.\n\n"}
{"id": "133963", "url": "https://cs.wikipedia.org/wiki?curid=133963", "title": "Axiom spočetného výběru", "text": "Axiom spočetného výběru\n\nAxiom spočetného výběru (zkráceně (formula_1)) je matematické tvrzení z oblasti teorie množin, které je slabší verzí axiomu výběru.\n\nAxiom spočetného výběru lze vyslovit v kterékoli z běžně používaných axiomatizací teorie množin (ZF, NBG či KM) a to například takto:\n\n\"Na každém spočetném souboru neprázdných množin formula_2 existuje selektor (tj. zobrazení formula_3 takové, že formula_4 pro všechna formula_5).\"\n\nAxiom spočetného výběru je dostatečně silné tvrzení na to, aby pomocí něj bylo možno dokázat většinu základních poznatků matematické analýzy, které nějakou formu axiomu výběru potřebují. Takovými poznatky jsou například:\n\nAxiom spočetného výběru vyplývá z (obyčejného) axiomu výběru. Je dokonce důsledkem ještě slabšího tvrzení zvaného axiom závislého výběru. Opačné implikace neplatí, tj. axiom spočetného výběru je ostře slabší než axiom závislého výběru (a tedy než axiom výběru).\n\nNedokazatelnost axiomu spočetného výběru v ZF prokázal Paul Cohen.\n\n"}
{"id": "133967", "url": "https://cs.wikipedia.org/wiki?curid=133967", "title": "Axiom závislého výběru", "text": "Axiom závislého výběru\n\nAxiom závislého výběru (zkráceně (DC) – „dependent choice“) je matematické tvrzení z oblasti teorie množin, které je slabší verzí axiomu výběru.\n\nAxiom závislého výběru lze vyslovit v kterékoli z běžně používaných axiomatizací teorie množin (ZF, NBG či KM) a to například takto:\n\n\"Nechť X je množina a R binární relace na X splňující formula_1. Pak existuje posloupnost formula_2 prvků X, že formula_3 pro všechna formula_4.\"\n\nZ (DC) vyplývá axiom spočetného výběru, a tedy i všechny jeho důsledky. Z (DC) neplyne existence neměřitelné množiny reálných čísel nebo množiny reálných čísel, která nemá Bairovu vlastnost.\n\n(DC) je důsledkem (obyčejného) axiomu výběru (AC), je ostře slabší (tj. (DC) neimplikuje (AC)). Naopak z (DC) vyplývá axiom spočetného výběru, který je ostře slabší než (DC).\n\n"}
{"id": "133972", "url": "https://cs.wikipedia.org/wiki?curid=133972", "title": "Ovenec", "text": "Ovenec\n\nOvenec () je název tří středověkých vsí v blízkostí Prahy. \n\n\n\nPozůstatkem je název ulice \"Ovenecká\" na Letné.\n"}
{"id": "133973", "url": "https://cs.wikipedia.org/wiki?curid=133973", "title": "Argazinská přehradní nádrž", "text": "Argazinská přehradní nádrž\n\nArgazinská přehrada ( ) je přehradní nádrž na území Čeljabinské oblasti v Rusku. Má rozlohu 102 km². Je 11 km dlouhá. Průměrná hloubka je 6,5 m. Má objem 0,65 km³.\n\nPřehradní nádrž na řece Miass v povodí Tobolu za přehradní hrází Argazinské vodní elektrárny byla naplněna v roce 1946 a pohltila i jezero Argazi. Úroveň hladiny kolísá v rozsahu 6 m. Reguluje dlouhodobé kolísání průtoku.\n\nVyužívá se pro zásobování vodou a energetiku. Je zde rozvinuté rybářství (okouni, jelci, sízi, štiky).\n"}
{"id": "133974", "url": "https://cs.wikipedia.org/wiki?curid=133974", "title": "Státní symboly České republiky", "text": "Státní symboly České republiky\n\nStátní symboly České republiky jsou symboly českého státu určené zákonem, jejichž výčet je obsažen v ústavním zákoně č. 3/1993 Sb., o státních symbolech České republiky účinném od 1. ledna 1993. \n\nVlastní státní symboly pro českou část Československa byly poprvé stanoveny ústavním zákonem České národní rady č. 67/1990 Sb., o státních symbolech České republiky, který byl účinný současně se zákony č. 163/1960 Sb. a později 102/1990 Sb., které upravovaly státní symboly celého Československa. \n\nOproti úpravě v zákonu č. 67 z roku 1990 byly české státní symboly v pozměněném složení (mezi symboly nově zařazena vlajka prezidenta republiky a trikolóra) a podobě (původní podoba české vlajky byla nahrazena dosavadní československou vlajkou) i v roce 1992 Českou národní radou stanoveny v článku 14 Ústavy ČR. Zákon České národní rady číslo 3/1993 Sb., o státních symbolech České republiky obsahuje jejich konkrétní popis.\n\nČeská socialistická republika od svého vzniku 1. ledna 1969 neměla vlastní státní symboly. V roce 1968 byla ustanovena komise expertů v čele s J. Šebánkem, která měla stanovit znak a vlajku České socialistické republiky. Komise navrhla zavést bíločervenou bikolóru a vrátit se k původnímu znaku Českého státu. Návrhy byly připraveny až v červenci 1969. Stranické i státní orgány tehdy návrhy odložily, takže Česká socialistická republika nikdy vlastní znak a vlajku neměla.\n\nNávrh na vydání ústavního zákona o státních znacích České, Slovenské a Československé republiky předložil až na přelomu let 1989–1990 prezident ČSSR Václav Havel. Dne 26. ledna 1990 předsednictvo České národní rady přikázalo návrh projednat ve výborech ČNR.\n\nVytvořená komise předložila dva návrhy znaku ČR. Autorem byl J. Dolejš, obě varianty se objevily v návrhu ústavního zákona ze 13. února 1990. Tentýž návrh popisoval i vlajku ČR jako bíločervenou bikolóru s poměrem stran 2:3. V dalších návrzích se pak objevovaly souběžně dva znaky jako tzv. malý znak a velký znak. Souběžně byla navržena i česká hymna, tvořená první částí dosavadní československé hymny. Dne 9. března 1990 grafik J. Rathouský předložil své návrhy na výtvarné řešení obou znaků. Česká národní rada schválila ústavní zákon č. 67/1990 Sb. dne 13. března 1990 a dnem vyhlášení začaly státní symboly platit. Novou podobu znaku namaloval Joska Skalník.\n\nPři volbách v roce 1990 sice měla být u všech volebních místností vyvěšena jako československá, tak česká vlajka, ale česká dvojbarevná vlajka s červeným a bílým pruhem, značně podobná polské, se za dobu své platnosti příliš nevžila a mnohde nebyla používána ani v povinných případech.\n\nStátními symboly byly: \n\nPůvodní státní vlajka České republiky byla složena ze dvou stejně širokých pruhů, spodního červeného a vrchního bílého, při poměru šířky vlajky k délce 2:3 (zákon č. 68/1990 Sb. stanovil pravidla pro používání státních symbolů). Polská vlajka se od této vlajky lišila pouze poměrem stran 5:8. V praxi se však tato vlajka České republiky nevžila a nebyla používána většinou ani tehdy, když to bylo uloženo zákonem (například při volbách). \n\nPravidla pro užívání státního znaku a státní vlajky stanovil zákon České národní rady č. 68/1990 Sb., o užívání státního znaku a státní vlajky České republiky (od roku 2001 nahrazen zákonem č. 352/2001 Sb., o užívání státních symbolů České republiky a o změně některých zákonů).\n\nČesko a Slovensko se zavázaly po rozdělení federace nepoužívat bývalých federálních symbolů. Podle článku 3. ods.(2) Ústavního zákona o rozdělení federace, \"Česká republika a Slovenská republika nesmějí po zániku České a Slovenské Federativní Republiky užívat státních symbolů České a Slovenské Federativní Republiky.\" \n\nStátní symboly České republiky jsou podle zákona 3/1993 Sb. tyto: \n\nPřijetí nové vlajky České republiky v podobě dosavadní vlajky ČSFR bylo v rozporu s dohodami mezi českou a slovenskou politickou reprezentací.\n\nPo osamostatnění bylo ovšem hned prvním českým zákonem č. 1/1993 Sb. (Ústava ČR), v čl. 112 odst. 3 ústavního zákona stanoveno, že až na výslovné výjimky se z dosavadních ústavních zákonů stávají běžné zákony (\"„Ostatní ústavní zákony platné na území České republiky ke dni účinnosti této Ústavy mají sílu zákona.\"“'). Státní symboly ČR následně byly upraveny zákonem č. 3/1993 Sb. a na základě kolizních pravidel (principu „lex posterior derogat priori“) se tedy uplatnil zákon č. 3/1993 Sb.\n\nV důsledků těhto kroků vzájemná dohoda o státních symbolech nebyla prakticky vůbec naplněna.\n\nTradiční symboly českého státu, které nejsou zakotveny v ústavě: \n\n\n"}
{"id": "133975", "url": "https://cs.wikipedia.org/wiki?curid=133975", "title": "Jan Bervida", "text": "Jan Bervida\n\nIng. Jan Bervida (4. září 1893, Radkov – 26. ledna 1962, New York, USA) byl letecký odborník působící v předsednictvech mezinárodních organizací FAI, ICAN a ICAO. Významně se zasloužil o vybudování československého civilního letectví v letech 1927–1939 a poté 1945–48.\n\nPo absolvování maturity na c. k. Státní české reálce v Táboře v roce 1913 odešel do Prahy na studium ČVUT. V roce 1914 nastoupil coby „jednoroční dobrovolník“ na východní frontu v hodnosti kadet aspirant. Za bojů na východní frontě upadl 27. května 1915 do ruského zajetí. Po vytvoření čs. legií vstoupil v roce 1918 do tohoto armádního útvaru, se kterým pak vojín a později starší ohněstrůjce vlaku Orlík podstoupil anabázi přes Vladivostok a USA do vlasti. Poté dostudoval ČVUT (obor strojnictví a letecká technika) a získal akademický titul „Ing.“ Pracoval v leteckých závodech ČKD – Letňany u Prahy a v roce 1925 se seznámil s Tomášem Baťou. Ing. Jan Bervida společně s vedením Baťova obuvnického koncernu viděli v civilním dopravním letectví budoucnost světa.\n\nNetrvalo dlouho a k oběma vizionářům (Baťa–Bervida) se připojila další osobnost a sice nadaný československý diplomat Hugo Vavrečka (dědeček Václava Havla z matčiny strany). Tento „trojlístek“ byl doslova posedlý myšlenkou zakládat v každém okresním městě ČSR letiště a nebo alespoň upravovat k tomu hodící se travnaté plochy k přistávání dopravních letadel. Další revoluční myšlenkou v daném směru byla představa Ing. Bervidy o masovém vytváření tzv. „plachtařských aviačních klubů“ na celém území tehdejší ČSR. Inovační myšlenky Ing. Bervidy vedou Baťu a Vavrečku k tomu, že Bervida se musí dostat do vedení československého leteckého dopravního průmyslu.\n\nKoncem roku 1926 vede Tomáš Baťa intenzivní rozhovory s tehdejším ministrem veřejných prací, Ing. Václavem Roubíkem a začátkem roku 1927 s jeho pozdějším nástupcem Ludwigem Czechem. Dne 1. července 1927 nastupuje Ing. Bervida na Ministerstvo veřejných prací ve funkci „technického komisaře letecké výkonné služby“. Dne 20. srpna 1929 je jmenován „Vrchním ministerským komisařem ve výkonné službě ministra civilního dopravního letectva“.\nV této funkci zůstává do roku 1939.\n\nV době zvýšeného ohrožení ČSR, v roce 1938, byl jmenován armádním generálem v záloze.\n\nJiž předtím, v lednu 1937, předložil Ing. Bervida Ministerstvu obrany, pod vedením generála Jana Syrového, koncept tzv. Útočné obrany republiky. Pro nedostatek motorových výsadkových letadel, ve srovnání s nacistickým Německem, navrhoval Ing. Bervida použití speciálně upravených, vícesedadlových kluzáků, které by, např. v noci, mohly lehce uniknout bdělému oku protiletadlové obrany nepřítele, neboť na rozdíl od výsadkových motorových strojů byly bezhlučné. Ministerstvo obrany koncepci odmítlo, neboť pro ni nenašlo využití a obávalo se, že nepřítel by se kluzáků snadno zmocnil a použil je sám.\n\nPodobnou koncepci mělo v téže době i Německo. V roce 1936 již existoval projekt a maketa devítimístného kluzáku DFS 230, který byl vyroben a zalétán v roce 1937 a první úspěšný výsadkový útok (40 kluzáků) provedl v květnu 1940.\n\nBervidovu strategii vojenských kluzáků předložil britskému válečnému letectvu šéf československé výzvědné služby, generál František Moravec, již začátkem 2. světové války. Britské velení použilo v průběhu války kluzáky ve větším počtu ve dvou obřích výsadkových operacích: vylodění v Normandii a operaci Market-Garden.\n\nIng. Jan Bervida zůstal až do okupace ČSR v roce 1939 šéfem československého civilního letectví. Nacističtí okupanti jej, coby bývalého legionáře v Rusku, okamžitě suspendovali. Jeho nejbližší spolupracovník František Nečas (generální ředitel Československých aerolinií) byl dokonce popraven. Jan Bervida působil v letech 1939-45 jako profesor na Střední průmyslové škole v Praze. V té době byl několikrát předvolán a vyslýchán gestapem. V posledních měsících války byl zatčen a obviněn ze spolupráce čs. londýnskou exilovou vládou. Skončením války v květnu 1945 již k připravovanému procesu nedošlo.\n\nPo květnu 1945 se Ing. Jan Bervida dostává do funkce šéfa československého civilního letectví. Ministerstvo veřejných prací je nahrazeno Ministerstvem dopravy. Jeho služební titul zní: Náměstek ministra. Vedoucí sekce civilního letectví. Koncem roku 1947 ho prezident Beneš povolává k sobě s upozorněním, že má důvěrné zprávy od generála Moravce, že se Sověti připravují ho unést do Moskvy, aby se nedostal do rukou Američanů. Prezident doporučuje jeho okamžitou emigraci do Paříže. Posléze se však zjistí, že komunistický ministr vnitra, Václav Nosek, zrušil platnost Bervidova cestovního pasu.\nV letech 1948–1961 pracuje Ing. Jan Bervida v ústředí newyorské a montrealské ICAO a současně je členem vedení Council of Free Czechoslovakia (Rada svobodného Československa). V lednu 1962 umírá v jedné z newyorských nemocnic náhle na rakovinu.\n\n\n"}
{"id": "133977", "url": "https://cs.wikipedia.org/wiki?curid=133977", "title": "Mimoúrovňová křižovatka Malovanka", "text": "Mimoúrovňová křižovatka Malovanka\n\nMimoúrovňová křižovatka Malovanka (zkráceně MÚK Malovanka) je součást pražského městského okruhu v oblasti Malovanka. Křižovatka se nachází na Patočkově ulici a umožňuje její propojení s městským okruhem. Je zde severní portál Strahovského tunelu a jižní portál Brusnického tunelu, jenž je součástí tunelového komplexu Blanka. V budoucnu by na MÚK měla být napojena plánovaná Břevnovská radiála.\n\nV souvislosti s výstavbou tunelového komplexu Blanka došlo v minulosti ke zkapacitnění a vzniku MÚK z pouhé křižovatky Patočkovy ulice a Strahovského tunelu. Proti výstavbě protestoval například ministr zahraničí Karel Schwarzenberg.\n\nKřižovatka svým umístěním rozdělila části Prahy Břevnov a Střešovice a pro chodce bylo složité ji překonat. Praha 6 proto přijala návrh architektů Jiřího Opočenského a Štěpána Valoucha překlenout křižovatku pěší lávkou nad úrovní silnice.\n\nSoučástí návrhu je také doplnit stěny kolem komunikací zelenými popínavými rostlinami.\n\nByla zpracována také studie zakrytí prostoru před portály zdejších tunelu v prostoru MÚK - viz externí odkazy.\n\nPotok Brusnice, který kolem hradeb Pražského hradu vyhloubil Jelení příkop, se vlivem stavby MÚK Malovanka, musel ve zvýšené míře přesunout pod zem.\n\n"}
{"id": "133979", "url": "https://cs.wikipedia.org/wiki?curid=133979", "title": "Dědina (řeka)", "text": "Dědina (řeka)\n\nDědina, na horním a středním toku nazývaná též Zlatý potok, je řeka protékající okresy Rychnov nad Kněžnou a Hradec Králové v Královéhradeckém kraji. Je to pravostranný přítok řeky Orlice, do které se vlévá u Třebechovic pod Orebem. Délka toku činí 56,7 km. Plocha povodí měří 369,0 km².\n\nPramen, který je vodohospodáři uváděn jako hlavní a nese jméno řeky, vyvěrá zhruba dva kilometry jihovýchodně od Olešnice v Orlických horách v nadmořské výšce 766,5 m. Tato pramenná větev směřuje na jihozápad k obci Sedloňov, kde v nadmořské výšce zhruba 620 m přitéká zleva druhý pramenný tok nazývaný Zlatý potok, který odvodňuje západní úbočí Sedloňovského vrchu vypínajícího se do výšky 1051 m n. m. Od soutoku obou zdrojnic říčka směřuje na jihozápad, protéká Kounovem, pod nímž teče hlubokým údolím na jih ke Kamenici. Níže po proudu protéká masteckým lomem, který je tak rozdělen na dvě části. Pod ústím Osečnického potoka řeka prudce mění směr na západ, protéká Masty, pod nimiž se stáčí na severozápad k Podbřezí a k Cháborům. U jezu v Cháborech je řeka od poloviny 17. století rozdělena na severní a jižní větev. Jižní větev nazývaná Zlatý potok, nebo také Opočenský náhon, je umělé koryto vyhloubené k napájení rybníků a k zavlažování, které směřuje na jihozápad k Podchlumí a odtud dále na západ k Opočnu.\n\nSeverní větev je původní řečiště tekoucí na severozápad k Dobrušce. Údolní niva s meandrujícím tokem je v tomto úseku chráněna jako přírodní památka Dědina u Dobrušky. V Dobrušce řeku posiluje největší pravostranný přítok Brtevský potok, který je místními obyvateli nazýván Brtva. Od ústí Brtevského potoka teče řeka západním směrem. Západně od Pulic přibírá zprava Halínský potok a poté protéká plochou krajinou mezi Bohuslavicemi a Pohořím. V tomto úseku, kde řeka přirozeně meandruje, se nachází přírodní rezervace Zbytka. Zde se vodní tok prudce obrací na jih k Českému Meziříčí. U severovýchodního okraje Českého Meziříčí v nadmořské výšce zhruba 255 m se severní a jižní větev (náhon) spojují a společný tok protékající Českým Meziříčím nese označení Dědina.\n\nŘeka dále pokračuje regulovaným korytem jižním až jihozápadním směrem přes obec Ledce a její část Klášter nad Dědinou, poté vesnicí Polánky nad Dědinou, která je místní částí Třebechovic. V Třebechovicích přijímá zleva náhon Albu, jež přivádí vodu z řeky Bělé a z vlastního povodí, které má rozlohu 66,2 km². U jihozápadního okraje Třebechovic se Dědina vlévá zprava do řeky Orlice, na jejím 15,0 říčním kilometru, v nadmořské výšce 236,2 m.\n\nJižní větev oddělující se od hlavního toku na jezu v Cháborech směřuje nejprve jihozápadním směrem k Podchlumí, u kterého přijímá zleva Ještětický potok, na jehož dolním toku se nachází \"Podchlumský rybník\" o rozloze 7,4 ha. Od ústí Ještětického potoka teče Zlatý potok na západ k Semechnicím, kde jeho vody slouží k napájení Semechnického rybníka. V Semechnicích přibírá zleva \"Houdkovický potok\" přitékající od Trnova. Dále pokračuje na severozápad k městu Opočno, na jehož východním okraji napájí rybník Broumar. V Opočně protéká potok zámeckým parkem, kde jeho hladinu vzdouvají \"Horní\" a \"Dolní zámecký rybník\". Na západním okraji města nad Chlupatým splávkem odbočuje ze Zlatého potoka Jalový potok, který je označován také jako Stará řeka. Od Chlupatého splávku směřuje Zlatý potok krátce na sever, podtéká železniční trať č. 028 spojující Opočno s Dobruškou a po několika stech metrech přijímá zprava Prkennou. Severně od opočenského nádraží se stáčí na západ a protéká pod železniční tratí č. 026 Týniště nad Orlicí – Otovice zastávka. Dále tok pokračuje západním směrem podél vlečky vedoucí k cukrovaru v Českém Meziříčí. Zde se Zlatý potok vlévá zleva do Dědiny, na jejím 14,9 říčním kilometru, v nadmořské výšce okolo 255 m. Délka Zlatého potoka činí 13,6 km. Plocha vlastního povodí měří 69,7 km². Průměrný průtok Zlatého potoka v Opočně nad odbočením Jalového potoka činí 0,32 m³/s.\n\nPrůměrná hustota říční sítě Dědiny činí 1,17 km/km². Celkově se v povodí řeky nachází 371 vodních toků v délce do jednoho kilometru a 117 potoků v délce 1 až 10 km. Vodní toky dlouhé 10 až 20 km jsou v povodí celkově čtyři. Jsou to náhon Alba (17,4 km), náhon Zlatý potok (13,6 km), Olešnický potok (10,8 km) v povodí Alby a Vojenický potok (10,3 km), který je levostranným přítokem Jalového potoka.\n\n\nNejvětším přítokem Zlatého potoka je Ještětický potok, jehož délka činí 7,9 km. Plocha jeho povodí měří 29,5 km².\n\n\nNejvětší vodní plochou v povodí řeky je rybník \"Broumar\" na Zlatém potoce, jehož rozloha je 62,6 ha. Celkový objem rybníka činí 684 tisíc m³. Další významné vodní plochy v této oblasti jsou \"Semechnický rybník\", \"Podchlumský rybník\" a rybník \"Drnov\" nalézající se na bezejmenném potoce jihovýchodně od Dobrušky.\n\nVodní nádrže v povodí Dědiny podle rozlohy:\n\nPrůměrný průtok Dědiny u ústí činí 2,28 m³/s.\n\nPrůměrné dlouhodobé měsíční průtoky Dědiny (m3/s) ve stanici Mitrov:\n\nPrůměrné měsíční průtoky Dědiny (m3/s) ve stanici Mitrov v roce 2014:\n\nHlásné profily:\n\nPod Chábory je vodní režim řeky výrazně ovlivněn převedením části průtoku do Zlatého potoka. K převodu vod slouží rozdělovací objekt, který se nachází zhruba 100 metrů po proudu od Limnigrafické stanice. Množství převedené vody je stanoveno manipulačním řádem. Při průtoku nad 600 l/s v měrném profilu v Cháborech je do Zlatého potoka převáděno maximálně 432 l/s, což je výše neškodného průtoku. Při průtoku v rozmezí 150 až 600 l/s je rozdělen průtok 1:1 mezi Dědinu a Zlatý potok. Při průtoku nižším než 150 l/s je rozdělen průtok 2:1 ve prospěch Dědiny.\n\nV 15. století byla v okolí Opočna na Ještětickém potoce vybudována soustava devíti rybníků a mnoho dalších souvisejících vodních děl. Do současné doby se z Opočenské rybniční soustavy dochovaly pouze tři rybníky, z nichž největší je rybník \"Broumar\". V letních měsících však tato oblast trpěla častým nedostatkem vody. Jedna ze staveb, která měla tuto situaci řešit, byla odbočka z Dlouhé strouhy u Kvasin. Toto vodní dílo, jehož kapacita činí 0,02 m³/s, je dodnes funkční a slouží k nalepšování průtoku Ještětického a Zlatého potoka převodem vod z povodí Bělé.\n\nSmutnou událostí spojenou s tímto vodním tokem je katastrofální letní povodeň, která 23. července roku 1998 postihla všechny obce při toku Dědiny (Zlatého potoka) a jejích přítoků. Největší škody pocítili obyvatelé Kounova a okolních osad. Ve vsi Hluky, která se nachází v údolí Hluckého potoka, byly některé domy zcela zdemolovány vodním živlem. K dalším škodám došlo v Cháborech, kde řeka unášející velké množství dřevní hmoty a kamení ucpala mostní profil a následně strhla silniční most. Velké škody napáchala též v Dobrušce, v Pulicích, v Českém Meziříčí v Ledcích a v Třebechovicích pod Orebem, kde zatopila více než sto domů, místní školu a zimní stadion. V povodí řeky si povodeň vyžádala čtyři oběti na životech. Množství vody v řece výrazně přesáhlo hodnotu stoleté vody. V Cháborech, kde stoletá voda činí 71,4 m³/s, dosahoval průtok v časných ranních hodinách dne 23. července 270 m³/s.\n\nV roce 2007 byla v povodí Dědiny dokončena stavba suchého poldru na Ještětickém potoce u vsi Hroška, který je schopen zadržet až 680 tisíc m³ vody. Další stavbou, která by v blízké budoucnosti měla ochránit obyvatele podél toku, je plánovaný suchý polder u Mělčan. Dle plánů Povodí Labe má tato nádrž během povodní zachytit až 3,6 milionu m³ vody. Hráz tohoto vodního díla by měla dosahovat délky 535 m a výšky 14,5 m.\n\nSpádu Dědiny a Zlatého potoka využívá několik MVE.\n\nZákladní údaje o MVE:\n\nŘeka je sjízdná po jarním tání a po deštích od Kounova. V horní části sjížděného toku má říčka značný spád, protéká hlubším zalesněným údolím. Koryto je široké 2 až 5 metrů, místy se v něm nečekaně objevují malé stupně a padlé stromy. Nejčastěji je vodáky sjížděn zhruba 16 km dlouhý úsek od Kounova po Chábory, jehož obtížnost je místy až WW II.U masteckého lomu se mohou v korytě nalézat ostré kameny. Od Chábor řeka protéká otevřenou krajinou. Vodáky je využívána častěji severní větev tekoucí přes Dobrušku, která má více přítoků a bývá vodnější.\n\n"}
{"id": "133987", "url": "https://cs.wikipedia.org/wiki?curid=133987", "title": "Jennie Finch", "text": "Jennie Finch\n\nJennie Finch (Jennie Finch Daigle, * 3. září 1980 La Mirada, USA) je americká softballistka, členka reprezentačního týmu USA. Na olympiádě v Athénách v roce 2004 získala s týmem USA zlaté medaile.\n\n\nNarodila se v La Miradě v Kalifornii rodičům Dougovi a Bev. Vyrůstala se staršími bratry Shanem a Landonem. Celá rodina milovala baseball. Její otec ji brával na MLB na zápasy Los Angeles Dodgers. Už od dětství se u ní projevovalo sportovní nadání, není tedy divu, že začala hrát softball. Nejprve od pěti let hrála tzv. T-ball, od devíti let nadhazovala. Ve 12 letech vyhrála s týmem California Cruisers mistrovství Americké amatérské softballové asociace (\"Amateur Softball Association - ASA\") v této věkové kategorii.\n\nNa střední škole (\"La Mirada High School\") hrála za školní tým La Mirada Matadores na postech nadhazovačky, první metařky a spojky. Kromě softballu hrála taky basketbal a volejbal, byla dokonce kapitánkou školních týmů v těchto třech sportech. Ve druhém ročníku byla vyhlášena nejužitečnější hráčkou (\"MVP\") středoškolské ligy. V létě roku 1997 vyhrála mistrovství Americké softballové asociace v kategorii 18letých. Byla výborná pálkařka, ale jako nadhazovačka neměla konkurenci. Za čtyři roky na střední škole dosáhla jako nadhazovačka následujících statistik: 50 vítězství (12 proher), 6 x perfect game, 13 no-hitter, 0.15 ERA a 784 strajk autů.\n\nPo maturitě se rozhodovala zda půjde studovat na UCLA nebo na Arizonskou univerzitu v Tusconu. Nakonec se rozhodla pro Arizonu, protože univerzitní softballový tým trénoval Mike Candrea, který dokázal Arizonské divoké kočky (\"Arizona Wildcats\") dovést v předchozích letech k 5 univerzitním titulům (\"NCAA National Champion\"). Na univerzitě studovala v letech 1999 - 2002 mediální komunikaci a speciální pedagogiku. V roce 2001 se Divokým kočkám podařil získat 6 univerzitní titul, když ve finále porazily tým UCLA. V roce 2002 Arizona prohrála ve finále s týmem Kalifornské univerzity z Berkeley. V letech 2001 a 2002 získala Jennie prestižní cenu pro nejlepší hráčku roku (\"Honda Award\") a nejlepší nadhazovačku v pacifické konferenci (\"Pitcher of the Year\"). Třikrát byla vybrána do all-star týmu (\"NFCA First-team All-American\"). Její dres s číslem 27 byl 9. května 2003 slavnostně zvěčněn na ohrazení softballového stadiónu Arizonské univerzity (\"Rita Hillenbrand Memorial Stadium\").\n\nV prvním ročníku VŠ dovedla svůj tým na postu nadhazovačky k 24 vítězstvím za sezónu. Ve druhém ročníku to bylo 29 vítězství. Ve třetím ročníku vytvořila univerzitní rekord, když v jedné sezóně nadhazovala ve 32 zápasech a všechny skončili vítězstvím Arizony. Ve čtvrtém ročníku to bylo 24 vítězství. Celkem 109 vítězství v té době znamenalo 12. místo v dlouhodobých univerzitních celoamerických statistikách.\n\nV roce 2002 se zúčastnila prvního mistrovství světa v seniorské kategorii. Američanky ve finále porazily Austrálii. V roce 2003 reprezentovala USA na Panamerických hrách a opět z toho bylo první místo.\n\nRok 2004 zasvětila přípravě na letní olympijské hry, kdy s reprezentací absolvovala přípravu a sérii zápasů (\"Aiming for Athens\"). Už v průběhu této přípravy byla nejsledovanější hráčkou reprezentace a „miláčkem“ fanoušků. Na olympiádě nastoupila jako nadhazovačka ve dvou zápasech proti Itálii a Kanadě. Oba zápasy byly vítězné, Jennie zahrála 13 strajk autů a soupeřkám povolila pouze 1 odpal a 1 doběh. Po fiasku amerických basketbalistů na této olympiádě, dostaly americké softbalistky od médií přezdívku „Tým snů“ (\"Dream team\").\n\nObjevila se jako host v mnoha televizních pořadech a diskusích, ve kterých propaguje ženský softball a ženské sportovkyně obecně. Od roku 2003 spolupracuje s MLB jako moderátorka pořadu \"This week in baseball (TWIB)\". V rámci tohoto pořadu má svou část (\"Pitch, Hit and Run with Jennie Finch\"), kam si zve jako hosty baseballové hráče, kteří Jennie a diváky zasvěcují do baseballových dovedností. Velice populární jsou pořady, ve kterých nadhazuje proti těmto hráčům. Tím, že nadhazuje z menší (softballové) vzdálenosti, je její rychlý nadhoz (\"fastball\") o rychlosti 114 km/h (71 mph) srovnatelný s baseballovým nadhozem o rychlosti 161 km/h (100 mph).\n\nDíky svým úspěchům a popularitě se stala zajímavou i pro sponzory. Podepsala smlouvu např. s firmou Mizuno, která nabízí kolekci softballového vybavení s jejím jménem.\n\nOd roku 2005 hraje ženskou profesionální softballovou ligu National Pro Fastpitch za tým Chicago Bandits. Hned v první sezóně byla, společně se svou týmovou spoluhráčkou Lauren Bay, vyhlášena nejlepší nadhazovačkou.\n\nV roce 2005 se provdala za baseballového nadhazovače Caseyho Daigleho (hraje nižší profesionální soutěže na farmách Arizona Diamondbacks). Svatba proběhla 15. ledna 2005 v Crystal Cathedral v Garden Grove v Kalifornii. Dne 4. května 2006 se jim narodil syn Ace Shane.\n\nPo návratu z mateřské dovolené se zapojila do přípravy národního týmu na další mistrovství světa, které se uskutečnilo v září 2006 v čínském Pekingu. Američanky vyhrály, ve finále porazily Japonsko 3:0. Jennie nadhazovala ve dvou zápasech (1 výhra, 1 prohra), v dalších 6 zápasech hrála na první metě.\n\nJako atraktivní blondýnka a úspěšná sportovkyně neunikla pozornosti médií, která si ji všimla po vítězství na univerzitním mistrovství v roce 2001. Oslnila na předávání cen ESPY (\"ESPY Awards\") v roce 2002, kde se objevila v černých přiléhavých šatech. Zájem o její osobu gradoval v roce 2004, kdy vyhrála anketu ESPN.com o nejatraktivnější sportovkyni světa (\"Hottest Female Athlete\"). V on-line hlasování ve finále porazila Annu Kurnikovovou.\n\nV roce 2004 dostala nabídku na focení aktů pro časopis Playboy. Tuto lukrativní nabídku odmítla s odůvodněním, že je jako úspěšná sportovkyně idolem pro mnohé mladé dívky. Svou roli nesporně sehrálo i to, že je křesťanka.\n\nV roce 2005 nafotila kolekci fotografií pro plavkové vydání časopisu Sports Illustrated (\"Sports Illustrated Swimsuite Issue\"). Fotografem byl Stewart Shining.\n\nv angličtině\n"}
{"id": "133994", "url": "https://cs.wikipedia.org/wiki?curid=133994", "title": "Kumská přehrada", "text": "Kumská přehrada\n\nKumská přehrada (rusky \"Кумское водохранилище\") je přehradní nádrž v severní části Karelské republiky v Rusku. Přehradní jezero na řece Kumě (povodí Kovdy) za hrází Kumské hydroelektrárny bylo naplněno v roce 1966. Přehrada zatopila údolí řeky \"Kumy\" a v zóně vzdutí se nacházejí jezera Topozero, Pjaozero a Kundozero. Přehradní jezero má rozlohu 1910 km². Průměrná hloubka je 7 m. Má objem 13,3 km³.\n\nÚroveň hladiny kolísá v rozsahu 4,5 m. Reguluje dlouhodobé kolísání průtoku. Zamrzá v listopadu až na začátku prosince a rozmrzá v květnu až na začátku června. Využívá se pro energetiku, splavování dřeva a zásobování vodou. Je zde rozvinuté rybářství (síh malý a severní, pstruzi, lipani, korušky, štiky).\n"}
{"id": "133995", "url": "https://cs.wikipedia.org/wiki?curid=133995", "title": "KAL-Online", "text": "KAL-Online\n\nKAL-Online (칼온라인, \"kal\" je korejsky „meč“) je fantasy online hra ze žánru MMORPG. Její děj se odehrává v mystickém světě vytvořeném na základě korejské mytologie (speciálně na válce mezi velkým králem Ha-Nin a démony z Ban-Go). Její vznik byl grantován korejskou vládou s ambicemi na nejlepší online hru všech dob. Díky dotacím je navzdory své propracovanosti a složitosti (ve smyslu široké škály možností) možná hrát zcela zdarma. Hra je vydána v anglické a korejské verzi.\n\nKrál Hanin otevřel nebe a zemi a tam, kde vychází Slunce vybudoval mocný národ Hwan. Po 3 tisíce a 300 let byli Hwanové vládci světa. Jejich náčelník Gúbalchán založil zemi zvanou Naraeha. Obrovské království měřilo 12 tisíc mil od severu k jihu a 5 tisíc mil od východu k západu.\n\nKdyž král Ha-nin dosedl na trůn, otevřel nová nebesa. Hwanové ztratili mnoho sil neustálými rozbroji, které vyvrcholili občanskou válkou. Jejich těžkosti jen prohlubovali výpady vnějších nepřátel – kmenů Tou a Hwasan. Dohoda o vzájemném neútočení se změnila v prach a mezi kmeny docházelo k otevřené agresi. Ta vyvrcholila mobilizací jednotek krále Ha-nina a podrobení všech osad kmene Hwasan. Kmen tou se však urputně bránil a útočil na Naraehu dvakrát tak silnějšími jednotkami, než měl k dispozici soupeř. I přes silovou převahu dokázal Ha-nin díky svým taktickým dovednostem udržet nepřítele na uzdě a mezitím sjednotit Hwany a ukončit dlouholeté občanské krveprolití.\n\nKdyž skončila občanská válka, Naraeha zažila obrovský rozmach; samozřejmostí byla výroba ocelových zbraní nebo ražení nových tunelů a stavění cest pro obchodní kolony.\n\nMír však neměl dlouhého trvání neboť Ban-go, náčelník kmene Seotae, obrátil své síly proti Ha-ninovi. Neustále útočil na Naraehu, ale ani jednou za 10 let nebyl schopen vítězství a byl rozdrcen. Odtáhl tedy na sever a chystal pomstu – strašnější než cokoliv předtím.\n\nNa severu se Ban-Go setkal s králem démonů, který ztratil své tělo v Kaňonu mrtvého muže. Uzavřel s ním dohodu o pomstě Ha-ninovi a umožnil mu použít jeho tělo, aby vedl démony proti Naraeze. Ban-Go se přerodil v krále démonů, sjednotil ty nejstrašnější stvůry, jež Země nosila na svých bedrech a započal nejhorší válku, jaká kdy byla vedena. Válku mezi ním a Ha-inem, válku mezi člověkem a démonem…\n\nV KAL je možné vybrat si ze čtyř povolání, které lze v pozdějších úrovních rozvíjet do několika specializací.\n\n\n\n\nStejně jako v jiných hrách tohoto žánru i v \"KAL\" vystupují NPC postavy, které hráči udělují nejrůznější úkoly v závislosti na pokročilosti hráče. Za splněné poslání hráč obdrží zkušenost (vyjádřena číslem) a speciální body (\"Skill Point\", \"Contribution Point\"), v několika případech též peníze (\"geon\", \"zamogeon\").\n\nSmyslem hry je splnit co nejvíce poslání, co nejlépe povyšovat (levely) svoji postavu a neustále ji vylepšovat (skilly). Z hlediska typů se mohou poslání dělit do třech hlavních kategorií:\n\nNejjednodušší, krátký úkol. Každý hráčův level zpravidla (výjimky jsou v druhé dekádě, kde na levelu 22 a 24 úkoly nejsou) obsahuje jeden úkol (který může být rozdělen do několika různých akcí typu „najdi tohle, odnes to támhle, dozvíš se další část a podle ní pak pokračuj“). Získávají se zkušenosti, skill pointy a vybavení.\n\nJsou delší a obtížnější než úkoly. Reflektují vývoj války mezi Ha-Nin a Bang-Go. Na druhou stranu jsou oceněny vyššími odměnami. Po čtvrté události může postava změnit, resp. upřesnit svoji specializaci.\n\nTýmové úkoly. Zatím jsou ve stádiu příprav a nejsou do hry implementovány.\n\nKromě bohapustého vraždění \"mobů\" umožňuje \"KAL\" celkem propracovaný systém hry, včetně obchodování a mezihráčskými souboji.\n\nUskupení více hráčů (max. 8) za účelem pokoření silných mobů nebo za účelem rychlejšího nárůstu zkušeností buď vlastní postavy, nebo vajíčka. V neposlední řadě je party vhodná k získávání předmětů (v party je pravděpodobnost výskytu daleko vyšší, než u samostatných akcí). Získané peníze, zkušenost nebo předměty se rovnoměrně dělí mezi členy party.\n\nUskupení lidí za účelem výměny informací a pozdějšímu vedení tzv. \"Guild War\" (válka mezi gildami), jejíž smyslem je získání hlavního královského hradu. Vítězná gilda určuje ceny zboží v celé krajině. Gilda získává zkušenost a může dosáhnout 4. levelu, tedy možnosti vést Guild War. Na rozdíl od party není automaticky rozdělována zkušenost, peníze ani předměty mezi její jednotlivé členy.\n\n\"KAL\" umožňuje souboje mezi jednotlivými hráči. Ovšem pouze cvičně. Vítěz nezískává kromě dobrého pocitu nic, poražený nic neztrácí (kromě dočasného úbytku energie).\n\nV \"KAL\" je možné obchodovat dvěma způsoby. Buď od NPC postav nebo hráč může sám prodávat vlastněné předměty.\n\nZakoupením speciální masky a jejím nasazením se z hráče stává \"Assassin\". Takový hráč pak může mimo bezpečné zóny (města, oblasti kolem \"Naroothu\", \"Jook-Sun Cargo Station\", \"Geum-Oh Mine\", \"Giant Bird's Pub\" a okolí) napadat ostatní hráče a zabíjet je. Zneužívání assasinských masek hackery a znuděnými hráči na vysokých úrovních se stalo natolik rozšířeným, že byly masky nejprve na určitou dobu ze hry úplně odstraněny a posléze zdraženy tak, že jsou nyní pro mnoho hráčů prakticky nedostupné.\n\nUrčité předměty (talismany), které obsahují zvláštní bonus (inteligence, zdraví, síla, mana atd.) lze používat v kombinaci s jinými předměty (zbraněmi, výstrojí atd.) za účelem vylepšení jejich vlastností a tím pádem ke zvýšení bojového potenciálu postavy.\n\ntoto chování je trestné\n\n"}
{"id": "134001", "url": "https://cs.wikipedia.org/wiki?curid=134001", "title": "Podviní (Praha)", "text": "Podviní (Praha)\n\nPodviní () je zaniklá ves mezi Libní a Vysočany na březích Rokytky. V současné době se v této oblasti, na rozhraní Libně a Vysočan v městské části Praha 9, nachází park Podviní.\nVlastníkem vsi se někdy po roce 1414 stal jakýsi Adam - bohatý muž, který půjčoval peníze i králi Václavovi IV. a který rozhodně nebyl přívržencem husitů. Proto Pražané jeho zdejší statek zabrali a roku 1421 postoupili (i s tvrzí, která je tímto poprvé zmíněna) staroměstskému purkmistrovi Janovi Bradatému (který roku 1426 padl v bitvě u Ústí nad Labem). Připojení Podviní k Libni (1524) se netýkalo podvinského mlýna. Podvinská tvrz byla již v roce 1595 pustá a naposledy je zmíněna v roce 1609. Mlýn (čp. 73) se z celého Podviní zachoval patrně nejdéle, a to až do 30. dubna 2001, kdy opuštěný a zchátralý objekt vyhořel. V letech 2003 až 2004 byla v místě Podvinného mlýna vystavěna bytová zástavba, jejíž součástí je i kopie původního mlýna, i když nepříliš věrná. Podvinný mlýn dal také název dnešní ulici v Libni: Podvinný mlýn (v letech 1895-1906 Podvinský mlýn).\n\nPůvod jména Podviní je zřejmý – šlo o místo pod jižními svahy porostlými vinicemi. Od roku 1990 se na těchto svazích znovu začala pěstovat vinná réva na vinici Máchalka.\n\nNa Podvinném mlýně se nachází sportovní komplex, na kterém od roku 1982 hraje ragbyový klub RC Sparta Praha. Proto se i hřišti zde umístěnému říká Na Podvinném mlýně. Součástí komplexu je extraligové ragbyové hřiště, krytá sportovní hala Arena Sparta a tréninkové hřiště s umělým povrchem. V roce 2011 byl nově vybudován i lehkoatletický tréninkový stadion.\n\nV parku Podviní se každoročně (obvykle v červnu a září) koná open air festival Podviní.\n\n\nPodviním vede turistická značená trasa 1105 od konečné tramvají v Kobylisích do Starých Malešic.\n\n"}
{"id": "134011", "url": "https://cs.wikipedia.org/wiki?curid=134011", "title": "Nautilus", "text": "Nautilus\n\nNautilus je slovo s několika významy:\n\n\n\n\n"}
{"id": "134013", "url": "https://cs.wikipedia.org/wiki?curid=134013", "title": "Krajinou", "text": "Krajinou\n\nKrajinou je druhé album slovenské skupiny PEHA z roku 2001.\n\nAlbum obsahuje 11 převážně rockových písní. Hudbu složili Katarína Knechtová a Karol Sivák, texty, které jsou většinou posmutnělé až depresivní, napsal Vlado Krausz. Z alba vzešly singly \"Vaňa plná piraní\", \"Hlava vinná, telo nevinné\" a titulní, smyčcovými nástroji podpořená skladba \"Krajinou\", k níž byl na maďarské stepi natočen videoklip. Nahrávání alba předcházely vnitřní spory ve skupině, které málem vedly až k jejímu rozpadu. Tomu také nasvědčuje neustálé oddalování data vydání - album mělo původně vyjít na konci roku 2000.\n\n"}
{"id": "134020", "url": "https://cs.wikipedia.org/wiki?curid=134020", "title": "Kapitán Nemo", "text": "Kapitán Nemo\n\nKapitán Nemo je fiktivní postava z Verneova románu \"Dvacet tisíc mil pod mořem\", v níž je konstruktérem, kapitánem a vlastníkem supermoderní ponorky Nautilus, s níž brázdí oceány a s jejíž pomocí se jako první člověk dostal na Jižní pól. Mimo to ještě nakrátko vystupuje v románu \"Tajuplný ostrov\", kde jej autor nechal zemřít. Jeho postava inspirovala řadu dalších spisovatelů a posléze i filmových tvůrců, v jejichž dílech vystupuje. \n\nAčkoliv je Nemo v románu \"Dvacet tisíc mil pod mořem\" jednou z hlavních postav, není zde téměř popsán jeho předchozí život. Teprve v románu \"Tajuplný ostrov\" seznámí umírající Nemo trosečníky na ostrově se svou minulostí. Jde o indického knížete Dakkara, který byl duší povstání sipáhijů v roce 1857. Po rozdrcení povstání vybudoval s dvaceti nejvěrnějšími ponorku Nautilus, přijal bojové jméno Nemo (což znamená \"nikdo\") a vyhlásil válku \"„pozemským tyranům“\" (tj. koloniální mocnosti Anglii, jejíž válečné lodě pomocí ponorky potápí). Jeho muži však postupně umírali a nakonec se osamělý Nemo uchýlil do přístavu na \"„Tajuplném ostrově“\", který si tajně vybudoval. Zároveň požádal trosečníky, aby po jeho smrti Nautilus potopili, což se skutečně také stane.\n\nPostava kapitána Nema inspirovala řadu dalších tvůrců. Kromě různých zpracování či přepracování původních Verneových románů se stal i samostatnou postavou. Například český spisovatel J. M. Troska podle něj vytvořil jednu z hlavních postav svých románů (román Kapitán Nemo), avšak Troskův kapitán Nemo nebyl bengálský hinduista, nýbrž Francouz. V americkém komiksovém seriálu a filmu \"Liga výjimečných\" tvoří s dalšími postavami skupinu viktoriánských supermanů. \nSeznam herců, kteří hráli kapitána Nema ve filmu nebo v televizi:\n\n"}
{"id": "134028", "url": "https://cs.wikipedia.org/wiki?curid=134028", "title": "Butovo", "text": "Butovo\n\nButovo ( ) je část Moskvy, nacházející se na jejím samotném jižním okraji, až za MKADem (městským dálničním okruhem). Je to ryze obytná čtvrť. \n\nOficiálně se Butovo dělí na dvě části; severní a jižní. Díky velké vzdálenosti od hustě osídlených částí metropole a chybějícímu průmyslu je ve čtvrti relativně dobré životní prostředí.\n\nPrvní osídlení v této oblasti se objevilo s příchodem železnice. V 30. a 50. letech 20. století se zde byli popravováni nepohodlní občané SSSR. Butovo je součástí metropole až od roku 1985 a od začátku 90. let se zde buduje velké sídliště. To je dopravně napojeno na centrum města pomocí Butovské linky lehkého metra, která byla otevřena roku 2003. V roce 2006 se objevily problémy s obyvateli původních nízkých domů; ti se jich nechtěli vzdát ve prospěch rozšiřování nové výstavby.\n\nV srpnu 2007 zde byl na památku obětí stalinských poprav z 30. let vztyčen 12 m vysoký dřevěný kříž.\n"}
{"id": "134031", "url": "https://cs.wikipedia.org/wiki?curid=134031", "title": "Thing", "text": "Thing\n\nThing byl sněm, který existoval v severoevropských zemích v období raného rozvoje jejich společnosti. Členy sněmu mohli být pouze svobodní muži, v některých krajích i ženy.\n\nEtymologie slova vychází z germánského výrazu pro shromáždění, která se většinou konala na vyvýšeném místě nebo pod stromem, vždy však pod širým nebem. \n\nNěmečtí národní socialisté využívali k propagování nacistické ideologie pořádání festivalů nazývaných \"Thingspiele\", které byly součástí thingového hnutí (\"Thingbewegung\") 20. století. Tyto slavnosti se provozovaly na speciálně upravených místech, obvykle situovaných v atraktivních přírodních lokalitách, aby tato místa označovaná jako \"Thingplatz \"nebo \"Thingstätte \"vyvolávala v návštěvnících silné emocionální zážitky. Takových míst mělo být ve 30. letech 20. století vybudováno 200 až 400, jejich skutečný počet se však odhaduje asi na 60. Jedním z nejznámějších takových míst je Thingstätte u Heidelbergu.\n\nDodnes se slovo \"thing\" nebo \"ting\" zachovalo jako část názvu parlamentů některých severských zemí (například Dánsko: \"Folketing\", Grónsko: \"Landsting\" apod.). Rovněž se tento výraz dostal do angličtiny, kde však časem změnil svůj význam, a nyní tedy označuje \"věc \"(podobně jako \"ding\" v nizozemštině).\n"}
{"id": "134036", "url": "https://cs.wikipedia.org/wiki?curid=134036", "title": "Štiavnické vrchy", "text": "Štiavnické vrchy\n\nŠtiavnické vrchy jsou geomorfologický celek na Slovensku. Jsou součástí subprovincie Vnitřní Západní Karpaty a oblasti Slovenské středohoří.\n\nNa severu sousedí s Kremnickými vrchy, na východě s Pliešovskou kotlinou a Krupinskou planinou, na jihu s Ipeľskou pahorkatinou a na západě s Pohronským Inovcem, Vtáčnikem a Žiárskou kotlinou.\n\nPohoří se člení na části:\nMezi nimi sa nacházejí erozní sníženiny:\n\nNejvyšší vrchol je Sitno (1009,2 m n. m.), seznam všech vrcholů s výškou nad 800 metrů ukazuje Seznam vrcholů v Štiavnických vrších.\n\nŠtiavnické vrchy jsou sopečné pohoří, řazené k neovulkanitům. Je tvořené andezity, ryolity a tufy. Území je mimořádně bohaté na výskyt minerálů (140 druhů a odrůd).\n\n"}
{"id": "134038", "url": "https://cs.wikipedia.org/wiki?curid=134038", "title": "Lancia", "text": "Lancia\n\nLancia je italská automobilka založená v roce 1906 v Turíně, pod názvem \"Lancia & C. Fabrica Automobili\".\n\nJejími zakladateli byli Vincenzo Lancia a Claudio Fogolin. Patří mezi nejstarší výrobce automobilů na světě. Je známá jako propagátor technických inovací (například jako první vyráběla vozy se samonosnou karosérií), má také velmi dlouhou historii v závodech rallye. Od roku 1969 je součástí koncernu FIAT. Tak jako většina italských automobilek vyráběla i Lancia nákladní a užitková vozidla, autobusy, trolejbusy a vozidla pro armádu, a to až do roku 1975, kdy tato část výroby přešla do firmy IVECO taktéž vlastněné Fiatem. V současnosti (jaro 2016) je v prodeji pouze model Ypsilon a to pouze v Itálii. \n\nAutorem firemního znaku byl hrabě Carlo Biscaretti di Ruffia.\n\nVozy slavné a luxusní italské značky byly velmi populární u celebrit jako Caruso, Greta Garbo, Gloria Swanson, Ernest Hemingway, Gary Cooper nebo Max Schmeling. Automobily této značky vlastnili také závodníci Tazio Nuvolari a Mike Hawthorn nebo výrobce letadel Anthony Fokker. V roce 1923 si Franz Kafka zapsal do svého deníku dojmy z inzerátu na automobil Lancia. Vídeňský architekt Adolf Loos ve stejném roce navrhl vůz na bázi automobilu Lancia. Erich Maria Remarque uprchl ve svém voze Lancia Dilambda společně s Marlene Dietrichovou a její dcerou z Německa do Francie a automobilu později věnoval i povídku. \n\nAlbert Speer vlastnil bílý sportovní vůz Lancia, stejně jako podnikatel a inženýr Robert Blohm, jemuž červená Lancia „splnila jeho životní sen“. Bavorský princ Konstantin, který svůj vůz Lancia Dilambda Cabriolet používal ještě po druhé světové válce, o něm prohlásil, že: „je to auto mého života“ Popularita mezi celebritami neutrpěla ani v poválečném období, kupé a kabriolety značky vlastnili a užívali Gregory Peck, Audrey Hepburnová, Jean-Paul Belmondo, Brigitte Bardot či Marcello Mastroianni. Vlastní tvorbou na bázi vozů se zabývali i karosáři jako Elio Zagato a Battista Pininfarina či průmyslový designér Raymond Loewy. Ačkoliv Juan Manuel Fangio převážně závodil s vozem Mercedes-Benz, v roce 1956 zvítězil s monopostem Lancia-Ferrari D50 a i soukromě používal automobil značky Lancia, což i sám ztvárnil ve filmu „Fangio“.\n\n\n\n\n\n\n\n\n"}
{"id": "134044", "url": "https://cs.wikipedia.org/wiki?curid=134044", "title": "Rubeus Hagrid", "text": "Rubeus Hagrid\n\nRubeus Hagrid je fiktivní postava ze série knih o Harrym Potterovi napsaných J. K. Rowlingovou. Byl představen v knize \"Harry Potter a Kámen Mudrců\" jako poloobr a poločlověk, klíčník a šafář v Bradavicích, což byla jeho činnost v šesti knihách. Ve třetí knize \"Harry Potter a Vězeň z Azkabanu\" se stal učitelem předmětu Péče o kouzelné tvory, a je později zmíněn jako člen v Fénixova řádu.\n\nHagrid navzdory své nebezpečné postavě je dobrák od kosti, a má rád Harryho Pottera, Rona Weasleyho a Hermionu Grangerovou. Rád chová velmi nebezpečná zvířata a některá z nich předvádí na svých hodinách péče o kouzelné tvory. \n\nHagrid byl představen v první kapitole. Po smrti Jamese a Lily Potterových, byl pověřen Albusem Brumbálem, aby vynesl jejich syna Harryho z trosek domu, kterého zničila kletba Lorda Voldemorta. Když se Minerva McGonnagalová ptá Brumbála, proč právě Hagrid byl pověřen tímto úkolem, Brumbál říká, že by Hagridovi svěřil vlastní život. Plnil úkoly, které mu zadal Brumbál. Po deseti letech měl za úkol vyzvednout Kámen Mudrců z Gringottovy banky a dát ho střežit Chloupkem (tříhlavým psem). Brumbál mu dal také za úkol vyzvednout Harryho a pomoci mu nakoupit školní vybavení. Hagrid byl zaměstnanec školy, který byl Harrymu představen, než začal chodit do školy. Hagrid se stal také dobrým přítelem Rona a Hermiony. Později vyhraje dračí vejce od osoby v kápi.\n\nDráp (angl. Grawp) je Hagridův nevlastní mladší obří bratr. Mají společnou matku obryni Frídwulfu. Hagrid si ho dovedl do Británie poté, co se spolu s madam Maxime na příkaz Brumbála vydal na konci čtvrtého dílu za obry. Je vysoký téměř pět metrů, což je podle Hagrida na obra málo. Ostatní obři ho kvůli tomu týrali, a proto si ho Hagrid vzal s sebou do Zapovězeného lesa. Hagrid se ho pokoušel naučit anglicky a způsobnému chování. Po odchodu Hagrida z Bradavic během vlády Dolores Umbridgeové zůstane Dráp v péči Harryho, Rona a Hermiony. Ty také zachrání od kentaurů, když řeší, co s Harrym a Hermionou udělají. V šestém díle ho Hagrid přestěhuje do hor, kde je mu líp. Také s ním navštíví Brumbálův pohřeb. V sedmém díle se zúčastní závěrečné bitvy o Bradavice jako jediný obr bojující proti smrtijedům.\n\nHagrid studoval v Bradavicích ve stejné době jako Tom Rojvol Raddle. Do školy nastoupil v roce 1940 a studoval v Nebelvíru. Raddle ho nalezl, jak se stará o akromantuli Aragoga a obvinil ho, že je Zmijozelův dědic a on způsobil smrt Ufňukané Uršuly. Hagrid je proto vyloučen ze školy a jeho hůlka je zničena. Tu si ale uložil do růžového deštníku a ačkoli kouzla používat oficiálně nesmí, když ho nikdo nevidí, kouzlí. Díky Brumbálovi, který byl v době Hagridova vyloučení učitelem přeměňování, který přemluvil ředitele Dippeta, mohl Hagrid v Bradavicích zůstat jako hajný a klíčník. Na začátku školního roku také převáží prvňáky na člunech přes jezero do školy.\n\nHagrid se objeví již v první kapitole, kdy na motorce Siriuse Blacka přivezl Harryho na příkaz Brumbála do Zobí ulice za Dursleyovými. O několik let později pak má zase za úkol najít Harryho a říct mu o Bradavicích, vyzvednout kámen mudrců od Gringottových. Jeho trojhlavý pes Chloupek je také využit k ochraně kamene mudrců v Bradavicích. Hagrid byl tedy první osobou, která Harrymu sdělila informace o kouzelnickém světě a základní znalosti o tom, jak to v něm chodí. Harry v Hagridovi vidí jednu z nejdůležitějších osob v jeho životě. Později se stane přítelem i Rona a Hermiony.\n\nTrojice objeví právě díky rozhovorům s Hagridem nějaké informace o tom, co se skrývá za Chloupkem. Také se od něj dozví, že jediný způsob, jak ho uklidnit, je zahrát mu hudbu. To Hagrid prozradil i přestrojenému profesorovi Quirellovi, který ho v hospodě opil a dal mu dračí vejce. Z toho se později vyklubal norský ostrohřbetý drak Norbert, kterého pak nechali Harry a Hermiona odvézt přáteli Charlieho Weasleyho do Rumunska, protože Draco Malfoy je našel u Hagrida a všichni čtyři (Draco, protože byl po setmění mimo svou postel) dostali kvůli tomu školní trest, který si odpykali s Hagridem v Zapovězeném lese.\n\nVe druhém díle se dozvíme, proč byl Hagrid vyloučen ze školy. Kvůli dávnému obvinění z útoků na studenty byl Hagrid poslán v tomto díle ministerstvem preventivně do Azkabanu. Díky tomu, že Harry zabil baziliška a Ginny Weasleyová vypověděla, že byla pod vlivem Toma Raddlea, byl Hagrid osvobozen a na začátku třetího dílu se stal po odchodu profesora Kettleburna novým profesorem péče o kouzelné tvory. Ve své první hodině předvede studentům hipogryfy a ačkoli předem studenty důrazně varuje, že je nemají urážet, Draco Malfoy nejtemperamentnějšího hipogryfa Klofana urazí, ten ho napadne a Malfoy je zraněn. Ačkoli jeho zranění není vážné, simuluje a dojde to tak daleko, že má být Klofan popraven i přes výpověď Albuse Brumbála, že je Klofan nevinný. Klofan je ale zachráněn díky tomu, že se Harry a Hermiona vrátí v čase. Na Klofanovi odletí Sirius Black.\n\nVe čtvrtém díle se dozvíme, že je Hagrid napůl obr, což uveřejní Rita Holoubková, která zároveň tvrdí, že Hagrid zdědil po matce brutalitu, protože studentům předvádí různé nebezpečné tvory jako třaskavé skvorejše. K očernění Hagrida jí pomůže také Draco Malfoy, který vytáhne své napadení Klofanem. Hagrid je článkem Holoubkové zasažen a chce odejít z místa učitele. Harry, Ron, Hermiona a Brumbál ho ale přemluví, aby zůstal. V tomto díle se také zamiluje do madame Maxime, ředitelky Krásnohůlek a také napůl obryně. Hagrid ukáže také Harrymu draky určené pro první úkol v turnaji tří kouzelnických škol a pro třetí úkol dodá třaskavé skvorejše.\n\nNa začátku školního roku v Harryho pátém ročníku Hagrid není. Zastupuje ho profesorka Červotočková, protože Hagrid je spolu s madame Maxime na cestě k obrům, odkud si přivedl svého bratra Drápa, který ho cestou vážně zranil, protože s ním nechtěl jít. Toho Hagrid později představí Harrymu a Hermioně, aby se o něj starali poté, co odejde kvůli Dolores Umbridgeové za Brumbálem. Ta a další ministerští úředníci se ho pokusí marně zatknout, při útoku je vážně zraněna Minerva McGonagallová, která se Hagrida zastala. Hagrid se do Bradavic vrátí spolu s Brumbálem.\n\nV šestém díle přestanou Harry, Ron a Hermiona navštěvovat hodiny péče o kouzelné tvory, a Hagrid je kvůli tomu na ně naštvaný. Později mu ale dojde, že to nebylo kvůli tomu, že by ho neměli rádi, a usmíří se s nimi. Později zemře Aragog, a Hagrid riskuje svůj vlastní život, aby dostal jeho tělo z jejich \"domova\" a mohl mu udělat důstojný pohřeb. Toho se zúčastní i Horacio Křiklan, který tak získá vzácný akromantulí jed. Při útoku smrtijedů na Bradavice na konci školního roku shoří jeho bouda. Na konci se Hagrid zúčastnil Brumbálova pohřbu.\n\nNa začátku pomáhá Hagrid s transportem Harryho od Dursleyových. Právě jemu je svěřen pravý Harry. Veze ho na staré motorce Siriuse Blacka. Jsou napadeni smrtijedy a samotným Voldemortem, ale nakonec se bezpečně dostanou do Doupěte. Později je viděn ještě na svatbě Billa Weasleyho a Fleur Delacourové a pak až v závěrečné bitvě o Bradavice. Předtím musel ale z Bradavic spolu s Drápem a Tesákem utéct, protože pořádal ve své boudě party na podporu Harryho Pottera. Během bitvy se snaží zadržet Aragogovy potomky, kteří jsou vypuzeni smrtijedy ze Zapovězeného lesa a napadají smrtijedy a jejich protivníky. Když Voldemort zaútočí na Harryho a zničí tak viteál v něm, Hagrid je nucen donést jeho tělo zpátky do školy, aniž by věděl, že Harry stále ještě žije. Nařkne také kentaury z toho, že jen tak nečinně přihlížejí bitvě a nezapojí se, později se i oni zapojili. Hagrid bojuje v druhé části bitvy s Macnairem, kterého doslova prudce hodil proti zdi (není jasné, zda Mancair přežil) a konečně se mu tak pomstil za to, jak málem zabil Klofana.\n\nV epilogu, devatenáct let po pádu Voldemorta, je Hagrid stále v Bradavicích, ale neví se na jaké pozici. Je pouze zmíněno, že pozval Harryho syna Albuse na čaj.\n\nAragog byl akromantule žijící v Zapovězeném lese. Hagrid ho vychoval z vejce jako student Bradavic. Právě kvůli němu byl Hagrid vyloučen. Tom Rojvol Raddle totiž tvrdil, že Aragog je tím netvorem, který zabil Ufňukanou Uršulu, netvorem Salazara Zmijozela z Tajemné komnaty. Po Hagridově vyloučení žil Aragog v lese spolu s družkou Mosag, kterou mu Hagrid našel. Společně vytvořili celou kolonii akromantulí. Ve druhém ročníku Aragoga navštívili Harry a Ron, Aragog jim řekl o tom, jak Hagrida vyloučili ze školy. Harryho a Rona však napadli jeho potomci a podařilo se jim utéct jen díky létajícímu Fordu Anglia, autu pana Weasleyho, se kterým ten rok přiletěli do školy. V šestém díle Aragog zemře, Hagrid mu uspořádá pohřeb, který navštíví i Horacio Křiklan, který chce získat akromantulí jed.\n\nChloupek je obrovský trojhlavý pes (obdoba řeckého Kerbera), kterého Hagrid půjčil Brumbálovi, aby hlídal vchod do míst, kde byl ukryt Kámen mudrců. Jediný způsob, jak ho obejít, byl zahrát mu nějakou píseň, po které usnul. Profesor Quirell, služebník lorda Voldemorta se přes něj dostal pomocí harfy, Harry, Ron a Hermiona pomocí flétny. Když dostala J. K. Rowlingová otázku, co se s Chloupkem stalo, když už ho nebylo potřeba v Bradavicích, řekla, že byl puštěn do Zapovězeného lesa.\n\nKlofan, později Křídlošíp, je hipogryf, kterého Hagrid ukáže svým studentům na své první hodině ve třetím díle Harry Potter a vězeň z Azkabanu péče o kouzelné tvory. Harry se s ním úspěšně seznámí. Když k němu přistoupí Draco Malfoy, tak ho i přes Hagridovo varování urazí a Klofan Malfoye napadne. Dracův otec Lucius Malfoy vyvolá řízení, při kterém je Klofan odsouzen k smrti. Ke konci školního roku (v Harryho třetím ročníku) ho má popravit kat Macnair. Klofan je ale zachráněn Harrym a Hermionou, kteří se vrátí pomocí obraceče času, a pomůže také utéci Siriusi Blackovi. S tím pak žije v Prasinkách a na Grimmauldově náměstí 12. Po Siriusově smrti ho zdědí Harry, který ho nechá vrátit Hagridovi.\n\nNorbert, později Norberta, je norský ostrohřbetý drak, jehož vejce získal Hagrid u Prasečí hlavy od profesora Quirella, který sloužil Voldemortovi, poté, co se nechal opít za to, že prozradil, jak obejít Chloupka. Po vylíhnutí ho Hagrid chová ve své hájence. Harry, Ron a Hermiona chtějí, aby se ho vzdal, ale Hagrid dlouho nechce. Nakonec ho nechá poslat k Charlie Weasleyovi do Rumunska, kde je dračí rezervace. V sedmém díle řekne Charlie Hagridovi, že se jedná o samici a byla přejmenována na Norbertu.\n\nTesák je Hagridův pes cvičený na černou zvěř, který je i přes svou obrovskou velikost normálním psem. Podle Hagrida je to zbabělec. Hagrida doprovází při jeho spravování školních pozemků. V šestém díle kvůli němu Hagrid riskuje život, když ho zachraňuje ze své hořící boudy, kterou předtím zapálili smrtijedi při útěku z Bradavic. Ve filmech je zobrazován jako neapolský mastin.\n"}
{"id": "134045", "url": "https://cs.wikipedia.org/wiki?curid=134045", "title": "Kawaniši H6K", "text": "Kawaniši H6K\n\nKawaniši H6K (: 九七式飛行艇, \"Kjúnana šiki hikótei\", Létající člun typu 97; 九七式大型飛行艇, \"Kjúnana šiki daikei hikótei\", Velký létající člun typu 97) byl létající člun japonského císařského námořního letectva používaný během druhé světové války k hlídkování nad oceánem. Spojenecké kódové označení pro tento typ bylo Mavis a Japonci jeho dlouhé označení zkracovali na 九七式大艇 \"Kjúnana šiki daitei\" (Velký letoun typu 97).\n\nLetoun vznikl jako odpověď na požadavek námořnictva z roku 1933 a při jeho konstrukci byly použity poznatky, které konstruktéři Kawaniši získali při návštěvě továrny Short Brothers ve Velké Británii. Short byl v té době jednou z vedoucích firem v oboru. Typ S, jak nový letoun nazývali v Kawaniši, byl velký, čtyřmotorový jednoplošník s dvojitými svislými ocasními plochami a s trupem zavěšeným pod křídlo typu parasol pomocí množství podpěr. Postaveny byly tři prototypy, z nichž každý další měl lepší vlastnosti jak ve vzduchu tak na vodě a nakonec i výkonnější motory. První z nich poprvé vzlétl 14. července 1936 a byl původně označován Létající člun typ 97, později H6K. Celkem bylo postaveno 217 kusů.\n\nH6K byly nasazeny do služby od roku 1938, nejprve v čínsko-japonské válce a poté naplno ve válce v Pacifiku. Stroje vynikaly svou vytrvalostí, létaly i na 24-hodinové hlídkové lety a byly dokonce používány pro dálkové nálety na Rabaul a Nizozemskou východní Indii.\n\nLétající čluny tohoto typu se brzy staly zranitelné novou generací spojeneckých stíhacích letounů, ale přesto pokračovaly ve službě až do konce války v oblastech s menším rizikem střetu s nepřátelskými stíhači. V prvoliniové službě byl nahrazen modernějšími letouny Kawaniši H8K.\n\nBěhem služby se však létající čluny typu 97 nesetkávaly jenom s nepřátelskými stíhači, ale i s hlídkovými a průzkumnými letouny protivníka, jako například s B-17 a B-24. V případě takového setkání měly americké stroje výhodu vyšší rychlosti, silnější výzbroje a pancéřování. Během bojů o Guadalcanal zaznamenali Japonci těžké ztráty létajících člunů, které mizely zdánlivě bez příčiny, neboť je spojenecká letadla sestřelila dříve, než stihly odeslat zprávu o napadení. Dne 21. listopadu 1942 se H6K číslo 36 od \"kókútai 851\" ze Shortlandu střetl s B-17E s/n 41-2433 26th BS 11th BG 13th AF USAAF. Létající člun \"tai'i\" (大尉 poručík) Cuneo Hicudžiho byl sice poškozen, ale dokázal se vrátit na základnu a podat zprávu o střetnutí. To vedlo k posílení pasivní ochrany a výzbroje létajících člunů v polních podmínkách ostrovní hydroplánové základny.\n\nNěkteré stroje po válce možná létaly v Indonésii, ale do dnešních dnů se žádný nedochoval.\n\n\n\n\n"}
{"id": "134054", "url": "https://cs.wikipedia.org/wiki?curid=134054", "title": "Demons &amp; Wizards (album, Uriah Heep)", "text": "Demons &amp; Wizards (album, Uriah Heep)\n\nDemons & Wizards je čtvrté album britské rockové skupiny Uriah Heep. Skladby jako „The Wizard“ a „Easy Livin'“ byly vydány jako singly ve Spojeném království a Severní Americe, stejně jako v mnoha dalších trzích. „Easy Livin'“ se stala prvním hitem skupiny, který prorazil i v USA, neboť vstoupil do americké hitparády US Top 40 na 39. místě.\n\nPůvodní vinylová verze byla vydána jako skládačka. Vnější část přebalu vytvořil Roger Dean a obsahuje skryté obrázky mužských a ženských genitálií. Uvnitř skládanky je vyobrazena skupina a noty od Kena Hensleyho.\n\nAlbum bylo 27. října 1972 oceněno zlatou deskou RIAA. \"Demons & Wizards\" také sloužilo jako částečná inspirace pro Hansiho Kürsche a Jona Schaffera a jejich projekt Demons & Wizards.\n\n\nAlbum bylo roku 1995 vydáno znovu s třemi bonusovými skladbami:\n"}
{"id": "134058", "url": "https://cs.wikipedia.org/wiki?curid=134058", "title": "Bandar Seri Begawan", "text": "Bandar Seri Begawan\n\nBandar Seri Begawan (malajsky: \"Bandar Seri Begawan\") je hlavní město Bruneje. V roce 1991 zde žilo 46 229 obyvatel. Dnes jich zde žije zhruba 70 000.\n\nBandar Seri Begawan se nachází na severním pobřeží ostrova Borneo při ústí řeky Sungai Brunei do Brunejské zátoky, součásti Jihočínského moře. Hladina této řeky při úrovni moře je také nejnižším bodem města, průměrná výška města se pak pohybuje okolo 10 m. Průměrná denní teplota nedosahuje v průběhu roku příliš velkých rozdílů, v lednu činí 25 °C, v červenci pak 25 °C. V lednu spadne přibližně 110 mm dešťových srážek, v červenci 320 mm, v nejdeštivějším říjnu pak 470 mm srážek.\n\nBandar Seri Begawan se hlavním městem sultanátu stal už v roce 1405, kdy si jej zakladatel říše, Awang Alak Betar, který později přijal islám a jméno Muhammad, zvolil za své sídlo. Tento zlatý věk sultanátu trval až do 17. století. V tomto století poté nastal úpadek, který byl zapříčiněn jednak vnitřním bojem o nástupnictví, jednak rostoucím vlivem evropských kolonizátorů, kteří se zde však objevili již v 16. století. Jako první Evropané sem připluli Španělé, které od roku 1578 území včetně města okupovali. V roce 1839 na ostrov připlul anglický dobrodruh James Brooke. V roce 1841 mu sultán Bruneje daroval území Sarawak, pomohl totiž potlačování povstání v témž roce. Brooke tak založil tzv. dynastii \"„bílých rádžů“\", panovníci této dynastie v britské kolonii vládli až do roku 1946. V roce 1906 se skutečným vládcem sultanátu stal britský rezident, který měl funkci sultánova poradce. V období 2. světové války došlo k velkému poškození města japonskými vojáky. Po válce však došlo k jeho znovuvybudování, jeho správa jako správa celého sultanátu přešla pod guvernéra území Sarawak. Od roku 1959 správa země přešla pod vysokého komisaře. V roce 1962 došlo v celé Bruneji k vojenskému povstání, cílem bylo vyhlášení nezávislosti. Povstání však bylo potlačeno a sultán vyhlásil výjimečný stav, který v zemi trvá dodnes. Teprve 1. ledna 1984 se Brunej stala úplně nezávislou a \"Bandar Seri Begawan\" si i nadále uchoval status hlavního města.\nBandar Seri Begawan je poměrně moderní město, po jeho zničení během Druhé světové války došlo k jeho znovuvybudování. Ve městě se nachází Muzeum Winstona Churchilla, které dokumentuje historii města od 19. století, před samotnou budovou se nachází Churchillova socha. Pod muzeum spadá také mořské akvárium Hassanala Bolkiaha. Poslední pozůstatky původní výstavby města jsou zachovány ve skanzenu Kampong Parit, který se nachází ve vzdálenosti 25 km od samotného Bandar Seri Begawanu. Ukázky uměleckých řemesel se nacházejí v \"Muzeu malajské technologie\", dalším muzeem je \"Brunei Museum\", mezi jehož sbírky patří cenné exponáty lidové kultury a čínské keramiky. Ve městě se nachází také nový královský palác a na břehu umělé laguny došlo k postavení největší mešity na Dálném východě, jmenuje se \"Sultan Omar Ali Saiffudin\", její kopule je zlatá, její minaret ční do výše 44 m. Na břehu řeky odpočívá ve své hrobce 5. sultán říše, Bolkiah. Zajímavým místem je Wasai Kandal, jedná se o tropickou džungli, která se nachází ve vzdálenosti asi 10 km od samotné metropole. Nedaleko leží také chráněná oblast \"Berakas\".\n\nVe městě se nachází také řada důležitých institucí:\n\nSoučasný název města se používá od roku 1970, kdy byl tehdejší \"Brunei Town\" přejmenován na Bandar Seri Begawan na počest odstupujícího sultána Omara (abdikoval v roce 1967), který přijal titul Seri Begawan.\n\n\n"}
{"id": "134061", "url": "https://cs.wikipedia.org/wiki?curid=134061", "title": "Denár", "text": "Denár\n\nDenár je stříbrná mince, která byla poprvé ražena na území římského státu. Ze slova \"denarius\" později vznikl název denár pro středověké a novověké mince, a také je z něj odvozen název britské mince \"penny\" (značka \"d\". podle francouzské mince \"denier\") či název platidla dinár.\n\n\"Denarius\" bylo stříbrné starořímské platidlo, které platilo v období římské republiky i později římského císařství. Poprvé byl ražen již roku 211 př. n. l. Název je odvozen z lat. \"dena\" (deset), protože denár se dělil na 10 měděných mincí, asů. Původně vážil 4,55 g, za vlády Nerona už pouhých 3,4 g. Septimius Severus zvýšil příměs mědi v denáru na 50 %.\n\nStejný název dostaly i první stříbrné mince ražené v Čechách koncem 10. století, které byly zavedeny Boleslavem I. Až do mincovní reformy Břetislava I. roku 1050 byly denáry tzv. \"velkého střížku\" tj. průměr 18 – 20 mm a hmotnosti více než 1 g. Nálezy velkého střížku se objevují více v zahraničí než v Česku (např. v Praze a Plzni a v jejich okolí). Od roku 1050 až do začátku ražby brakteátů někdy okolo roku 1217 byly raženy denáry \"malého střížku\" o průměru 16 mm a hmotnosti pod 1 g. Ke konci ražby ryzost kovu výrazně poklesla. Denáry mohly být například šípového typu nebo mečového typu. V opisu mince mohlo být napsáno jméno panovníka, které končí slovem dux. Bývají tam také napsány názvy míst, kde mince vznikla. Později však názvy mincoven mizely a nahradily se jmény světců a patronů.\n\nRažba denáru v Českých zemích zanikla roku 1300 mincovní reformou Václava II., kdy už mezi lidem málo oblíbený denár nahradil později velmi slavný pražský groš z mincovny v Kutné Hoře. Ražba denáru pokračovala ještě po staletí v Uhrách a uherský denár s typickým obrazem madony ukončila až rakouská císařovna Marie Terezie. Jako početní peněžní jednotka se ovšem denár v Českých zemích udržel až do 18. století, kdy v 16. století se 1 groš = 7 denárů a později ve zlatkové měně se 1 krejcar = 6 denárů.\n\n\"České denárové mince razili následující panovníci, v závorce je uvedeno datum ražby:\"\n\"Kolem roku 1050 byla uskutečněna měnová reforma, nově ražené denáry mají menší rozměry a hmotnost, jakost stříbra byla určena na 0,960\"\n\n\"Moravské denárové mince razili následující panovníci, v závorce je uvedeno datum ražby:\"\n\nOlomoucké knížectví:\n\nZnojemsko:\n\nBrněnské knížectví:\n\nMoravské markrabství\n\n\n\n"}
{"id": "134064", "url": "https://cs.wikipedia.org/wiki?curid=134064", "title": "Ainur", "text": "Ainur\n\nAinur (singulár Ainu) jsou druhem duchovních bytostí z Tolkienových knih o Středozemi. Příběh praví, že je stvořil Eru Ilúvatar. Ti, kteří sestoupili do Ardy, se dělí podle velikosti moci na Valar a Maiar.\n\nZpěv Ainulindalë v knize \"Silmarillion\" vypráví o Hudbě Ainur před trůnem Eru Ilúvatara, stvořitele. Po jejím skončení Eru ukázal Ainur jejich Hudbu ve viditelné podobě – vznik světa, jeho utváření a jeho dějiny: zrod elfů (Prvorozených) a lidí (Druhorozených). Protože někteří z Ainur si tento zjevený svět zamilovali, vyslal Eru do Prázdna Nehynoucí Plamen a dříve zjevený svět na samém počátku Hudby se stal skutečností.\n\nMnozí z Ainur sestoupili do tohoto světa a začali jej utvářet podle toho, co si zapamatovali z Hudby a z jejího zviditelnění, jež jim Eru ukázal, žádný si však nepamatoval celou Hudbu, a tím ani celou podobu světa od počátku až do konce. Říká se, že především lidé, kteří tvořili třetí téma Hudby, nebyli z větší části obsaženi ve vizi Ainur, a utvářejí si tedy svůj osud nad rámec Hudby.\n\nMezi těmi Ainur, kteří sestoupili do Ardy a začali uskutečňovat vidění Hudby, byli někteří z nejmocnějších mezi Ainur – ti jsou nazýváni Valar – Páni Osudů Ardy. Menší duchové, kteří sestoupili do Ardy zároveň s nimi nebo později, jsou nazýváni Maiar.\n\nV Hudbě Ainur je jasně patrný vliv křesťanství: Ilúvatar je Bůh stvořitel a Ainur odpovídají andělům. Dokonce i Melkorův pád připomíná pád archanděla Lucifera. Ainur jsou čistě duchovní bytosti, jen ti, kteří vstoupili do Ardy a jejich moc byla uzavřena do světa, na sebe vzali podobu a barvu. Ainur nicméně mají pohlaví, dělí se na muže a ženy, a podoba, kterou na sebe berou, to jen zvýrazňuje.\nProtože byli do světa přitaženi láskou k Ilúvatarovým dětem, většinou na sebe berou podobu, která je připomíná, až na majestát a nádheru.\n\nVe zbytku Tolkienovy mytologie připomínají Valar a Maiar spíše bohy, titány a démony polyteistických náboženství, pohanská božstva z Olympu a Asgardu. Původně byla tato povaha ještě zřejmější. V \"Knize ztracených pověstí\" jsou Valar nazýváni bohy a na přímý dotaz námořníka Eriola: „Jsou to bohové?“ mu elf Lindo odpovídá, že ano. Jsou ovládáni emocemi, jejich činy jsou někdy neuvážené a dělají bezprostřední chyby. Když se například zástupci elfů přijdou poradit o Melkových (v \"Silmarillionu\" Melkor) lžích, Manwë neprošetří řádně události a potrestá obě strany, později lid Valar v hněvu zabíjí Melkova posla. V \"Silmarillionu\" Tolkien tento koncept opustil, zde se jen praví, že lidé je často nazývali bohy, a řada příběhů byla změněna, aby činy Valar lépe odpovídaly jejich vznešenosti. Určitá podobnost s pohanskými bohy ale stále zůstává. Valar i Maiar bojují nejen kouzly, ale i fyzickými zbraněmi, a ačkoliv jsou nesmrtelní a mohou chodit „neoděni“ tělem, zranění či smrt těla pro ně není nic příjemného. Maiar mohou v takovém případě tak zeslábnout, že už nejsou schopni vytvořit si novou podobu (v případě Saurona i Sarumana šlo kromě ztráty těla i o oslabeni jiným způsobem).\n\nMaia Melian má s Elu Thingolem, vůdcem Sindar, dceru Lúthien, což je naprosto výjimečné, v \"Silmarillionu\" jde o jediný takový případ. V jeho raných verzích, \"Knize ztracených pověstí\", však měli děti i Ainur mezi sebou. Dívka Nielíqui tam byla dcerou Oromëho a Vány, Melko měl s Ulbandi syna Kosomota (pozdější Gothmog, Pán balrogů),\nOromë a Nessa byli dětmi Aulëho a Palúrien (Yavanny),\npotomky Manwëho a Vardy měly být Fionwë-Úrion (pozdější Eönwë, Manwëho herold) a Erinti (pozdější Ilmarë, služebnice Vardy).\nV dalších verzích však byla idea „dětí Valar“ opuštěna.\n"}
{"id": "134068", "url": "https://cs.wikipedia.org/wiki?curid=134068", "title": "Jirkov", "text": "Jirkov\n\nMěsto Jirkov () leží na severozápadě Čech v Ústeckém kraji, v okrese Chomutov. Patří do chomutovské aglomerace, ve městě samotném žije obyvatel.\n\nNázev města je odvozen z osobního jména Jurek (Jírek) ve významu Jírkův dvůr. V historických pramenech docházelo ke kolísání mezi názvy \"Jurkov\" a \"Borek\" (dnes místí část Červený Hrádek), který převládl v 15. a 16. století. Jméno se vyskytuje například ve tvarech: de Borku (1321), Jurkow (1352), in Jurkow (1363), in Gyrkow (1395), Jurkaw (1399), in Jerkaw (1403) nebo Jörkau, Görkau, Girkow a Jurkow (1787), Jírkow (1848) a Görkau nebo Jirkov (1854).\n\nJirkov vznikl jako německá kolonizační ves v česko-saském pohraničí. Počátky města nejsou přesně doloženy. Pravděpodobná doba vzniku je koncem 13. století. Založení Přemyslem Otakarem II. není potvrzeno. Kolem roku 1300 je doložena stavba gotického kostelíka. V historických kronikách je Jirkov rovněž nazýván jako obec Borek (dnes čtvrť Jirkova) nebo Jurkov. První doložitelný záznam je z roku 1352. Nedaleko obce stojí Červený hrádek, jehož vznik se datuje na počátek 15. století.\n\nPřed zničením husitskými vojsky roku 1421 byl Jirkov údajně zachráněn mlhou. Hrad Borek byl však dobyt. Městská práva byla uznána 25. února 1455 králem Ladislavem Pohrobkem. Městská práva později potvrdili panovníci Vladislav Jagellonský (1507), Ferdinand I. Habsburský (1528), Maxmilián II. (1570) a Rudolf II., který městu potvrdil používání znaku a pečetě. Od roku 1480 ve městě působil pivovar, který roku 1994 vyhořel a roku 2006 byl zbourán.\n\nJirkov v 16. století velmi dobře prosperoval. V Jirkově působilo 6 cechů, těžila se tu kamencová ruda a už roku 1597 měl Jirkov vodovod. V letech 1555–1595 vznikl pod Jirkovem systém podzemních chodeb později využívaný mimo jiné jako pivovarská sklepení. Dochoval se a v současnosti je zpřístupněn veřejnosti.\n\nV roce 1534 je ve městě zmiňován první hamr, který později roku 1589 město koupilo od Štěpána Šlika. Kromě něj tu byl pravděpodobně druhý hamr a kamenečná huť, které vedly spory s mlynáři o vodu. V huti se zpracovával materiál z jirkovského dolu \"Kryštof\" otevřeného v roce 1554 z podnětu jáchymovského báňského hejtmana Kryštofa z Karlovic. Důl byl druhým největším českým nalezištěm po čachovickém nalezišti. Fungoval až do roku 1639 a pozdější snahy o jeho znovuotevření nebyly úspěšné. Haldy vyloužené odpadní horniny byly zarovnány při budování městského parku na začátku 19. století.\n\nPo bitvě na Bílé hoře (1620) město ztratilo téměř veškerá práva a bylo mnohokrát vypleněno vojsky všech armád třicetileté války. Třicetiletou válkou zničený Červený Hrádek byl přebudován na jednopatrový barokní zámek se zámeckou kaplí. Později se ve městě rozvíjejí manufakturní dílny a továrny. V oblasti lesnictví byla uznávaná zámecká lesní školka, kde byl vyšlechtěn speciální druh smrku. Od roku 1854 má město poštovní úřad a od roku 1869 spořitelnu. Význam města vzrostl se zavedením železnice (1872). Roku 1874 vznikl hasičský spolek, který jako sbor dobrovolných hasičů existuje dodnes. Elektrická síť byla zavedena v roce 1911. Od počátku 20. až do poloviny 30. let ve městě zimoval proslulý cirkus Kludský. Po konci 2. světové války v důsledku vysídlení původního německého obyvatelstva byl Jirkov osídlen z vnitrozemí. Od 60. let 20. století se začalo vlivem průmyslu a dopravy prudce zhoršovat životní prostředí. Město často zahaloval smog. V roce 1992 byl požárem poznamenán Jirkovský pivovar, který byl zbourán v roce 2006. Od roku 1993 kdy znečištění dosáhlo maxima se ovzduší v Jirkově a přilehlých Krušných horách trvale zlepšuje.\n\nV blízkosti města fungovalo přibližně od 50. do 70. let 19. století několik malých hnědouhelných dolů: \"František, František Josef, Čerstvé štěstí, Leopold\" a \"Marie.\" Celková produkce všech dolů se pohybovala okolo osmi tisíc tun uhlí ročně. Podniky měly malou finanční a odbytovou základnu, a proto byly uzavřeny v důsledku tehdejší hospodářské krize. U města také až do poloviny 19. století vyvěral železitý pramen, který byl využíván k lázeňským koupelím.\n\nPodstatná část města leží na ložisku hnědého uhlí, které sice bylo oficiálně odepsáno, ale až k hranicím Jirkova přiléhá tv. chráněné ložiskové území Otvice. Přesto se starosta Jirkova Radek Štejnar (ČSSD) a místostarosta Jaroslav Cingel (KSČM) vyslovili pro prolomení ekologických limitů těžby uhlí a zboření nedalekých obcí Horní Jiřetín a Černice. S tím však nesouhlasí jiní členové rady města Jirkov.\n\nMěsto Jirkov leží ve výšce od 290 m po 500 m n. m. na úpatí Krušných hor na jihozápadním okraji Mostecké hnědouhelné pánve. Na jihozápadě těsně sousedí s městem Chomutov (6 km). Obě města mají společnou městskou hromadnou dopravu. Na jihu leží obec Otvice (2 km), na severoseverovýchod od Jirkova je 3 km vzdálená obec Vysoká Pec. K městu náleží místní části Vinařice, Březenec, Červený Hrádek a Jindřišská. Směrem na východ (20 km) je město Most\n\nPrůměrná roční teplota se pohybuje od 8,5 °C v nížinné části do 4 °C v horské části. Průměrné roční srážky stoupají od 450 mm v nížinné části (důsledku srážkového stínu Krušných a Doupovských hor) až do 950 mm na hřebenu Krušných hor. Trvání souvislé sněhové pokrývky vzrůstá s nadmořskou výškou a činí . V okrese Chomutov převládají západní a jihozápadní větry. Průměrné trvání slunečního svitu za rok vykazuje vyšší hodnoty na horách (cca 1700 hodin) než v údolních polohách (cca 1500 hodin). Městem protéká řeka Bílina, která pramení nad městem na úpatí Krušných hor.\n\nPodle sčítání 1921 zde žilo v 648 domech 5 830 obyvatel, z nichž bylo 3 039 žen. 195 obyvatel se hlásilo k československé národnosti, 5 498 k německé a tři k židovské. Žilo zde 5 567 římských katolíků, 168 evangelíků, dva příslušníci Církve československé husitské a 44 židů. Podle sčítání 1930 zde žilo v 713 domech 6 330 obyvatel. 338 obyvatel se hlásilo k československé národnosti a 5 853 k německé. Žilo zde 5 673 římských katolíků, 223 evangelíků, 20 příslušníků Církve československé husitské a 37 židů.\n\nŽidovské osídlení Jirkova se datuje od poloviny 16. století, ale bylo spíše málo početné – maxima dosáhlo v roce 1900, kdy ve městě žilo 76 židů. Místní židovská náboženská obec spadala od první poloviny 17. století až do roku 1893 pod židovskou obec v Chomutově. Jihovýchodně od centra města existoval od počátku 18. století židovský sídelní okrsek při ulici 5. května, kde se též nacházela jirkovská synagoga. Kromě budovy synagogy se dochovaly v přestavbách další dva židovské domy. Klasicistní stavba synagogy z let 1846 až 1847 nahradila starší modlitebnu ze 17. století. K náboženským účelům byla využívána do 30. let 20. století, od té doby sloužila jako skladiště a v současnosti je součástí sběrny odpadů.\n\nJirkov leží v pohraniční oblasti tzv. Sudet, kde do roku 1945 výrazně převládalo německé obyvatelstvo. V roce 1930 žilo v Jirkově 6 330 obyvatel, z toho 5 853 se hlásilo k německé národnosti, tj. přes 90 % veškerého obyvatelstva. Podle Mnichovské dohody z roku 1938 se Jirkov stal součástí Německem obsazených Sudet, někteří Češi, Židé a němečtí antifašisté odsud uprchli nebo byli vyhnáni na území tzv. druhé republiky. Po roce 1945 byli téměř všichni místní Němci vysídleni do Německa na základě tzv. Benešových dekretů, a ve městě se tak zcela proměnila staletí trvající skladba obyvatelstva. Do vyprázdněných oblastí přišli z vnitrozemí Češi, ale z východních částí Československa také Slováci, Rusíni a Romové. Tato sociokulturní situace zde přetrvává dodnes.\n\nV Jirkově se ve 20. století začala stavět sídliště. První z nich byly Nové Ervěnice v 50. letech, postavené lidem ze zaniklých obcí, největším počtem zastoupených z Ervěnic, které se nacházely v prostoru dnešního dolu Československé armády. V 70. letech nastal velký rozmach panelových sídlišť, která stále poskytují domov mnoha lidem i z dalších zaniklých obcí. Velká část panelových domů ve městě prošla rekonstrukcí a zateplením. Množství bytů přešlo do osobního vlastnictví jejich nájemníků.\n\n\nDne 22. května 1938 se konaly volby do obecních zastupitelstev. Z rozdělených 4138 hlasů v Jirově získaly 3634 hlasů Sudetoněmecká strana, 327 hlasů Německá sociální demokracie, 160 hlasů Komunistická strana Československa a 197 hlasů jiné české strany.\n\nMezi největší firmy v Jirkově patří Preciosa v Mostecké ulici, EBJ produkt v ulici Karla Marxe a pila v Chomutovské ulici.\nMezi další největší pracovní příležitosti patří betonárna Gelner, Jatka atd.\n\nZ potravinářských obchodních řetězců ve městě funguje Penny Market a v roce 2006 postavené Tesco.\n\nV městské aglomeraci se počítalo s tím, že zde budou jezdit tramvaje, ale kvůli nedostatku peněz se od tohoto návrhu odstoupilo. Vznikla zde trolejbusová doprava.\n\nMHD v Jirkově zajišťují autobusy a od roku 1995 také trolejbusy (meziměstská trať do Chomutova). Provozovatelem obou trakcí je Dopravní podnik měst Chomutova a Jirkova (akciová společnost (DPCHJ) na níž má podíl 75 % město Chomutov a 25 % město Jirkov). Avšak autobusy a trolejbusy, které městem jezdí už začínají stárnout a DPCHJ se zbavuje těch nejhorších a nakupuje průběžně novou techniku.\n\nVe městě se také nachází dvě železniční stanice. Prvním je koncová stanice \"Jirkov,\" do které ústí železniční trať 133 (Chomutov–Jirkov). Ve všední dny sem zajíždí čtyři páry spěšných vlaků z Lužné u Rakovníka a dva páry osobních vlaků z Chomutova. Druhá je železniční stanice \"Jirkov zastávka\" (v katastrálním území Otvice) na hlavní trati 130 (Ústí nad Labem – Klášterec nad Ohří). Na této zastávce zastavují všechny osobní vlaky, spěšné vlaky a rychlíky. Díky rychlíkům má Jirkov přímé spojení s Prahou, Plzní a dalšími významnými městy ČR.\n\nV Jirkově se nachází čtyři základní školy, městské gymnázium, Odborné učiliště a Praktická škola, Základní umělecká škola a Střední škola technická, gastronomická a automobilní, Chomutov – středisko Jirkov.\n\nJirkov, jako jedno z mála měst v republice, má ojedinělou budovu, v níž jsou uschovány kroniky (tato budova je zvána kronikárna) mezi nimi i Gregerova kronika, což je skvost této sbírky kronik. V kronikárně nejsou pouze kroniky ale i historické fotografie z 19. století a mnoho zajímavých předmětů, které jinde nenajdete (např. kopie listin o koupi Jirkova z 15. století).\n\nMěsto Jirkov nabízí občanům pestrou paletu kulturního vyžití galerii, kině, kulturním domě, knihovně a na zámku Červený hrádek.\n\nObčan může navštěvovat některý ze sportovních klubů a organizací, vyžít se na množství značených cyklotras v blízkém okolí města nebo se zúčastnit některé sportovní akce pořádané městem. Jednou z takovýchto sportovních akcí je \"Jirkovský crossmarathon.\"\n\nDěkanský kostel svatého Jiljí stojí na místě raně gotického obranného kostelíka z doby kolem roku 1300. V roce 1538 byl kostel přestavěn ve stylu pozdní gotiky, přičemž byly využity starší části budovy. V roce 1784 byly instalovány varhany a vysvěcena boční kaple sv. Jana. Roku 1823 získal kostel dlažbu, jež sestávala i ze starých náhrobních kamenů. V kostele byli pohřbeni členové šlechtických rodů spjatých s městem Jirkov a zámkem Červený hrádek: Rottenhanů, Buquoyů a Trautmannsdorfů. Součástí kostela je městská věž, která vznikla na základě závěti Lorenze Glatze z roku 1516. Výstavba trvala pět let (1540–1545). Zpřístupněna byla až v roce 1582. Od června roku 2003 je Městská věž otevřena veřejnosti nejen jako vyhlídka, její interiér je zároveň výstavními prostory česko-německých společných výstav. Městská věž je necelých 29 metrů vysoká. V její makovici se nacházejí dobové doklady a památky, které se vždy při opravách věže doplňují o nové.\n\nPo požáru v roce 1550 se začalo se stavbou chodeb Městských sklepů. V roce 1596 se sklepy rozšířily o významnou část. V období druhé světové války sloužil městské sklepy jako kryt Wehrmacht, který tu zanechal v podzemí stopy v podobě některého značení chodeb, především je autorem vodících pruhů na stropech a stěnách vyzděných chodeb, aby vojáci a poslové nezabloudili. V dodnes označené místnosti sídlilo velitelství, do něj ze spodních partií ústila chodba, kterou vojáci při ústupu z města zavalili. V podzemí hodlal wehrmacht vybudovat kryt nejen pro sebe, ale i pro obyvatele města, protože průmyslové závody v okolí a vůbec celá oblast byly od roku 1944 často bombardovány. Jirkov se však cílem náletu nikdy nestal. Kvůli poválečné panelákové výstavbě se zřítila část sklepů. Na základě geologických průzkumů se začalo jednat o jejich sanaci a zpřístupnění veřejnosti a však v roce 2006 musel i přes historickou hodnotu obou objektů Jirkovský pivovar i s přilehlými chodbami ustoupit výstavbě Tesca.\n\nV místní části Červený Hrádek stojí stejnojmenný zámek. Původní hrad Borek byl založen krátce před rokem 1415 rodem Kraa. V letech 1687 a 1688 na zámku působil sochař Jan Brokoff, který pro zámek vytvořil soubor soch, 2 kašny, vázy na schodišti a další díla. Na zámku se tehdy narodil i Brokoffův syn, Ferdinand Maxmilián Brokoff. Rod Hohenlohe-Langenburg byl posledním šlechtickým rodem, který panství a zámek vlastnil. V současné době má podobu barokního zámku. V srpnu 1938 se zda uskutečnila schůzka mezi Henleinem a lordem Runcimanem po níž následovala Mnichovská dohoda. V zámku po roce 1946 fungovala léčebna dlouhodobě nemocných.\n\n\nV parku mezi Palackého a Zahradní ulicí stával hřbitovní barokní kostel svaté Anny zbořený v roce 1966 a ve výběžku Jezerské ulice býval evangelický kostel postavený v letech 1861–1868 a zbořený roku 1981.\n\n\n\n"}
{"id": "134071", "url": "https://cs.wikipedia.org/wiki?curid=134071", "title": "Australský ovčák", "text": "Australský ovčák\n\nAustralský ovčák (česká zkratka AUO, angl. \"Australian Shepherd\"; hovorově \"ausík\", \"australák\" nebo \"australáček\") je středně velký, silný a vytrvalý pracovní pes, který byl vyšlechtěný k pasení ovcí a koní. Je podobný border kólii.\n\nPlemeno vzniklo v USA, Kalifornii na začátku 20. století, kdy byly vyšlechtěni k pasení ovcí dovezených z Austrálie a Nového Zélandu, kde je využívali hlavně kovbojové na pasení koní v obrovských prériích a loukách. Dnes je kromě pastevectví používán také jako záchranářský pes a také jako společník, který však potřebuje dostatek prostoru a pracovního využití.\n\nPrvní vrh štěňat australského ovčáka s registrací FCI byl v ČR odchován v roce 2002 v chovatelské stanici Puella Fera. V současné době zastřešují chov australského ovčáka v ČR dva chovatelské kluby – KCHBO (Klub chovatelů belgických ovčáků v Českých zemích) a KCHMPP (Klub chovatelů málopočetných plemen).\nJsou to hraví, přítulní psi, jsou velice poslušní a rychle se učí. Mají silně vyvinutý obranný pud a mohou instinktivně pást (mohou se snažit pást i lidi nebo jiné psy, což lze ale správnou výchovou eliminovat). S lidmi i zvířaty by se měl snášet dobře. Ke svým lidem je oddaný, naopak k cizím by měl být rezervovaný. Vzhledem k jeho oddanosti je vhodný spíše do domku se zahradou (kde bude spát doma s majitelem) nebo do bytu. Důležitý je však dostatek pohybu (procházky...).\n\nAustralský ovčák je silný, robustní pes, úměrný vzrůstem. Formát těla je lehce obdélníkový, hlava velikostí ladící s tělem, silná, suchá a stejně dlouhá jako široká. Stop je znatelný, pysky pevně přiléhající. Čenich je u black-trikolor a blue-merle psů černý, ale u red merle a red-tricolor hnědý. Požadována je plnochrupost a nůžkový skus.\n\nOči jsou mandlového tvaru a mohou být hnědé, jantarové nebo modré. Uši jsou trojúhelníkového tvaru, střední velikosti a poměrně vysoko nasazené. Ocas je rovný, přirozeně dlouhý nebo přirozeně krátký, je-li kupírovaný, jeho délka nepřesahuje 10 cm. Srst je jemná, hustá a středně dlouhá. Barvy blue merle, černá, red merle, červená s či bez bílých a tříslových odznaků. Na hlavě by bílá neměla převažovat a linie růstu bílých chlupů límce nesmí přesáhnout kohoutek. Zbarvení merle s věkem tmavne.\n\n"}
{"id": "134073", "url": "https://cs.wikipedia.org/wiki?curid=134073", "title": "Seznam jezer v Estonsku", "text": "Seznam jezer v Estonsku\n\nJezera v Estonsku (estonsky jezero - \"järv\"). V seznamu nejsou estonské přehradní nádrže.\n\nTabulka obsahuje přehled přírodních jezer v Estonsku s plochou přes 1 km².\nToto je abecední seznam jezer v Estonsku podle estonského názvu.\n\nAabra järv – Aastajärv - Adriska järv - Agali järv - Aheru järv - Ahijärv - Ahvenajärv - Aknajärv - Akste järv - Alatskivi järv - Alopi järv – Arasoo järv - Arbi järv - Arojärv - Auksi järv - Endla järv - Engli järv - Erastvere järv - Ermistu järv - Haanja kõverjärv - Harku järv - Hilba järv - Hindaste järv - Hino järv - Holvandi Kivijärv - Hüüdru järv - Illi järved - Imatu järv - Jaagarahu järv – Jaala järv – Jaha järv - Jussi järved - Jõksi järv - Jänukjärv – Järise järv - Järvemäe järv - Järvepää järv - Kaalupi laht – Kaarna järv - Kahala järv - Kahrila järv - Kaiavere järv– Kaika Kogrejärv - Kaisma Suurjärv - Kaiu järv - Kajumeri - Kalijärv - Kalli järv - Karjatse meri - Kanariku järv - Karijärv - Karsna järv - Karujärv – Karula Rebasejärv - Kasaritsa verijärv - Kastjärv - Kauru järv - Kavadi järv – Kavasoo järv - Keeri järv - Kiidjärv - Kikkajärv - Kirikumäe järv - Kisejärv - Klooga järv – Koese järv - Koigi järv - Konsu järv - Kose Valgjärv – Koobassaare järv - Koosa järv - Kubija järv – Kugalepa järv - Kuremaa järv - Kurgjärv - Kurtna järved - Konnu Pikkjärv - Käravete paisjärv - Kärnjärv - Käsmu järv - Küti järv - Lahepera järv - Lahojärv - Lasva järv - Lavassaare järv - Lavatsi järv - Leevaku paisjärv – Lehmalaht - Leigo järv - Limu järv – Linnulaht - Lohja järv - Loosu järv - Luigetiik - Loilasmäe järv - Loodla järv – Läibulaht - Lämmijärv - Lüübnitsa umbjärv - Maardu järv - Maksameri - Meelva järv - Mehikoorma Umbjärv - Mullutu laht - Mullutu-Suurlaht - Murati järv - Mustjärv - Männiku järv - Männiku-Väikejärv - Möldri meri - Mortsuka järv - Narva veehoidla - Neitsijärv - Niinsaare järv - Noodasjärv - Nootjärv - Nüpli järv - Oessaare laht - Ohepalu Suurjärv – Ooknapee järv - Paadla laht – Pabra järv - Paidra järv - Palojärv - Palojüri järv - Pannjärv - Pappjärv - Parditiik - Paukjärv - Paunküla veehoidla – Pautsaare järv - Peipsi järv (Èudské jezero) - Pesujärv - Pihkva järv (Pskovské jezero) - Piirakajärv - Pillejärv - Plaani Külajärv - Poka järv - Porkuni järv - Prossa järv - Pullijärv - Pumbajärv - Poldealune laht - Pormujärv - Pühajärv - Pülme järv - Raku järv - Raigastvere järv – Ranna järv - Ratasjärv - Ratva järv - Ruhijärv – Ruusjärv - Rouge Liinjärv - Rouge Suurjärv - Rouge Valgjärv - Räpina paisjärv - Rääkjärv - Räätsma järv - Ratva järv - Saadjärv – Sarapiku järv - Selgjärv - Soitsjärv - Soodla veehoidla - Sutlepa meri - Suur Pehmejärv - Suurlaht - Somerpalu paisjärv - Suur-Kirkajärv - Sinialliku järv - Šnelli tiik - Tabina järv - Tamula järv – Taugepää järv - Tihu järv – Tiigijärv - Tooma järv - Tudu järv - Tohela järv - Tänavjärv - Ubajärv - Udriku järved - Uhtjärv - Uljaste järv - Vagula järv - Vaikne järv – Vanade järv - Vanamoisa järv - Vaskna järv - Veisjärv - Verevi järv - Veskijärv - Viitina Alajärv - Viitina järv - Viljandi järv - Vissi järv - Vongjärv - Võrtsjärv (Virecké jezero) – Vägara laht - Vähajärv - Väike Karujärv - Väimela Alajärv - Väimela Mäejärv - Vällamäe järv - Vöölameri - Valgjärv - Oisu järv - Ähijärv – Ärgesoo - Ääreperete laht - Ülemiste järv - Üvajärv\n"}
{"id": "134077", "url": "https://cs.wikipedia.org/wiki?curid=134077", "title": "Doubrava (řeka)", "text": "Doubrava (řeka)\n\nDoubrava, místně též nazývaná \"Doubravka\", je řeka protékající okresy Žďár nad Sázavou, Havlíčkův Brod, Chrudim a Kutná Hora v České republice. Je levostranným přítokem Labe. Délka toku řeky činí 88,34 km. Plocha povodí měří 592,4 km².\n\nPramenná oblast Doubravy se nachází v lesích západně od Velkého Dářka v okolí obce Radostín. Řeka má více pramenů. Jako její hlavní pramen je označován potok pramenící v nadmořské výšce 623,7 m, v rašeliništích jižně od Radostína, který napájí rybníky \"Doubravníček\" a \"Doubravník\". Pod těmito rybníky přitéká zleva druhá pramenná větev odvodňující Ranská jezírka. Jako třetí pramenný tok bývá označován Štírový potok vytékající z Malého Dářka, které se nalézá severovýchodně od Radostína. Tento potok posiluje tok zprava nad rybníkem Řeka, který s plochou 43,03 ha je největší vodní plochou v povodí řeky.\n\nPo celé své délce teče převážně severozápadním směrem. Ústí do Labe západně od Záboří nad Labem v nadmořské výšce 195,8 m.\nPramenná část povodí Doubravy se nachází na rozhraní Bítešské vrchoviny (okrsek Henzlička) a Havlíčkobrodské pahorkatiny (okrsek Dářská brázda). Bítešská vrchovina je podcelkem Křižanovské vrchoviny a Havlíčkobrodská pahorkatina je podcelkem Hornosázavské pahorkatiny. V horní části povodí řeka odvodňuje i menší část Sečské vrchoviny, která je podcelkem Železných hor a malou část Žďárských vrchů, kde se nachází i nejvyšší bod celého povodí, kterým je Kamenný vrch (803 m). Doubrava odvodňuje jeho západní úbočí prostřednictvím \"Městeckého potoka\". Na horním toku řeka protéká Havlíčkobrodskou pahorkatinou a sbírá své vody z okrsků Dářská brázda, Přibyslavská pahorkatina, Sobíňovský hřbet a Chotěbořská pahorkatina. Na středním toku od Libice nad Doubravou řeka odvodňuje východní část Kutnohorské plošiny a západní okraj Sečské vrchoviny. Na dolním toku řeka vtéká do Čáslavské kotliny, která je podcelkem Středolabské tabule. V této části povodí sbírá řeka své vody také v západní části Chvaletické pahorkatiny, která je podcelkem Železných hor.\n\n\nPovodí řeky Doubravy se nachází v sedmi klimatických oblastech (dle Quitta, 1971), přičemž samotná řeka protéká pěti oblastmi. Nejhornější část toku až po vtok do rybníku Řeka se nachází v chladné oblasti CH7. Horní část toku po Libici nad Doubravou se nalézá v mírně teplých oblastech MT2 a MT3. Střední tok od Libice nad Doubravou až po Žleby se nachází v mírně teplých oblastech MT2 a MT10. Dolní tok od Žlebů až po soutok s Labem protéká mírně teplou oblastí MT10 a teplou oblastí T2. Západní část povodí, především horní tok Brslenky (Čáslavky) a levostranné přítoky Hostačovky na jejím horním toku protékají nejprve studenou oblastí CH7 a poté mírně teplými oblastmi MT7 a MT9.\n\nKlimatické charakteristiky jednotlivých oblastí nacházejících se v povodí Doubravy:\n\nNejvětším přítokem Doubravy co se délky toku a plochy povodí týče je říčka Brslenka dlouhá 31,4 km s plochou povodí 100,8 km². Nejvodnějším přítokem je říčka Hostačovka s průměrným průtokem u ústí 0,43 m³/s. Průměrná hustota říční sítě Doubravy činí 1,34 km/km². Celkově se v povodí Doubravy nachází 637 vodních toků v délce do jednoho kilometru a 196 vodních toků v délce 1 až 10 km. Potoky dlouhé 10 až 20 km se v povodí nalézají celkově čtyři. V délce 20 až 40 km se v povodí řeky nacházejí dva vodní toky.\n\nNa horním toku řeky se nacházejí rybníky Doubravníček, Doubravník, Řeka a Ranský rybník. Dále jsou vodou z řeky pomocí přivaděčů napájeny rybníky Pobočný, který se nachází jižně od Ždírce nad Doubravou a rybník Stavenov mezi Libicí nad Doubravou a Novou Vsí u Chotěboře. Níže po proudu na 40,4 říčním kilometru vzdouvá její vody Vodní nádrž Pařížov, jejímž účelem je částečná ochrana před povodněmi, zajištění minimálního zůstatkového průtoku a energetické využití.\n\nZákladní údaje o vodní nádrži Pařížov:\n\nVodní nádrže v povodí Doubravy podle rozlohy:\n\nPrůměrný dlouhodobý roční průtok (Q) u ústí činí 3,75 m³/s.\n\nPrůměrné dlouhodobé měsíční průtoky Doubravy (m³/s) ve stanici Žleby:\n\nPrůměrné měsíční průtoky Doubravy (m³/s) ve stanici Žleby v roce 2014:\n\nHlásné profily:\n\nTuto povodeň způsobila průtrž mračen v horní části povodí Doubravy, která 20. června 1883 způsobila protržení hráze dnes již zaniklého rybníka v Bílku, jehož plocha činila 29,3 ha. Tato povodeň posílena vodou z protrženého Bíleckého rybníka zvedla hladinu Doubravy ve Žlebech o 3 metry nad normální hladinu.\n\nVelká povodeň na horním a středním toku řeky způsobila řadu škod a byla podnětem k výstavbě přehrady u Pařížova. Během 29. července 1897 napršelo v povodí Doubravy nad Pařížovem průměrně 68 mm srážek. Průtok řeky u Pařížova dosahoval dle výpočtu (plocha povodí 202 km²) zhruba 120 m³/s a blížil se hranici stoleté vody, která v tomto úseku činí 127 m³/s. Hladina Doubravy ve Žlebech se zvedla o 5 metrů nad normál.\n\nHistoricky největší doložená povodeň na Doubravě proběhla v odpoledních a večerních hodinách dne 23. května 1908, kdy vodočet ve Žlebech ukazoval 400 cm. Tato povodeň byla charakterizována velmi rychlým vzestupem hladiny řeky a krátkou dobou povodňové vlny. Po 14. hodině toho dne se ve Žlebech spustila průtrž mračen a následné krupobití. Již po 18. hodině se řeka vylévala z břehů a o dvě hodiny později byla její hladina v obci 7 metrů nad normálem. Povodeň, která si ve Žlebech vyžádala jednu oběť, způsobila velké materiální škody. Bylo zde zaplaveno 20 domů a cukrovar. Dále vodní živel strhl lávky a mosty, odnesl pilu a utrhl mlýnské kolo. Poškozen byl i železniční most, v důsledku čehož byla zastavena na dlouhou dobu doprava na místní trati. Rozsáhlé škody řeka způsobila i v Ronově nad Doubravou, Vrdech a Zbyslavi, kde zatopila 14 domů.\n\nTato povodeň proběhla v polovině srpna 2002, kdy 14. srpna dosáhla hladina řeky na vodočtu ve Žlebech 304 cm. Řeka způsobila řadu škod především na dolním toku v okolí Vrdů a Zbyslavi.\n\nN-leté průtoky v Bílku:\n\nN-leté průtoky v Pařížově:\n\nN-leté průtoky ve Žlebech:\n\nV srpnu 2015 byly na řece Doubravě a mnoha dalších vodních tocích na území České republiky zaznamenány velmi nízké průtoky. Dne 12. srpna byl ve stanici Pařížov, kde průměrný dlouhodobý průtok řeky činí 1,76 m³/s, naměřen průtok 0,030 m³/s.\n\n\nJedná se o rozlehlé bifurkační rašeliniště v pramenné části povodí, z něhož voda odtéká dvěma směry. Část vod teče na severozápad a prostřednictvím Štírového potoka je odváděna dále do řeky Doubravy. Štírový potok vytékající z Malého Dářka bývá označován jako její třetí pramen. Druhá část vod odtéká na jih k Velkému Dářku, které náleží k povodí řeky Sázavy. Mocnost rašeliniště dosahuje až 570 cm. Radostínské rašeliniště bylo v roce 1987 vyhlášeno národní přírodní památkou.\n\nVe skalnatém údolí pod osadou Bílek se na konci soutěsky nazývané Koryto nachází 2,5 m vysoký vodopád, jehož průměrný průtok dosahuje 0,73 m³/s, což jej řadí mezi 6 nejvodnějších vodopádů na území České republiky. Kromě tohoto tzv. Velkého vodopádu se výše proti proudu nalézají ještě dva menší. První z nich, zhruba 2 m vysoký vodopád, se nachází v samotné soutěsce. Druhý, jehož výška je okolo 1,5 m, se nalézá nad hlubokou tůní nazývanou Mikšova jáma. V povodí řeky se nacházejí ještě dva další vodopády. Jsou to Malý vodopád na říčce Hostačovce při jejím ústí do Doubravy a Vojnoměstecký vodopád, který se nachází východně od Vojnova Městce na pravostranném přítoku Městeckého potoka.\n\n\nMost byl postaven v roce 1822 v místě, kde řeka Doubrava opouští Žehušickou oboru. Je přes něj vedena silnice II/338. Most má dva oblouky o rozpětí 6 metrů. Délka přemostění činí 17,7 m a volná šířka mostu činí 6,3 m. Nad středním pilířem je na jeden metr vysokém soklu umístěna barokní socha sv. Jana Nepomuckého z poloviny 18. století, která je součástí mostu od roku 1832. V roce 1958 byl most zařazen mezi nemovité kulturní památky ČR. V létě roku 1998 byl most rekonstruován. Nad klenbami mostu byla zhotovena izolovaná železobetonová deska, která spolu s opěrnými zdmi tvoří jeden celek.\n\nMlýn, který je považovaný za jednu z nejstarších staveb na řece, se nachází v Ronově nad Doubravou. Narodil se zde novinář, spisovatel a politik Ferdinand Schulz.\n\nMezi Mladoticemi a Ronovem nad Doubravou protéká řeka skalnatým údolím balvanitým řečištěm. Toto údolí, které je součástí přírodního parku Doubrava, je pojmenováno podle významného českého krajináře 19. století Antonína Chittussiho, který zde maloval. Nachází se zde jez, od kterého je vedena voda ke Korečnickému mlýnu náhonem vytesaným ve skále. Délka náhonu činí 1,07 km. Dosažený spád činí přes 7 m. Zhruba 40 metrů dlouhý úsek náhonu je veden tunelem. Dle pověsti jej vytesali dva doživotně odsouzení vězni, kteří po dokončení tunelu získali svobodu.\n\n"}
{"id": "134080", "url": "https://cs.wikipedia.org/wiki?curid=134080", "title": "Apple Lossless", "text": "Apple Lossless\n\nApple Lossless (také známý jako Apple Lossless Encoder, ALE případně Apple Lossless Audio Codec, ALAC) je formát kódování audia, vyvinutý společností Apple Computer pro bezztrátovou kompresi hudby.\n\nPro ukládaní hudby kódované pomocí Apple Lossless je použit kontejner MP4; soubory mají příponu \".m4a\". Apple Lossless není založen na AAC, ale používá lineární predikci podobně jako ostatní bezztrátové audio kodeky, například FLAC a Shorten. Není použitá žádná metoda DRM, ale díky povaze kontejneru je možné DRM aplikovat na ALAC stejně jako u ostatních souborů využívajících QuickTime kontejnery.\n\nApple tvrdí, že audio soubory komprimované pomocí ALAC budou potřebovat přibližně polovinu velikosti nekomprimovaných dat. Testy bylo zjištěno, že soubory průměrně dosahují 40–60 % původní velikosti, podobně jako ostatní bezztrátové formáty. Avšak na rozdíl od ostatních formátů není Apple Lossless náročný na dekompresi a je tak použitelný i v přístrojích s omezeným zdrojem energie jako například iPod.\n\nApple Lossless byl představen 28. dubna 2004 jako součást QuickTime verze 6.5.1, je tudíž použitelný v iTunes verze 4.5. Kodek je také používaný v AirPort Express.\n\nDavid Hammerton a Cody Brocious analyzovali a dekódovali tento formát bez jakékoli dokumentace. 5. března 2005 Hammerton publikoval jednoduchý open source dekodér, napsaný v programovacím jazyku C. Kodér a dekodér tohoto formátu byly uvolněny 27. října 2011 pod open-source licencí Apache verze 2.0.\n\nVe starších přehrávačích společnosti Apple lze tento formát přehrát s firmwarem Rockbox, který je poskytován zdarma.\n\nDalší srovnatelné bezztrátové audio kodeky:\n\n\n"}
{"id": "134085", "url": "https://cs.wikipedia.org/wiki?curid=134085", "title": "MPEG", "text": "MPEG\n\nNázev MPEG zkracuje anglická slova \"Moving Picture Experts Group\" (vyslovuje se [empeg]), v překladu Skupina expertů pro pohyblivý obraz, což je název pracovní skupiny vyvíjející standardy používané na kódování audiovizuálních informací (např. film, obraz, hudba) pomocí digitálního kompresního algoritmu. MPEG je jedna z mnohých pracovních skupin pracujících v rámci společné technické komise vytvořené organizacemi ISO (\"Mezinárodní organizace pro normalizaci\") a IEC (komise \"International Electro-Technical Commission\").\n\nSkupina MPEG vytvořila následující sady standardů:\n\nKompresní formáty MPEG využívají převážně tzv. ztrátovou kompresi pomocí transformačních kodeků. U ztrátových transformačních kodeků se vzorky obrazu nebo zvuku rozdělí na drobné segmenty, transformují se na frekvenční prostor a poté kvantizují (\"quantized\"). Výsledná kvantizovaná data se dále kódují entropicky.\n\nV rámci standardu MPEG je popsán jen formát bitového proudu a dekodér (angl. \"decoder\"). Kodér (angl. \"encoder\") není v rámci standardu popsán. Pro členy skupiny MPEG jsou však k dispozici referenční implementace, které vytvářejí platné bitové proudy. To v praxi znamená, že libovolný dekodér formátu MPEG-4 dokáže dekódovat libovolný materiál formátu MPEG-4 (stejného typu) bez ohledu na to, jakým kodérem byl konkrétní materiál kódovaný.\n\n\"MPEG Program Stream\" se používá v prostředí, kde je zaručena bezchybnost přenosu dat (např. DVD-Video). Při jeho tvorbě byla hlavním požadavkem jednoduchost pro snadnou implementaci v komerčních zařízeních. Díky tomu je využíván jako hlavní formát pro DVD video. Nevýhodou je, že se příliš nehodí pro editaci videa kvůli své jednodušší struktuře. Soubory užívají několika přípon, nejčastěji .mpg. Vnitřně jde o popis prokládání video a audio toku do jednoho proudu dat. Je to ISO/IEC standard. Na rozdíl od AVI neobsahuje indexovou tabulku, ale je vnitřně synchronizován časově. \"MPEG Program Stream\" je specifikován ve standardech MPEG-1 Part 1 a MPEG-2 Part 1.\n\n\"MPEG Transport Stream\" je specifikován ve standardu MPEG-2 Part 1. Používá se v prostředí, kde není zaručena bezchybnost přenosu dat (DVB, streamování po internetu). Vlastní MPEG PES zaobaluje do vlastních paketů. Protože je vnitřně synchronizován časově, je vhodný i pro digitální vysílání, kdy lze video začít přehrávat aniž by byl stažen celý soubor. Jinak o něm platí vše jako u MPEG-PS. S menšími modifikacemi známými jako BDAV MPEG-2 Transport Stream se taky používá na Blu-ray s příponou .M2TS, v digitálních kamerách využívajících formát AVCHD s příponou .MTS nebo v různých mutlimediálních přehrávačích či televizorech s příponou .TS.\n"}
{"id": "134086", "url": "https://cs.wikipedia.org/wiki?curid=134086", "title": "Německý ovčák", "text": "Německý ovčák\n\nNěmecký ovčák (lidově též vlčák, : , : ) je německé psí plemeno, jedno z nejrozšířenějších na světě a též nejrozšířenější služební plemeno. Bývá uváděno i jako jedno z nejinteligentnějších. Díky své všestrannosti a přizpůsobivosti je využitelné v mnoha odvětvích kynologie.\n\nNěmecký ovčák vznikl v Německu v 19. století. Ovčáčtí psi podobné tělesné konstituce zde sice žili již dříve, nicméně snahy o sjednocení exteriéru se začaly objevovat až ve druhé polovině 19. století. O šlechtění a rozvoj plemene se přičinil například rytmistr Max Emil Friedrich von Stephanitz, který propagoval tyto psy mezi vojáky i policií a společně se svým spolupracovníkem Arthurem Meyerem sepsal první standard. Ten byl schválen roku 1899 a nedlouho poté se německý ovčák začal rozšiřovat i do Česka, kde je známý pod lidovým názvem \"vlčák\" nebo zkratkou NO. Od roku 1924 je uznaný United Kennel Clubem (UKC), od roku 1955 pak i Mezinárodní kynologickou federací (FCI).\n\nJe známý svojí věrností, inteligencí a vyrovnaností. Hodí se do rodin s dětmi a vychází i s jinými domácími zvířaty nebo psy. Navíc se jedná o dobrého hlídače. Základní výcvik a výchova jsou nutností, stejně tak dostatek pohybu a aktivit. Srst, která líná dvakrát ročně, není náročná na péči.\n\nChov ovčáckých psů v Německu má poměrně dlouhou tradici: již v šestém století existoval zákon, který za zabití ovčáckého psa viníka tvrdě trestal. Tito psi byli ale stavěni pro obranu i před většími predátory jako jsou medvědi či rysové, byli tedy poměrně větší a mohutnější než pozdější ovčáčtí psi.\n\nPozdější ovčáčtí psi již nemuseli čelit velkým šelmám, které byly většinou vyhubeny; jejich úkolem bylo udržet stádo ve vymezeném prostoru. V Německu žilo mnoho takových psů, kteří se ale lišili stavbou těla, délkou srsti i zbarvením. Württemberští psi byli štíhlejší, naopak psi ze severního a středního Německa vynikali spíše mohutností. Během 19. století zájem o tyto psy začal narůstat a brzy poté se začaly objevovat i první snahy o ustálení typu. To si dala za cíl organizace Phylax, kterou založila v prosinci 1891 skupina nadšenců. Již roku 1894 ale ukončila svoji činnost kvůli rozdílným názorům členů: část zastávala názor, že by němečtí ovčáci měli být čistě pracovní, část chtěla zušlechťovat i exteriér. Kříženi byli krátkosrstí, dlouhosrstí i ostnosrstí psi především z Durynska, Bavorska a Württemberska. Údajně měli být kříženi s vlky, nicméně v tomto experimentu se nepokračovalo kvůli problematické povaze vyšlechtěných jedinců.\n\nRoku 1882 byl v Hannoveru vystaven první německý ovčák, paradoxně se jednalo o psa bílého zbarvení, které současný standard nepovoluje. Jeho majitelem byl baron von Knigge, který vlastnil několik podobných německých ovčáků se vzpřímenýma ušima.\nZa jednoho z prvních německých ovčáků dnešního typu je považován potomek von Kniggových psů Hektor, později „Horand von Grafrath“. Toho odkoupil kynolog a rytmistr Max Emil Friedrich von Stephanitz, který v roce 1899 založil klub Der Verein für Deustche Schäferhunde (česky Klub německých ovčáků, zkratkou uváděn i jako SV) a snažil se o vytvoření ideálního ovčáckého psa. Horand měřil v kohoutku 60 cm, měl krátkou srst, vzpřímené uši a tmavé zbarvení. Také byl prvním jedincem zapsaným do plemenné knihy. Měl mnoho úspěšných potomků, mezi nimi i psa jménem Hektor von Schwaben. Samotný Hektor, který se narodil v lednu 1898, měl 141 potomků, mnoho z nich ze silně příbuzenské plemenitby. V začátcích chovu byl významným plemeníkem, ačkoliv nikdy nedosáhl velkých úspěchů na výstavách. Na rozdíl od svého otce a všech tehdejších psů měl lépe úhlenou záď.\n\nV září 1899 spolek SV ve Frankfurtu schválil první standard, který připravil von Stephanitz se svým spolupracovníkem Arthurem Meyerem. V té době měl klub pouhých 31 členů, v roce 1912 to bylo již 3500.\n\nVon Stephanitz nebyl pro chov německých ovčáků významný jen díky založení klubu a vytvoření standardu, ale především byl velkým propagátorem plemene nejen mezi lidem, ale také v armádě a u policie. V listopadu 1901 vydal spis, ve kterém německé ovčáky prosazoval a doporučoval pro pracovní nasazení. Jeho snahy ale zaznamenaly spíše chladný ohlas: německá armáda dále preferovala erdelteriéry a mezi lidmi byly na vzestupu spíše border kolie. Větší průlom přišel až okolo roku 1908, kdy začala tyto psy hojně využívat policie. V roce 1914 se přidala i armáda, která pro první světovou válku vycvičila asi dvacet tisíc psů, z nichž většina byli němečtí ovčáci. Německé ovčáky využívali pro tahání nosítek, nošení zpráv a strážení, mimo toho ale byli i oblíbenými maskoty Schutzstaffel (SS).\n\nPrvní světová válka a následný odpor k Německu vedli i k přejmenování plemene britským Kennel Clubem (KC) z německého ovčáka na alsaského vlčáka (\"Alsatian Wolf Dog\"), které se používalo v Česku přeložené jako \"alsaský ovčák\" nebo \"alsaský vlčák\". K původnímu názvu se klub navrátil po naléhání chovatelů až v roce 1977. Označení \"vlčák\" se v češtině používalo i kvůli podobnosti s vlky.\n\nPlemeno začalo rychle nabývat na popularitě a šířilo se nejen po Evropě: například již v roce 1913 byl založen americký spolek German Shepherd Dog Club of America. V Českých zemích se první jedinci objevili pravděpodobně v roce 1905. Stalo se tak při příležitosti výstavy v Praze, které se zúčastnil i Horand von Grafrath a jeho dva potomci. V roce 1912 byla v Brně založena Pobočka rakouského spolku pro chov německého ovčáka a po první světové válce zde měl sídlo i první založený klub chovatelů. Populace v Česku zaznamenala ale velký narůst až v 60. letech, kdy vzniklo mnoho chovatelských stanic.\n\nMezi lety 1936 a 1938 probíhalo další zušlechťování, které mělo zlepšit exteriér německých ovčáků, místo toho ale přineslo kratší končetiny a příliš dlouhou svažující se záď. Již tehdy se objevovaly snahy o zlepšení situace křížením, některé problémy ale přetrvávají do současnosti. Poté přišla druhá světová válka, během které byli tito psi hojně využívání nejen Němci, ale nasadili je i Američané. Celkem 15 psích čet bylo vycvičeno ve výcvikových táborech K9, sedm z nich zamířilo do Evropy a osm do Pacifiku. Po skončení války ale nebyl vojenský výcvik psů již tolik potřebný, takže většina amerických psích jednotek byla zrušena. Například korejské války se zúčastnila jedna jediná. Německé ovčáky zpočátku Američané nasadili ve válce v Vietnamu jako strážní psy u leteckých sil. Když válka začala eskalovat, pěchota je začala využívat spíše jako průzkumníky.\n\nOd roku 1953 hlídali němečtí ovčáci i české pohraničí a byli zde též pro tento účel nejvyužívanějším plemenem. Toho roku byla v Prackovicích nad Labem založena chovatelská stanice Z Pohraniční stráže, která ovčáky cvičila speciálně pro ochranu tehdejších hranic. Mimo ně ale cvičila i bígly, bloodhoundy, labradorské retrívry nebo dobrmany. Její provoz byl ukončen v roce 2011, nicméně v roce 2018 byla znovuotevřena. Od roku 1962 fungovala navíc i chovatelská stanice v Domažlicích, která cvičila pro policejní službu německé ovčáky a belgické malinoise. Definitivně byla zrušena z důvod špatných podmínek v roce 2018.\n\nOd roku 1990 funguje v Česku současný hlavní zastřešující spolek: Český klub německých ovčáků. Je členem Weltunion der Verein für Deutsche Schäferhunde (česky Světová unie německých ovčáků, zkratkou WUSV).\n\nSoučasný šlechtitelský program je veden jednotlivými zastřešujícími kluby v každé zemi, nicméně existují i samostatné šlechtitelské programy. Jeden z nich, nazvaný Landespolizeischule für Diensthundführer, byl spuštěn v roce 2003 v Německu a je typický tím, že štěňata vyrůstají společně s cvičenými pracovními psy s dobrými výsledky.\n\nVelké rozdíly lze pozorovat mezi evropskými a americkými německými ovčáky. Američtí němečtí ovčáci jsou totiž chováni prakticky čistě pro vzhled. Jsou větší, těžší, často s extrémně zaúhlenými končetinami a nemusí svůj temperament prokazovat při žádných zkouškách, takže se liší i povahově. Canadian Kennel Club a americké chovatelské kluby navíc považují za standardní i bílé zbarvení.\n\nBěžně se rozlišují dvě linie: exteriérová a pracovní. Zatímco exteriérová se soustředí více na vzhled, který odpovídá standardu, pracovní jedinci jsou povahovými vlastnostmi vhodnější pro práci. Jedinci z první linie mívají zkosenější záď, jasnější barvy a zřetelné ohraničení například sedla, též jsou povahově mírnější. Kritiku za chovatelský program německých ovčáků si vysloužil například anglický Kennel Club, jelikož podporoval nepřiměřeně zkosenou záď a nezdravé postavení zadních končetin. V reakci na to v roce 2010 KC vydal stanovisko, dle kterého měli být nezdraví jedinci z výstavních kruhů rovnou vyloučeni.\n\nI z důvodu množství zdravotních potíží německých ovčáků bylo ve druhé polovině 20. století vyšlechtěno plemeno shilohský ovčák, které vychází přímo z německých ovčáků, ale prezentuje se jako zdravější a vyrovnanější.\n\nDalším plemenem vyšlechtěným z německých ovčáků jsou bílí švýcarští ovčáci, kteří se liší prakticky pouze bílým zbarvením. Neméně známí jsou i českoslovenští vlčáci. Ti vznikli původně jako experiment Pohraniční stráže ČSSR, během kterého byla zkřížena fena vlka a pes německého ovčáka. V bývalém Sovětském svazu zase pro vojenské využití z NO vyšlechtili východoevropské ovčáky, kteří jsou větší, mají rovnější záď a jsou lépe přizpůsobeni pro arktické podmínky.\n\nTito psi mají širokou škálu možných využití, od slepeckých psů, až po policejní nebo společníky. Konkrétně jde například o záchranu a vyhledávaní osob, vyhledávání výbušnin, narkotik nebo urychlovačů hoření při požárech. Během první světové války byli využíváni i pro vyvádění oslepených nebo zraněných vojáků z bojiště, což pak vedlo i ke cvičení prvních slepeckých psů.\n\nPředevším ve sportovním využití jsou jim ale velkými konkurenty belgičtí ovčáci malinois, kteří jsou rychlejší, temperamentnější a vytrvalejší. Například ve Spojených státech jsou z těchto důvodů u policie preferování malinoisové. Jako slepečtí psi se využívají již od 20. let 20. století, kdy vůbec poprvé pro tento účel začala psy trénovat Dorothy Harrison Eustis. Ta si pro výcvik vybrala pouze feny německých ovčáků, ačkoliv později bylo zjištěno, že se pro tuto práci více hodí labradorští retrívři, kteří nemají takové sklony k ochranářskému chování a lépe zvládají stres.\n\nNěmečtí ovčáci se těší velké popularitě na celém světě. Ta stoupala poměrně rychle: například v Kennel Clubu bylo v roce 1919 zaregistrováno pouze 54 jedinců. O sedm let později, v roce 1926, to bylo již více než osm tisíc. Od roku 1993 pak byli němečtí ovčáci třetím nejoblíbenějším plemenem ve Spojených státech, v roce 2010 se vyšvihli na druhou příčku.\n\nOd roku 2011 byli němečtí ovčáci nejpopulárnějším psím plemenem v Česku s nejvíce zaregistrovanými štěňaty. V závěsu za nim bylo jiné německé plemeno: jezevčíci. Za rok 2017 bylo v Českém klubu německých ovčáků zapsáno 722 vrhů, tedy 3885 jedinců. Dalších 81 bylo importováno. Oproti předchozím rokům je to pokles: v letech 2011–2015 bylo vždy zapsáno více než 4000 kusů. V roce 2015 dokonce 4862.\n\nNěmečtí ovčáci jsou populární i ve filmovém průmyslu. Důkazem toho je i Rin Tin Tin (1918–1932), který si za svůj život zahrál v sedmadvaceti hollywoodských filmech a má vlastní hvězdu na Hollywoodském chodníku slávy. Jeho potomek Rin Tin Tin Jr. si též zahrál v několika snímcích. Za předchůdce Rin Tin Tina je považován německý ovčák s policejním výcvikem Strongheart, který též zazářil v němých filmech a získal si slávu. Oba mají hvězdu na Hollywoodském chodníku slávy.\n\nZ fiktivních psů lze zmínit například postavu Šarika z románu a seriálu \"Čtyři z tanku a pes\". Německý ovčák je také hlavním hrdinou rakouského kriminálního seriálu \"Komisař Rex\", který později odkoupila italská televize. Seriál sleduje řešení případů vražd vídeňskou, později římskou, kriminálkou, a v roce 2013 vznikl i celovečerní spin-off film \"Komisař Rex – doba ledová\" (v originále \"Kommissar Rex – Eiszeit\").\n\nV komiksech od DC také německé ovčák Ace doprovází Batmana a Robina. Poprvé se objevil v dílech z roku 1955 a později spíše sporadicky.\n\nMimo zábavní průmysl vlastnil německého ovčáka například Adolf Hitler. Často se nechával fotografovat s různými zvířaty, převážně psy, a měl i svého oblíbeného: fenu Blondi. Ta pocházela z chovatelské stanice ze slezských Kravař a hrála vlastní roli i v nacistické propagandě. Hitler ji nechal otrávit cyankáli v den své sebevraždy. Německé ovčáky vlastnili například i Hindenburg, Ludendorff a Himmler.\n\nNěmecký ovčák Antis je jediným psem, o kterém je známo, že za druhé světové války létal v bombardéru. Jako kmenový příslušník 311. československé bombardovací perutě byl vyznamenán i medailí Marie Dickinové. Další mediálně známý zástupce plemene s vojenským výcvikem je Athos, český pes cvičený pro vyhledávání výbušnin v Afghánistánu. V roce 2012 jej těžce zranil výbuch tálibánské rakety, zranění ale přežil.\n\nNěmečtí ovčáci jsou středně velcí, robustně stavění a mohutní psi. Tělo má obdélníkový formát a je dobře osvalené. Hmotnost u dospělých psů (samců) se pohybuje mezi 30 a 40 kg, u fen je to 22 až 32 kg. Psi měří v kohoutku 60–65 cm, feny 55–60. Obvod krku se pohybuje mezi 50 a 70 cm, délka hřbetu mezi 65 a 75 cm. Uznávaná zbarvení jsou černé s červenohnědými, hnědými, žlutými nebo světle šedými znaky, celočerné nebo vlkošedé a vlkošedé s černým sedlem a maskou.\n\nHlava má klínovitý tvar, mírně klenuté čelo a dobře vyvinutou horní a dolní čelist. Poměr mezi temenem a obličejovou části by měl být 1:1, Šířka temene by měla odpovídat jeho délce. Uši by měly být středně velké, vzpřímené a natočené dopředu. Pokud jsou v klidu složené, není to považováno za chybu. Oči mají mít co nejtmavší barvu a jsou středně velké, mandlovitého tvaru. Světlá barva je nežádoucí. Nosní houba musí být černá, chrup úplný s nůžkovým skusem. Klešťový skus a další vady, jako je předkus a podkus, jsou nežádoucí.\n\nKrk je silný, bez visící kůže a s dobře vyvinutým osvalením. Hřbet je slabě spadající a napojuje se na něj též mírně klenutá záď. Hrudník by měl být úměrně široký, sudovitý tvar je nežádoucí. Ocas dosahuje minimálně k hleznům a psi ho nosí svěšený. Srst na jeho spodní straně bývá o něco delší, než na zbytku těla. Hrudní končetiny musí být rovné, ramena a lopatky jsou stejné délky a svírají úhel mezi 90 až 110 °. Tlapy by měly být dobře klenuté, s tmavými polštářky i drápy.\n\nJako těžká vada je uváděn nedostatek pigmentace. Dále i špatné postavené nebo nepevné uši a vady chrupu. Vylučující vady jsou albinismus, bílá barva srsti a výšková výchylka od standardní výšky 1 a více cm. Řadí se sem i jakékoliv výrazné odchylky od standardu a povahově nevyrovnaní jedinci.\n\nV letech 2008 a 2009 proběhly schůze klubu Der Verein für Deustche Schäferhunde, na základě kterých byla podána žádost na Mezinárodní kynologickou federaci (FCI) o změnu standardu. Konkrétně se jednalo o uznání dlouhosrsté varianty. FCI s návrhem souhlasila a od roku 2011 jsou dlouhosrstí jedinci považováni za varietu německého ovčáka a lze je uchovnit. Jedinci této varianty by měly mít delší, měkkou a nepřiléhající srst, chlupy mohou být vlnité. Podstatně delší srst se tvoří na bedrech, uších a zadní straně nohou. Na ocase tvoří prapor. Krátkosrstí jedinci by měli mít co nejhustší pesíky a rovné a přiléhající chlupy. Na krku je srst delší a na zadních nohou tvoří kalhoty.\n\nNěmečtí ovčáci mohou být zaměněni s československými vlčáky, kterým jsou přímými předky. Liší se od sebe zřejmými vlčími znaky: vlčáci mají šikmé jantarové oči, převážně šedé zbarvení a menší uši. Podobné je to se vzácnějšími saarlosovými vlčáky, kteří pochází z vlků a jsou podobní jako českoslovenští vlčáci. Z ovčáků je možné je zaměnit za belgické malinoise, nicméně němečtí ovčáci mají mohutnější stavbu a typické zbarvení.\n\nStandard uvádí, že němečtí ovčáci „musí být povahově vyrovnaní, pevných nervů, sebevědomí, absolutně přirození (s výjimkou vydráždění), zcela dobromyslní, ale pozorní a ovladatelní.“ Obecně jsou tito psi temperamentní a pracovití, dokáží se dobře přizpůsobit různým podmínkám. Jsou vhodní jako rodinní psi a zároveň jako hlídací. Díky své učenlivosti se hodí pro různé psí sporty a bývají uváděni jako jedni z nejinteligentnějších psích plemen (společně například s border kolií). Jejich inteligenci zkoumal v 90. letech 20. století Stanley Coren, který německé ovčáky umístil ve svém žebříčku, publikovaném v knize \"The Intelligence of Dogs\", na třetí příčku. Před ně se dostali pouze border kolie a pudlové. Coren zjistil, že němečtí ovčáci si dokáží základní povel zapamatovat již po pátém provedení a příkaz napoprvé provedou v 95 % případů.\n\nK cizím je rezervovaný, ovšem své rodině je velmi oddaným a neúplatným společníkem. Jsou nadaní na čichové práce a dobře vychází i s jinými domácí zvířaty. Naopak nejsou příliš nadaní na pastevecké práce, ačkoliv stáda před predátory hlídat umí.\n\nDle studie provedené v roce 1999 v Austrálii na tamějších psech byl německý ovčák třetím nejútočnějším plemenem. Při zohlednění počtu psů se ale posouvá až na 38. pozici. Podle studie publikované v \"Applied Animal Behaviour Science\" v roce 2008 se z 292 zúčastněných německých ovčáků 13 z nich zachovalo agresivně k cizincům, 6 k vlastnímu majiteli a 48 k jiným psům. Studie také poukázala na to, že ačkoliv u mnoha plemen je agrese vedená strachem, například u greyhoundů, u německých ovčáků tomu tak nebývá.\n\nCharakteristickou povahu musí každý chovný pes prokázat na bonitační zkoušce pořádané oficiálním zastřešujícím klubem. Její součástí, v případě zkoušky pořádané Českým klubem německých ovčáků, je například střelba z pistole, která prověří bázlivost, nebo fingovaný útok figurantem.\n\nNěmečtí ovčáci jsou vhodní pro zkušenější chovatele, kteří jsou schopni svým psům nabídnout dostatek pohybu a zábavy. Musí se jim věnovat a základní výcvik a výchova jsou nutností. Snadno se přizpůsobí nízkým teplotám a pobytu v bytě i venku, nicméně při chovu v bytě je nutné věnovat zvýšenou pozornost neustále línající srsti. Hustá srst vyžaduje občasné česání, pokud má být kvalitní a vhodná například pro předvedení na výstavě, tak každodenní. Obzvláště v době línání, které probíhá u všech plemen s podsadou dvakrát ročně, je nutné věnovat jí zvýšenou pozornost.\n\nVrhy německých ovčáků bývají poměrně početné: okolo 10 štěňat.\n\nNěmečtí ovčáci jsou zatíženi asi padesáti dědičnými chorobami. Tak vysoké číslo je pravděpodobně způsobeno příbuzenskou plemenitbou, ke které hojně docházelo hlavně při utváření plemene. Jsou náchylní především k dysplazii loketního (DLK) a kyčelního kloubu (DKK), která je, v těžké stadiu, důvodem i pro vyloučení z chovu. V Česku se ze zdravotního hlediska testuje pouze DKK, od ledna 2009 je navíc nutné i odebrání vzorků DNA. Častěji než u jiných plemen se u nich vyskytuje i hemofilie A, porucha srážlivosti krve, a von Willebrandova nemoc, která též může být dědičná a způsobuje krvácivé stavy. Mezi další časté choroby patří epilepsie, exokrinní pankreatická nedostatečnost (porucha trávení), chronická degenerativní radiculomyelopatie (CDRM, postupné ochrnutí zadních nohou bez známé příčiny) a dwarfismus. Často trpí i na otevřenou Botallovu dučej, vrozenou srdeční vadou (PDA) nebo cystadenokarcinom, tedy maligním typ nádoru. U německých ovčáků je často spojován s nodulární dermatofibrózou, dědičnou chorobou projevující se tvořením otoků, které poté vedou k rakovině.\n\nZ akutních onemocnění je u německých ovčáků častá torze žaludku, které se dá předejít rozdělením denní krmné dávky na menší části; dvě nebo tři.\n\nDožívají se deseti až dvanácti let, ačkoliv například American Kennel Club (AKC) uvádí pouze sedm až deset.\n\n\n"}
{"id": "134089", "url": "https://cs.wikipedia.org/wiki?curid=134089", "title": "Pernštejnský tis", "text": "Pernštejnský tis\n\nPernštejnský tis je nejstarším tisem červeným na Moravě a jedním z nejstarších památných stromů v České republice. Roste na severním svahu pod hradem Pernštejnem u staré cesty na Nedvědici.\n\n\nMohutný kmen – dvoják svírá dutinu, která je provizorně zakryta. Hustě ovětvenou korunu zpevňují táhla. Tis již poznamenal věk, ale stále je vitální.\nSnad v druhé polovině 19. století tis chřadnul, protože byl do výšky 50 centimetrů zalit v náplavu bahna. Tehdejší zahradník nechal náplav odstranit, což stromu umožnilo zregenerovat.\n\nO Pernštejnském tisu se vypráví pověst, která existuje v několika variacích. Společná je postava poutníka z daleké země, který tu do země zarazil svoji tisovou hůl. Ta se ujala a vyrostl z ní současný strom. Dokud se tisu bude dařit, bude v pořádku i hrad. V jedné z verzí pověsti je ústřední postavou poutník, který se vrací ze svaté země v době stavby hradu (polovina 13. století), jiná verze uvádí křižáckého vojína (ve stejné době), případně měl oním poutníkem být věrozvěst Metoděj (druhá polovina 9. století).\n\nKdyž na skalnatém ostrohu vysoko nad údolím řeky Svratky budovali strážní hrad, vzbuzovalo to úžas. Sklepení vysekali do kamene, stěny hradu jsou spojené se skálou, takže se zdá jako by hrad do skalního masivu vrůstal. Poutník, který se vracel ze Svaté země a cestou už viděl ledacos, nevěřil, že se stavitelům podaří takový hrad dobudovat. To se spíš jeho suchá poutnická hůl zazelená… Hůl se skutečně zazelenala, vyrostl z ní tis a nahoře na skále mohutný hrad. Hrad Pernštejn stojí už staletí a stále vzbuzuje obdiv. Jeho obyvatelé po staletí věřili na spojení mezi hradem a životem stromu a v tom je podporovaly i záhadné souvislosti, když se u tisu se ulomil jeden z vrcholů, na hradě se z nenadání propadla klenba. Tis také předpovídal i smrt v rodině majitelů hradu, významného moravského rodu Pernštejnů. Naposledy se na začátku dubna roku 2005 stromu ulomila větev a dne 15. dubna 2005 zachvátil část hradu rozsáhlý požár, který zničil hradní sýpku s cenným depozitářem.\n\nPernštejnskému tisu byl věnován prostor v televizním seriálu Paměť stromů, konkrétně v dílu č. 10: Stromy u hradů a zámků. Také vyhrál anketu Strom České republiky roku 2005.\nObvodem kmene patří v rámci tuzemských tisů na druhé místo. Primát patří tisu v Krompachu, který roste v samém centru Lužických hor.\n\n\n"}
{"id": "134090", "url": "https://cs.wikipedia.org/wiki?curid=134090", "title": "Frunze", "text": "Frunze\n\nFrunze může být :\n\n"}
{"id": "134091", "url": "https://cs.wikipedia.org/wiki?curid=134091", "title": "Binární vyhledávání", "text": "Binární vyhledávání\n\nBinární vyhledávání, zvané též vyhledávání půlením intervalu, je vyhledávací algoritmus pro nalezení specifikované hodnoty, popř. vyloučení její přítomnosti, v seřazené sadě prvků, který uspořádání kolekce využívá k určení poloviny úseku, v níž se hledaná hodnota (z titulu setřídění) nemůže vyskytovat, na základě jejího porovnání s prvkem ve středu tohoto úseku, tzn. jeho mediánem, přičemž tento krok se — nepřipadne-li zadaná hodnota na některý medián — rekurzivně opakuje až do zkrácení úseku na nulovou délku. Binární vyhledávání je příkladem algoritmu typu \"rozděl a panuj\".\n\nAlgoritmus používá aritmetiku, a proto je pro jeho nasazení nezbytné, aby k prvkům sady bylo možno přistoupit tzv. náhodným způsobem — na základě indexu. Z tohoto důvodu nelze binárně vyhledávat ve spojových seznamech. Vyhovující datovou strukturou je pole.\n\nČasová složitost binárního vyhledávání je logaritmická — formula_1 —; v nejhorším případě je potřeba formula_2 iterací. Vyhledávání půlením intervalu je značně rychlejší než lineární vyhledávání, jež má lineární časovou složitost — formula_3. Ve srovnání s binárním vyhledáváním ovšem lineární vyhledávání nepožaduje setřídění ani možnost náhodného přístupu.\n\nNavzdory rekurentní definici lze algoritmus formulovat také iterativně. Zpravidla se tím ztratí na přehlednosti zdrojového kódu, zato však získá na rychlosti práce algoritmu; s voláním podprogramů je totiž spojena režie. Iterativní zápis je optimalizací.\n\nParametry codice_1 a codice_2 jsou hodnoty codice_3 a codice_4 kde n je počet prvků pole, které se mají v předávaném poli prohledat.\n\nRekurzivní implementace binárního vyhledávání v jazyce Python 3:\n\nDíky tomu, že rekurzivní volání jsou na konci funkce, je možné tuto implementaci přepsat pouze pomocí cyklu:\nHledání středu je možné zapsat i jako:\n\nTenhle zápis však způsobuje známou chybu při vysokých číslech kdy dochází k překročení maximální hodnoty typu integer.\n\n"}
{"id": "134093", "url": "https://cs.wikipedia.org/wiki?curid=134093", "title": "Ülemiste järv", "text": "Ülemiste järv\n\nÜlemiste järv (dříve též \"Ülemjärv\", česky též \"jezero Ülemiste\", \"Ülemistské jezero\" nebo \"Horní jezero\") je jezero v Estonsku, v jihozápadní části hlavního města Tallinnu. Má rozlohu 9,6 km² a dosahuje největší hloubky 6 m.\n\nV současné době se z jezera čerpá 200 000 m³ vody denně, což již výrazně přesahuje přirozený přítok jezera. Do jezera se proto přivádí dodatečně voda z řek Pirita, Vääna, Jägala a Pärnu.\n\nUž od 14. století je \"Ülemiste\" hlavním zdrojem pitné vody pro město Tallinn.\n\nPodle pověstí jezero vzniklo ze slz Kalevovy ženy Lindy, když oplakávala smrt svého muže. Bludný balvan, vyčnívající z jezera při jeho severním břehu, se dodnes nazývá \"Lindin kámen\" (\"Linda kivi\"), protože na něm prý plačící Linda seděla. Jiné pověsti dodávají, že kámen vypadl Lindě ze zástěry, když nosila kameny na mohylu svého manžela, jíž je tallinnský vrch Toompea.\n\nVypráví se též, že u jezera se zjevuje šedý mužík (\"hall vanake\", \"Ülemiste vanake\"), který se ptá kolemjdoucích, zda je Tallinn už hotový. Pokud mu někdo odpoví, že město už je hotové a dále se už nestaví, pak mužík otevře jezeru cestu na město a celé je zaplaví. Proto se v Tallinnu nikdy nesmí přestat stavět a nikdo nesmí město prohlásit za hotové.\n"}
{"id": "134096", "url": "https://cs.wikipedia.org/wiki?curid=134096", "title": "Lineární vyhledávání", "text": "Lineární vyhledávání\n\nLineární vyhledávání (také známé jako sekvenční vyhledávání) je vyhledávací algoritmus vhodný na nalezení určité hodnoty v seznamu.\n\nFunguje na principu procházení všech prvků seznamu. Lineární vyhledávání má časovou složitost O(N). V případě náhodného rozložení je průměrně potřeba N/2 porovnání. Nejlepší případ nastane tehdy, když se hledaná hodnota nachází na prvním místě v seznamu, v tomto případě je potřeba pouze jedno porovnání. Nejhorší případ nastane tehdy, když se hodnota v seznamu vůbec nevyskytuje; v tom případě je potřeba N porovnání.\n\nVýhodou lineárního vyhledávání, oproti efektivnějším algoritmům jako například binární vyhledávání, je možnost použití i na neuspořádaných seznamech.\n\nV případě, že je potřeba vykonat na seznamu více vyhledávání, je vhodné použít efektivnější údajovou strukturu. Jedno z řešení je uspořádat seznam a použít binární vyhledávání. Další běžný postup je vybudovat hašovací tabulku a vyhledávat pomocí ní.\n\nImplementace lineárního vyhledávání v jazyce Python:\n\nFunkcionální implementace v jazyce Haskell:\n"}
{"id": "134097", "url": "https://cs.wikipedia.org/wiki?curid=134097", "title": "Příruba", "text": "Příruba\n\nPříruba je zesílený okraj trubky nebo jiné součásti, který je určený pro spojení s jinou částí. \n\nPříruba trubky má většinou tvar mezikruží. V něm jsou vyvrtány otvory pro spojení šrouby s přírubou druhé trubky. Platí pravidlo, že příruba musí mít počet děr delitelný čtyřmi, protože potrubí se vede zpravidla pravoúhle a tak by nešlo směr vedení zmenit o 90° (pokd by jich bylo třeba šest). Spojování přírubami se používá v případě, že je požadován rozebíratelný spoj a trubky není možné spojit pomocí šroubení.\n\nPříruby jsou vytvořeny jako součást odlitku (u armatur a litinových trub), nebo jsou samostatné a upevněné na konce trubek naválcováním, závitovým nebo svařovaným spojem apod.\n\nRozebíratelné spojení potrubí mezi dvěma přírubami. Pro dobrou těsnost se mezi příruby vkládá těsnění, které se sevře utažením matic přírubových šroubů spoje.\n"}
{"id": "134099", "url": "https://cs.wikipedia.org/wiki?curid=134099", "title": "Pohoda (festival)", "text": "Pohoda (festival)\n\nPohoda je hudební festival konající se v Trenčíně obyčejně koncem června.\nOd roku 2000 je to největší hudební festival na Slovensku.\n\nFestival vznikl roku 1997, místem konání byl Městský stadión Trenčín. Původním záměrem bylo uspořádat malý pohodový festival jako protiváha soudobým velkým koncertům. Tomu odpovídala také návštěvnost – prvního ročníku se zúčastnilo zhruba 2 000 lidí. Počet návštěvníků ale rok od roku rostl, a zatímco další rok to byl jen mírný nárůst na 3 000, roku 2005 denní návštěvnost dosáhla 25 000 lidí.\n\nRočníky 1998 až 2003 se konaly v Areálu Pod Sokolicami a v letech 2004 a 2005 se festival uskutečnil na Vojenském letišti Trenčín.\n\nV posledních letech festival přinesl na Slovensko interprety jako například The Prodigy, Pendulum, Garbage, The Cardigans, Kraftwerk, Bloc Party, The Smashing Pumpkins, Joan Baezová, Moloko, Morcheeba, Manu Chao, Björk, Fatboy Slim, Chase & Status, Public Enemy, Aloe Blacc, Patti Smith, PJ Harvey nebo Cesária Évora. Festival se specializuje na world music a alternativní hudební formy.\n\nV roce 2009 se kvůli silnému větru zhroutil stan, jednoho člověka zabil a 25 dalších zranil. Festival byl následně předčasně ukončen.\n\n"}
{"id": "134102", "url": "https://cs.wikipedia.org/wiki?curid=134102", "title": "The Cranberries", "text": "The Cranberries\n\nThe Cranberries je irská hudební skupina, která vznikla roku 1990. Jejími členy jsou Michael Hogan (baskytara), Noel Hogan (kytara), Fergal Lawler (bicí). Dlouholetou zpěvačkou kapely byla Dolores O'Riordanová, která v lednu 2018 zemřela. Po U2 je to druhá vůbec nejúspěšnější irská skupina. Slávu si získala svým originálním zvukem, který mísí prvky rocku, postpunku a poprocku. Typický je pro ni hlasový projev zpěvačky s prvky irského folklóru. Mezi nejznámější písně patří „Zombie“, „Dreams“, „Salvation“ nebo „Linger“. Po rozpadu skupiny v roce 2003 se její členové věnovali svým sólovým projektům, a to až do roku 2009, kdy se kapela opět dala dohromady. V letech 2009 až 2018 natočila skupina 2 studiová alba. Kapela ukončila své působení v roce 2018 po tragické smrti Dolores. V roce 2019 ještě kapela vydala své poslední studiové album s titulem „In the end“ pořízené z nahrávek Dolores před její smrtí. \n\nPrvní základy kapely se formovaly v roce 1989 v Limericku, kde bratři Mike (baskytara) a Noel (kytara) Hoganovi s kamarádem Fergalem Lawler (bicí) začali cvičit u Fergala v domě. Trojice byla inspirována hudbou The Cure, The Smiths, New Order nebo Joy Division. Nicméně hned od počátku se snažili především o vlastní tvorbu. Jako zpěvák se k nim přidal Niall Quinn, se kterým skupina pod názvem The Cranberry Saw Us nahrála jeden demosnímek a uskutečnila prvních několik koncertů. V roce 1990 však Niall odchází z kapely a jako náhradu za sebe dal Mikeovi kontakt na kamarádku jeho tehdejší přítelkyně. Jmenovala Dolores O’Riordan, hrála na klávesy a zpívala v pěveckém sboru. Při prvním setkání s kapelou zazpívala několik převzatých písní a všichni tři byli jejím stylem ohromeni. Noel předal Dolores kazetu s hrubou nahrávkou písně \"Linger\". Při dalším setkání Dolores zazpívala píseň se svým textem, jež napsala den před zkouškou. Kapela přijala Dolores jako zpěvačku a ihned začali zkoušet společně nové písně. \n\nJiž po několika měsících vydali v nákladu 300 kopií svoje první EP album \"Nothing Left at All\", které bylo po několika dnech v místních obchodech rozebráno. Po tomto úspěchu kapela změnila název na The Cranberries a začala pracovat na ukázkové kazetě pro hudební vydavatelství. Rozeslali ji všem nahrávacím společnostem, o kterých kdy slyšeli. Nakonec podepsali smlouvu se společností Island Records. V roce 1991 začali v Londýně nahrávat EP album \"Uncertain\". Na něm byly umístěny první verze skladeb „Dreams“, „Linger“ a „Put Me Down“. Album nedopadlo v Anglii vůbec dobře a v anglických časopisech bylo odsouzeno.\n\nPo neúspěchu maxisinglu \"Uncertain\" Dolores trpěla depresemi, protože skupina byla označována dokonce jako druhořadá. The Cranberries si tedy našli nového manažera Geoffa Travise a v Dublinu v roce 1992 nahráli své debutové album \"Everybody Else Is Doing It, So Why Can't We?\". I toto album bylo v Anglii kritizováno, přesto se s ním Cranberries vydali v roce 1993 na turné, po Británii s kapelou Belly, po Evropě s Hothouse Flowers a po Americe s The a Suede. Hlavně turné po Americe bylo velice úspěšné, do Irska se vrátili jako hvězdy a album začalo stoupat i v britských a evropských hitparádách. Jejich prvními hity byly „Linger“ a „Dreams“.\n\nV roce 1994 začíná skupina nahrávat své druhé album, které se stalo jejím nejslavnějším a nejprodávanějším. Vše probíhalo bez problémů do doby, než se kapela vydala na prázdniny lyžovat. Dolores, která stála na svahu poprvé v životě, spadla a vážně si poranila koleno. Z tohoto důvodu se musela zrušit všechna turné k albu \"No Need to Argue\". To ale albu neuškodilo a hity jako „Zombie“, „Ode to My Family“, „Ridiculous Thoughts“ nebo „I Can’t Be with You“ patří k nejslavnějším. Píseň „Zombie“ se během několika málo týdnů stala celosvětovým hitem a dokonce si odnesla prestižní ocenění stanice MTV The Greatest Hit Of The Year. Alba se prodalo celosvětově okolo 17 milionů kusů, což z něj dělá jedno z nejúspěšnějších alb 90. let.\n\nV roce 1996 skupina nahrává třetí řadové album s názvem \"To the Faithful Departed\". Album je věnováno příteli skupiny Dannymu Cordellovi a dědečku Dolores Joemu, kteří oba tentýž rok zemřeli. Album provázelo několik kontroverzí, podle skupiny nebylo tak úspěšné, sama Dolores o něm říká, že to není dobré album. Na druhou stranu se těší vysoké oblíbenosti fanoušků skupiny a obsahuje několik hitů jako rockpunkovou pecku „Salvation“, „When You Are Gone“, „Hollywood“ nebo „Free To Decide“. Alba se prodalo přes 6 milionů kopií. Toto album je jejich nejtemnější a skupina zpívá o globálních problémech a v té době aktuální válce na Balkáně.\n\nV roce 1998 se skupina pouští do dalšího alba \"Bury the Hatchet\". Na rozdíl od předešlých dvou není tak nostalgické a melancholické, naopak je z něj cítit pozitivní energie. Obsahuje hity jako populární „Animal Instinct“, „Promises“, „You and Me“ nebo „Just My Imagination“. Od počátku prodeje se těšilo veliké oblibě.\n\nNa dlouhou dobu posledním řadovým albem bylo \"Wake Up and Smell the Coffee\" (2001). Singly z tohoto alba byly „Analyse“ a „This Is the Day“. Poté je vydáno už jen album s největšími hity a v září 2003 se skupina rozpadá, aby se členové věnovali svým sólovým kariérám. The Cranberries se za dobu dosavadního působení stali jednou z nejúspěšnějších rockových skupin 90. let.\n\nKoncem roku 2009 se The Cranberries ohlásili návrat, sešli se na novém turné a začátkem roku 2010 ohlásili přípravu nové desky. V létě roku 2010 zavítali i do Česka, kde 17. července zahráli v rámci hudebního festivalu Colours of Ostrava.\n\nNa jaře 2011 nahráli studiové album \"Roses\" (oficiálně vyšlo v únoru 2012), které obsahuje jedenáct skladeb V rámci světového turné k desce \"Roses\" vystoupili The Cranberries 30. listopadu 2012 také v pražské Tipsport areně. \n\n\n\n"}
{"id": "134103", "url": "https://cs.wikipedia.org/wiki?curid=134103", "title": "Traťová kolej", "text": "Traťová kolej\n\nTraťová kolej je na železničních tratích kolej spojující sousední dopravny.\n\nPodle počtu traťových kolejí mezi sousedními dopravnami rozlišujeme tratě na\n\nV České republice na tratích provozovaných Správou železnic je definována jako „kolej na širé trati“ (ne nutně průběžná, řadí se sem i koleje odvratné, manipulační, …); traťová kolej, která spojuje dvě sousední dopravny s kolejovým rozvětvením, se nazývá „průběžná traťová kolej“.\n\nTraťové koleje na jednokolejné trati nemají zvláštní označení; je-li to technicky nezbytné, použije se číslo 1. Na dvoukolejných tratích se označuje číslem 1 traťová kolej vlevo při pohledu od začátku ke konci trati, číslem 2 pak traťová kolej vpravo při pohledu od začátku ke konci trati. Začátek a konec trati je pro každou trať uveden v Tabulkách traťových poměrů.\n\nNa tříkolejných tratích platí obdobné pravidlo, přičemž kolej uprostřed je označena číslem nula.\n"}
{"id": "134104", "url": "https://cs.wikipedia.org/wiki?curid=134104", "title": "The Smashing Pumpkins", "text": "The Smashing Pumpkins\n\nThe Smashing Pumpkins je americká alternative-rocková skupina z Chicaga, kterou založil roku 1988 Billy Corgan. Stala se jednou z nejznámějších představitelů grunge a alternativní hudby 90. let, kdy byli srovnáváni s kapelami jako Nirvana, Soundgarden či Pearl Jam. Po rozpadu v roce 2000 se roku 2007 opět sešli a vydali album.\n\nPrvní domácí nahrávky byly vytvořeny v červnu 1988 na kterých ještě hraje Billy na basu a zpívá a James Iha na kytaru, jako doprovod používají automatické bicí. Téhož roku se Billy seznámil s D'arcy Wretzky která hrála na housle a hoboj, ale chtěla začít hrát na basu. Naučila se to velmi rychle a tak mohli společně vystoupit 10. září 1988 v klubu Avalon. Bylo jim slíbeno, že mohou hrát další koncerty pokud vymění automatického bubeníka za živého. Tak se rozhodl Billy nějakého vyhledat a seznámil se s Jimmy Chamberlin, který té doby hrával v jazzových kapelách, ale rychle si zvykl na metalový zvuk tehdejších Pumpkins (který časem začal sám utvářet svými rytmickými modely a sóly). Jejich první společný koncert se jmenoval „Light Into Dark“ (Ze světla do tmy) a odehrál se ve slavném chicagském klubu Cabaret Metro. Z té doby pochází i jejich první demo nahrávky Sun a My Dahlia.\n\nJejich první singl \"I Am One\" vyšel v květnu 1990, a hned sklidil úspěch svým metalovo/grungeovým stylem (v té době velice populárním). Následoval další singl \"Tristessa\" (na přebalu je logo seattleského vydavatelství SUB POP, v té době hlavního vydavatele grungeových nahrávek. V květnu 1991 konečně vyšlo debutové album Gish pod labelem VIRGIN (Caroline). V tu samou dobu vyšlo další zásadní album Nevermind od Nirvany, což snížilo prodej alba Pumpkins. Na albu je kromě prvních dvou singlů dalších osm skvělých písní (\"Siva, Window Paine\" a \"Daydream\" - jediná píseň, v které D'arcy zpívá sólový vokál). Toto album bylo asi jediné, na kterém byli Pumpkins v naprosté souhře a bez rozepří, je zcela rockové bez elektroniky a rozmáchlého aranžmá použitého na pozdějších albech. Následovalo světové turné které se protáhlo na 18 měsíců a Pumpkins se vystřídali jako předkapely před Pearl Jam nebo Red Hot Chili Peppers. V této době kapela začala nořit do problémů - Jimmy začal brát heroin, James a D'arcy prošli bolestným rozchodem a Billy začal být čím dál víc arogantní.\n\nK definitivnímu průlomu došlo až s vydáním alba Siamese Dream, i když už v té době byla kapela na pokraji rozpadu (podle některých zdrojů veškeré kytarové a basové linky nahrál sám Corgan). Na album se s přispěním producenta Butche Viga dostávají různé příkrasy jako smyčce a zvony což dělá z alba více mainstreamovou záležitost. Singlový hit Cherub Rock je ještě typicky tvrdý, ale další hitové skladby jako Today nebo Disarm jsou už na pomezí s popem. Kapela se jakžtakž usmířila a vydala se na velké turné na slavném putovním festivalu Lollapalooza dokonce nahradili kapelu Nirvana. Aby kapela uspokojila rozrůstající se masu fanoušků vydali roku 1994 kolekci B-stran Pisces Iscariot. Které opět sklidilo úspěch. Už v této době Corgan připravoval další velkolepé koncepční album které by spojilo elektrické, akustické i orchestrální písně se spoustou jiných stylů.\n\nNahrávání Mellon Collie and the Infinite Sadness probíhalo v klidu a pohodě s novým producentem Floodem, který vytvořil ještě vznešenější aranžmá než bylo na předchozím albu. Na tomto téměř sto minutovém albu se vystřídá mnoho stylů počínaje art-rockem přes metal po typické popové písně. Hlavní nedostatek tohoto alba je právě jeho vyhraněnost od popěvků až k naprosto tvrdým kouskům. Album je koncepčně propojeno motivem denního cyklu a beznadějí. Album sklidilo obrovský úspěch po celém světě (prodalo se ho přes 16 mil.) a na turné si kapela najala pomocného klávesistu Jonathana Melvoina (ten bohužel turné nepřežil). V červenci 1996 se smrtelně předávkoval heroinem a ani zdrogovaný Chamberlin ho nezachránil. Kapela se ho rozhodla vyhodit a nahradila ho Mattem Walkerem. Poté, co se téhož roku Billy rozvedl, rozhodl se, že už nevytvoří další rockové album.\n\nPrvní krůčky k elektronické hudbě se projevily v písni k filmu Batman a Robin (The End is the Beginning is the End). Nahrávání alba Adore bylo zdlouhavé, protože si Pumpkins nevěděli rady bez Chamberlina a s automatickými bicími. Většina písní na albu je pomalejší a klidnější a hlavně působí velice uměle, nejlepší se jeví skladby podle starého stylu jako Perfect či Annie-Dog. I když se album u kritiků setkalo s velkým ohlasem, u fanoušků to byl propadák. Proto se Corgan rozhodl opět vrátit k syrové a tvrdé muzice, proto vzal na milost i Chamberlina a začal pracovat na nových písních. Během nahrávání alba Machina/The Machines of God se s kapelou rozloučila D'Arcy a Billy jí nahradil Melissou auf der Maur (ex-HOLE), ale basové party už byly hotové takže se objevila až na koncertech a fotografiích. MACHINA znamenala pro kapelu návrat k tvrdým pasážím z Mellon Collie, ale i k některým postupům z Adore. První singl a největší hit byla emocemi nabitá píseň Everlasting Gaze. Po turné se ovšem Corgan rozhodl kapelu rozpustit (oficiálně pro něj není v moderní době plné popu místo, neoficiálně pro slabou prodejnost posledních dvou alb). Následovalo poslední rozlučkové turné zakončené na místě jejich počátku v klubu Cabaret Metro. Rokem 2000 byla tato skvělá kapela rozpuštěna. Billy ještě po internetu vydal nepoužitý materiál z MACHINY pod názvem Machina II/The Friends & Enemies of Modern Music. A roku 2001 bylo vydáno greatest hits album Rotten Apples a v limitované edici i B-strany a rarity Judas O.\n\nPo tom co Billy založil novou kapelu Zwan a vydal s ní jediné album a po své sólové desce Corgan prohlásil v Chicago Tribune, že se rozhodl dát Smashing Pumpkins znovu dohromady. Ovšem jako jediný z bývalých členů kapely se k němu přidal Chamberlin a tak se Billy spojil s novými členy - Jeff Schroeder a Ginger Reyes. Společně začali nahrávat nové album pojmenované Zeitgeist, které vyšlo 10. července 2007. Ale už 21. května kapela vydala nový singl Tarantula, který značí, že se kapela vrací na své úplné začátky svou syrovostí a rockovým stylem. 30. ledna 2008 se Smashing Pumpkins představili v Praze (bylo to už podruhé, poprvé v roce 1997)\n\n"}
{"id": "134106", "url": "https://cs.wikipedia.org/wiki?curid=134106", "title": "Audioslave", "text": "Audioslave\n\nAudioslave byla americká alternative-rocková superskupina, kterou roku 2001 založili Chris Cornell (zpěv), Tom Morello (kytara), Tim Commerford (baskytara, zpěv) a Brad Wilk (bicí). Chris hrál předtím v kapele Soundgarden, ostatní členové jsou z kapely Rage Against the Machine. Stejně jako to bylo u Rage Against The Machine, kapela je hrdá na fakt, že veškerý zvuk je produkován s využitím pouze zpěvu, kytary, baskytary a bicí, tedy žádné klávesy, syntetizéry, samply a podobně. Kapelu v únoru 2007 opustil její zpěvák Chris Cornell z důvodu dlouhodobých osobních neshod v kapele. Po krátké době se Audioslave rozpadli nadobro.\n\nPočátky kapely sahají do října roku 2000, krátce po rozpadu Rage Against The Machine, kdy RATM opustil Zack de la Rocha. Zbývající tři členové kapely, se rozhodli že budou dále pokračovat jako trio pod jménem Rage. S kapelou spolupracovalo několik zpěváků, např. B-Real z Cypress Hill nebo Maynard James Keenan z Tool. Producent Rick Rubin kapele navrhl aby zkusili nahrávat s Chrisem Cornellem. Tato spolupráce se zdála být naprosto ideální a tak se v březnu 2001 přesunuli do nahrávacího studia, během 19 dnů napsali 21 písní (první byla \"Light My Way\", třetí \"Set It Off\").\n\nNa protest proti prezidentovi Donaldu Trumpovi se skupina opět sešla po 12 letech 20. ledna 2017 na takzvaném anti-inauguračním plese v Los Angeles - Teragram ballroom. Tohle bylo definitivně poslední vystoupení skupiny Audioslave\n\nZpěvák Chris Cornell byl nalezen 18.5. 2017 ve svém hotelovém pokoji v Detroitu bez známek života oběšený. Možný důvod sebevraždy může být i to, že Chris si vzal jeden nebo dva prášky antidepresiv (Ativan) navíc. Jedním z vedlejších účinků těchto antidepresiv jsou i sebevražedné myšlenky.\n\n\n"}
{"id": "134107", "url": "https://cs.wikipedia.org/wiki?curid=134107", "title": "Belianské Tatry", "text": "Belianské Tatry\n\nBelianské Tatry ( ) jsou geomorfologický podcelek a nejvýchodnější část Východních Tater východně od Kopského sedla, které je odděluje od Vysokých Tater. Na severu hraničí s Podtatranskou brázdou. Mají rozlohu 67,5 km². Hřeben Belianských Tater je 14 km dlouhý a je kolmý na hřeben \"Vysokých Tater\". Neodbočují z něj žádné výrazné boční hřebeny a je tvořen převážně vápenci a břidlicemi.\n\nHřeben tvoří od západu k východu vrcholy:\n\nSeverní svahy odvodňuje potok Biela a její pravostranné přítoky (Rígeľský potok, Tokárenský potok, Babí potok). Pravostrannými přítoky Javorinky je odvodňována část severních svahů západně od Havrana (Nový potok) a část jižních svahů západně od Hlúpého tzv. Zadné Meďodoly (Štefanka, Meďodolský potok). Východní část jižních svahů tzv. Predné Meďodoly odvodňuje levý přítok Kežmarské Bielé vody Napájedlový potok. Na rozdíl od ostatních částí \"Tater\" se zde nevyskytují plesa ani vodopády. Toto není tak docela pravda, neboť v Monkově dolině na Ríglovém potoce se nacházejí vodopády (Vodopád Rígeľského potoka) – viditelné z naučného chodníku do Širokého sedla ze zastávky č. 3 v nadmořské výšce cca 1 310 m.\n\nV pohoří jsou bohatě zastoupeny krasové jevy, z nichž je však zpřístupněna pouze jeskyně Belianska jaskyňa.\n\nTéměř celé pohoří je součástí národní přírodní rezervace Belianské Tatry, která je až na turistické značky vedoucí okrajem a naučnou stezku Monkova dolina – Kopské sedlo veřejnosti nepřístupná. Je zde široce zastoupena vápencová flóra. Záchranná stanice Tatranské horské služby se nachází na chatě Plesnivec (1 290 m).\n\n\n"}
{"id": "134108", "url": "https://cs.wikipedia.org/wiki?curid=134108", "title": "Metro v Tbilisi", "text": "Metro v Tbilisi\n\nMetro ( , \"Tbilisis Metropoliteni\", ) tvoří v hlavním městě Gruzie, Tbilisi, velmi důležitou součást MHD.\n\nSystém má celkem 2 linky (Gldani-Varketili a Saburtalo) dohromady dlouhé 26,4 km s 22 stanicemi. 20 z nich je podzemních, z toho 16 založených hluboce (6 pilířových, 5 sloupových a 5 jednolodních stanic petrohradského typu) a 4 mělce.\n\nMetro obsluhuje centrum města, průmyslové oblasti a místa, kde se nachází kulturní budovy. Tři ze stanic se nacházejí u železničních nádraží.\n\nOdhadu využití za rok 2005 činí 105,6 milionu cestujících. Provoz zajišťují tří- až čtyřvozové vlaky, dohromady má síť 186 vozů metra. Jedná se většinou o Soupravy typu E, zčásti novější 81-71. Některé z těch byly modernizovány závodem ZREPS z Moskvy, čelo řídících vozů dodala Škoda Transportation z Plzně, takže vzhledem připomínají typ 81-71M používaný v metru v Praze (na linkách A a B). Jako technické zázemí jim slouží dvě depa, každá linka má jedno.\n\nTbilisi jako milionové centrum Gruzínské SSR trpělo zhoršující se dopravní situací, kterou se snažilo vyřešit metrem sovětského typu.\n\nVýstavba v tehdy sedmisettisícovém městě začala roku 1952 a trvala 14 let. 11. ledna 1966 byl otevřen 6,3 km dlouhý úsek s šesti stanicemi. Tbilisi tak bylo čtvrté sovětské město s metrem po Moskvě, Petrohradu a Kyjevě. Druhá linka přibyla v roce 1979, třetí se buduje v současné době. V roce 1981 bylo v provozu celkem 18,8 km tratí a 16 stanic.\n\nRychlý rozvoj však skončil rozpadem SSSR roku 1991, když nezávislá Gruzie vstoupila do nových společensko-ekonomických podmínek. Ideologické názvy stanic byly změněny; zastavena však byla stavba nových úseků, snížilo se rovněž financování a údržba tratí stávajících. Navíc došlo k některým incidentům (9. října 1997 ve stanici Didube se odpálil sebevražedný atentátník, 14. února 2000 někdo hodil do metra podomácku vyrobený granát a v březnu 2004 byl zaznamenán pokus o útok jedovatým plynem). Mezi lety 2004 a 2005 byla jako odpověď na tyto činy zpřísněna bezpečnostní opatření.\n\nV současné době prochází stanice i vlaky metra v Tbilisi rozsáhlou rekonstrukcí. Vynakládané finanční sumy se výrazně zvýšily; metro v Tbilisi tak má v roce 2007 dosáhnout evropských standardů.\n\n \n"}
{"id": "134112", "url": "https://cs.wikipedia.org/wiki?curid=134112", "title": "Alanis Morissette", "text": "Alanis Morissette\n\nAlanis Nadine Morissette, známá jako Alanis Morissette, (* 1. června 1974 Ottawa, Ontario) je kanadsko-americká zpěvačka, textařka, skladatelka a hudební producentka. Příležitostně také účinkuje jako herečka. Její kariéra začala v mládí, kdy natočila dvě taneční alba \"Alanis\" (1991) a \"Now Is the Time\" (1992), obě desky byly vydány společností MCA Records.\n\nNa mezinárodní scéně debutovala s albem \"Jagged Little Pill\" (1995). Této rockově pojaté desky se prodalo přes 30 milionů kusů a stala se tak do té doby nejprodávanějším albem v historii od ženské interpretky.\nPo úspěchu \"Jagged Little Pill\" se rozhodla produkovat svá následující díla, \"Supposed Former Infatuation Junkie\" (1998), \"Under Rug Swept\" (2002), \"So-Called Chaos\" (2004) a \"Flavors of Entanglement\" (2008) sama. Žádné však nepředčilo \"Jagged Little Pill\" ani v prodejnosti ani v hodnocení recenzentů. V roce 2012 vyšla deska \"Havoc and Bright Lights\".\n\nNarodila se 1. června 1974 v kanadské Ottawě. Jejím otcem je Francouz Alan Richard Morissette a matkou Maďarka Georgia Feuerstein. Pojmenována byla po svém otci řeckou variantou jména Alanna. Má staršího bratra Chada a bratra dvojče Wada.\n\nOd 6 let hrála na klavír a v deseti letech napsala svoji první píseň „Fate Stay With Me“. V roce 1986 poprvé účinkovala v dětské televizní show \"You cant do that on television\". Peníze, které si za roli vydělala, použila na vydání singlu „Fate Stay With Me“. Během studia na střední škole vystupovala s několika méně známými hudebními skupinami, až v roce 1988 vyhrála populární americkou soutěž \"Star Search\". Jako vítězka soutěže podepsala nahrávací smlouvu s MCA Publishing.\n\nJejí debutové album vydalo MCA Records v roce 1991 pod názvem \"Alanis\". Zpěvačka celou dobu spolupracovala při skládání písní s producentem Lesliem Howem. Album bylo popově a tanečně zaměřené, jeho hlavní singl „Too Hot“ dosáhl 20. příčky v hitparádě. Další singly byly například „Walk Away“, „Feel Your Love“ nebo „Plastic“. V roce 1992 vyhrála svou první cenu Grammy za nejlepší ženskou zpěvačku roku.\n\nJejí život však nešel pouze úspěch za úspěchem. Od svých 14 do 18 let prodělala anorexii a bulimii, čemuž negativně přispělo profesionální vytížení a tvrdé manažerské požadavky při nahrávání prvního alba. V 17 letech podstoupila terapii a z nemoci se úspěšně vyléčila.\n\nV roce 1992 vydala, opět ve spolupráci s Howem a MCA, své druhé album \"Now is the Time\", které bylo hodně baladově zaměřené. Album nebylo úspěšné tak, jak se očekávalo, a proto ztratila kontrakt s MCA.\nPo dokončení studia na střední škole se přestěhovala nejdřív do Toronta, poté do Los Angeles v rámci usilovného hledání kvalitního skladatele a producenta, který by vyhovoval jejím představám. Její průzkum ji zavedl až ke Glenu Ballardovi (napsal hit „Man in the Mirror“ pro Michaela Jacksona). Hned jakmile se potkali, začali kreativně experimentovat. Ballard ji povzbuzoval k výraznějšímu vyjadřování svých emocí. V roce 1995 podepsala smlouvu s Maverick Records.\n\nMaverick Records vydali \"Jagged Little Pill\" jako její mezinárodní debutové album. Už před vydáním očekávalo studio úspěch, ale zdaleka ne takový, jaký přišel. První singl z této desky „You Oughta Know“ okamžitě vylétl na přední místa světových hitparád následován hity „All I really Want“ a „Hand in My Pocket“. To nejlepší však přišlo až potom, a to byla její celoživotně nejúspěšnější píseň „Ironic“. Dalšími hity byly skladby jako „You Learn“ nebo „Head over Feet“. Album se stalo bestsellerem, prodalo se ho až 40 mil. kopií po celém světě a stalo se tak nejprodávanějším debutovým albem na světě.\n\nTento úspěch přispěl novým zpěvákům a skupinám jako Avril Lavigne nebo Pink. V roce 1996 získala 6 ocenění \"Juno\": konkrétně za album roku, singl roku, nejlepší rokové album, zpěvačka roku, skladatelka roku a 4 ocenění Grammy za nejlepší rockovou píseň („You oughta Know“), nejlepší rockové album, album roku a Nejlepší Ženský Rockový Vokální Počin. Dále v roce 1998 vyhrála Grammy za nejlepší hudební video.\n\nBěhem účinkování na turné prohlásila, že je unavená z neustálého cestování, rychlým navazováním vztahů a partami zdrogovaných lidí. Rozhodla se odjet do Indie a začala se věnovat józe.\n\nV roce 1998 společně s Ballardem vydala své 4. album \"Supposed Former Infatuation Junkie\". Z tohoto alba je známá například píseň „Unsent“, která představovala tradiční způsob její tvorby, čili jednohlasá melodie kterou Alanis zpívá na prozaické texty připomínající spíše dopis. Album nebylo příliš úspěšné, dá se říct, že si jím odradila velké množství fanoušků. Přesto byla kritika na něj pozitivní a hlavní singl „Thank U“ byl nominován na mnoho cen. Videa „Unsent“ a „Thank U“ získala ocenění za nejlepší videa (na videu „So Pure“ Alanis tancuje spolu se svým přítelem).\n\nV témže roce spolu-účinkovala na albech Dave Matthews Band: \"Before These Crowded Streets\" („Don't Drink the Water“ a „Spoon“) a Ringo Starr\": Vertical man\" („Drift Away“)\n\nV roce 1999 účinkovala na projektu \"The Prayer circle\" s Jonathanem Eliasem. V těchto letech také vydala akustické album \"Alanis Unplugged\", které vzniklo během jejího účinkování v televizní show MTV Unplugged. Znovu nahrála své skladby ze starších alb a přidala k nim úplně nové, například „King of Pain“ nebo „That I would be Good“.\nV únoru roku 2002 vydala již své páté album \"Under Rug Swept\". Poprvé v životě se ujala sama role vokalistky, skladatelky i producentky svého alba. Většinu doprovodů hrála její skupina zahrnující Joel Shearer, Nick Lashley, Chris Chaney a Gary Novak. Krátce po natočení desky si však najala úplně jinou hudební skupinu představující Jason Orme, Zac Rae, David Levita a Blair Sinta, kteří s ní zůstali až dosud.\n\nDesky \"Under Rug Swept\" se prodalo na miliony kusů v čele se singlem „Hands Clean“, který se umístil na 1. pozici v Canadian Singles Chart. Za tuto desku získala Morissette producent roku. Neméně známým se stal také singl „Precious Illusions“.\n\nV roce 2002 vydala balíček \"Feast on Scraps\", který obsahoval DVD z živého koncertu, komentáře ze zákulisí, CD \"Under Rug Swept\" s nově natočenou písní „Simple Together“. V témže roce si Alanis zahrála i na Broadwayi.\n\nV květnu 2004 vydala své šesté album \"So-Called Chaos\". Všechny písně sepsala sama a album koprodukovala se svým starým známým Timem Thorney a Johnem Shanksem. Rockové album se stalo v USA nejméně prodávaným a utržilo smíšené kritiky. Protože první věta vedoucího singlu „Everything“ obsahovala slovo asshole (debil), americké rádio ji odmítlo hrát a proto musela toto slovo zaměnit na nightmare. I tak ale singl zaznamenal značný úspěch a dostal se mezi nejlepší čtyřicítku. Další singly „Out is Through“ a „Eight Easy Steps“ měly horší komerční úspěch než „Everything“.\n\nV roce 2004 poskytla rozhovor pro časopis \"The Mirror\", kde se zmínila o svých zkušenostech s drogami, závislosti na jídle a pití a svých partnerech. Připustila svou náklonnost k herci Ryanu Reynoldsovi.\n\nNa oslavu 10. výročí vydání alba \"Jagged Little Pill\" vydala jeho novou akustickou verzi. Prodalo se ho kolem 300 tisíc kopií. K albu přidala video „Hand in My Pocket“.\n\nNejvětší hitovým albem se stalo až \"The Collection\" v roce 2005. Hlavními singly byly nové písně „Seals“ a „Crazy“. Limitovaná edice obsahovala i DVD s dokumenty a videi o dvou nikdy nevydaných písních.\n\nPíseň „Wunderkind“ ze soundtracku k filmu \"Letopisy Narnie\" věnovala (Lev, Čaroděj a kouzelná skříň).\n\nV roce 2006 účinkovala v mnoha show a poskytla mnoho rozhovorů, hlavně časopisu Rolling Stone, který uvedl, že se chystá vydat nové album. V roce 2007 se rozešla se svým přítelem Reynoldsem a 1. dubna vydala parodii na \"The Black Eyed Peas\" „My Humps“. Hovořilo se o tom, že to byl pravděpodobně aprílový žertík. Zpěvačka z The Black Eyed Peas Fergie jí za to poslala dort ve tvaru „zadní části těla“. Video se dostalo do TOP 40 nejsledovanějších klipů na YouTube.\n\nZazpívala si také kanadskou a americkou státní hymnu na finále Stanley Cupu.\n\nDne 24. dubna vystoupila v Hotel Café v Los Angeles. Oznámila, že společně s producentem Guyem Sigsworthem skládali v posledních měsících písně. Za doprovodu Sigswortha novou skladbu „Not as We“.\n\nDne 14. září prohlásil Sigsworth v interview, že společně napsali 25 písní a z toho jich 13 vybrali pro novou desku. Další známou písní, která by se na nové desce měla objevit, je „Underneath“. Natočila také ještě nepojmenované video, na kterém je zachyceno plavání. Nové album vyšlo 2. června 2008 a obsahuje 11 písní.\n\n25. prosince 2010 se jí narodil syn Ever a 23. června 2016 dcera, Onyx Solace.\n\n\n\n"}
{"id": "134113", "url": "https://cs.wikipedia.org/wiki?curid=134113", "title": "Tatra KT8D5R.N1", "text": "Tatra KT8D5R.N1\n\nTatra KT8D5R.N1 (též KT8D5.RN1) je tříčlánkový tramvajový vůz, který vznikl modernizací československé tramvaje Tatra KT8D5. Jedná se o jednosměrnou variantu s novým středním nízkopodlažním článkem. Do této podoby byly mezi lety 2003 a 2011 rekonstruovány všechny ostravské tramvaje KT8D5.\n\nPo zahájení modernizací obousměrných tramvají KT8D5 na typ KT8D5R.N2 v Brně se rozhodl Dopravní podnik Ostrava (DPO) uskutečnit podobný projekt. Dosazením nového nízkopodlažního článku a především zjednosměrněním vozu tak vznikla tramvaj KT8D5R.N1. Důvodem pro tuto změnu byl především fakt, že se vozy KT8D5 jako obousměrné téměř nevyužívaly. Pouze při specifických výlukách, kdy by byl koncový úsek tratě odříznut od zbytku sítě, by byla využita výhoda těchto vozů. Dalšími důvody bylo zvětšení počtu sedaček a snížení počtu dveří, které zvláště v zimě nechtěně odvádějí teplo z interiéru. Původní plány, vzhledem k různým mimořádným výlukám, nepočítaly se zjednosměrněním všech tramvají KT8D5. Na přelomu ledna a února 2011 byla dokončena rekonstrukce poslední tramvaje, rekonstruováno tedy je všech 16 vozů KT8D5. Jako náhradu za obousměrný typ KT8D5 DPO zakoupil dvě tramvaje VarioLF3/2.\n\nNejvýraznějším modernizačním prvkem je zjednosměrnění vozu. Byly tak odstraněny všechny dveře a schody na levé straně karoserie, zrušeno bylo zadní stanoviště řidiče, odstraněn byl i zadní pantograf, zatímco přední sběrač byl nahrazen novým polopantografem. Díky těmto úpravám došlo ke zvýšení počtu sedaček pro cestující. Krajní články byly kromě úprav spojených se zjednosměrněním kompletně opraveny. Střední článek tramvaje byl nahrazen novým nízkopodlažním s typovým označením ML8LF od firmy Krnovské opravny a strojírny. Interiér vozidla byl také modernizován: nové čalouněné sedačky, nová topná tělesa, stropní ventilátory, protiskluzová krytina na podlaze, elektronický informační systém. Sedačky pro cestující jsou po celém voze rozmístěny 2+1. Výška podlahy činí 900 mm nad temenem kolejnice, nad klouby se mírně zvedá na 970 mm, podlaha nového středního článku se nachází ve výšce 350 mm. Elektrická výzbroj zůstala původní typu TV3, byl však vyměněn statický měnič. Podvozky jsou rovněž původní.\n\nJednosměrná varianta modernizace vozu KT8D5 je využívána pouze v Ostravě. Jako první byla v roce 2003 rekonstruována tramvaj evidenčního čísla 1510, která byla odborné veřejnosti představena 16. května téhož roku. Vůz byl do provozu s cestujícími zařazen na konci června 2003. V dalších letech byly obdobným způsobem rekonstruovány další vozy, poslední, šestnáctá tramvaj č. 1508 byla modernizována v průběhu let 2009–2011.\n\nModernizace na typ KT8D5R.N1 pro Ostravu probíhala v Ústředních dílnách DPO v městské části Martinov.\n"}
{"id": "134117", "url": "https://cs.wikipedia.org/wiki?curid=134117", "title": "Černá kuchyně", "text": "Černá kuchyně\n\nČerná kuchyně tvoří prostor v domě, převážně v zadní či boční části síně, s otevřeným komínem trychtýřovitého tvaru o větším průměru, zvaného též lezák či plášťák, pod nímž bylo otevřené ohniště, v pozdějších dobách pak různá topná zařízení, jako např. sporák či pec. Do černé kuchyně se převážně vstupovalo ze vstupních prostor domu, na hradech a zámcích tvořila samostatné prostory mimo obytné části, často doplněné zdrojem užitkové či pitné vody. Býval v ní zabudován kotel pro přípravu nápojů pro dobytek či na vyvařování prádla. Ve stěně nad ohništěm bylo ústí pece a kamen postavených ve světnici. Taková černá kuchyně pak sloužila nejen k přípravě pokrmů, ale i k přikládání do kamen. Vařilo se na trojnožkách, roštech či v hrncích. V některých případech rozšířený komín sloužil k uzení masa.\n\nČernou kuchyni znali již Římané, byla budována v patricijských domech. U nás se začala rozšiřovat od druhé poloviny 16. století, když nahradila dýmné jizby. Největšího rozšíření dosáhla v 18. a 19. století, do značné míry díky přísnějším protipožárním předpisům. Postupně se měnila ze součásti síně na samostatnou místnost. Zpočátku jimi byly vybaveny hostince, mlýny, fary a šlechtická sídla. Konec je spojen se zaváděním tahových komínů, do nichž ústily přímo obsluhovaná kamna či sporáky. Název pochází od stěn zčernalých kouřem vystupujícím z otevřeného ohniště. Co se týká vybavení, venkovské kuchyně bývaly obvykle vybavené velice skromně, pouze prostým nábytkem bez jakéhokoliv zdobení. Při jejich výrobě se využívaly přírodní materiály a barvy.\n\nS rozšířením černé kuchyně na venkovské stavby se rozšířily i nářeční a lokální názvy. V Čechách se jí říkalo kuchyňka, v okolí Nymburka černý krb, na západní a střední Moravě ohnisko, na Slovácku kútek, na Brněnsku nothert.\n\nOjediněle i dnes jsou zachovány černé kuchyně v soukromých venkovských stavbách, ke zhlédnutí tvoří součásti skanzenů – Vysoký Chlumec, muzeí – Kouřim (Muzeum lidových staveb), Horní Slavkov, Vlastivědné muzeum v Železnici, restaurována byla černá kuchyně na radnici v Jihlavě. Z hradů a zámků stojí za podívání Křivoklát, kde je umístěna ve věži Huderka, dále např. na hradech Pecka, Jindřichův Hradec, Švihov, Roupov na zámku Veltrusy.\n\n"}
{"id": "134118", "url": "https://cs.wikipedia.org/wiki?curid=134118", "title": "Ondřej Hejma", "text": "Ondřej Hejma\n\nOndřej Hejma (* 3. února 1951 Praha) je zpěvák a hudební skladatel, frontman skupiny Žlutý pes. Po studiích začínal jako tlumočník a překladatel. Od roku 1987 působil také jako dopisovatel agentury Associated Press v Československu a později přispíval i do českých médií. Napsal čtyři knihy, a na veřejnosti je znám i z televizních soutěží jako Chcete být milionářem nebo Česko hledá Superstar.\n\nPo gymnáziu vystudoval filologii (angličtina a čínština) na Filozofické fakultě Univerzity Karlovy.\n\nPo univerzitě krátce pracoval v reklamní agentuře a následně přešel do svobodného povolání jako tlumočník a překladatel. V roce 1987 se stal pražským zpravodajem agentury Associated Press. Pokrýval zejména klíčové chvíle sametové revoluce a základní období ekonomické transformace. Z agentury odešel v roce 2009 a nadále se věnuje hudbě i psaní. Je ženatý, jeho manželka Vladimíra Hejmová je lékařka. Mají dvě děti, staršího syna Jana a mladší dceru Terezu. Bydlí v Řevnicích u Prahy. \n\nPo maturitě v 60. letech začal účinkovat ve folkbluesové formaci Ivana Hlase Žízeň. V roce 1978 vzniká skupina Žlutý pes se kterou Hejma koncertuje dodnes. Za tu dobu nahrála kapela celkem 11 alb, obsahujících řadu rozhlasových evergreenů. V roce 1996 získala cenu Hudební akademie jako kapela roku. Souběžně se Žlutým psem účinkoval i v alternativním projektu L. L. Jetel s Radimem Hladíkem a Ernoušem Šedivým. Od roku 2016 hraje také v akustickém sdružení Marush.\n\nV sedmdesátých letech Hejma spolu se Štefanem Rybárem vydal cestopis Autostopem do Nepálu (edice Kamarád, 1978). V osmdesátých letech pracoval jako tlumočník, a pro Ústřední půjčovnu filmů opatřoval anglicky mluvené filmy českými titulky. Později se stal součástí samizdatové sítě filmových nadšenců, pro kterou ze zahraničí dovážené videokazety opatřoval amatérským rychlodabingem. Po revoluci byl činný jako moderátor televizních a rozhlasových politických debat v TV3 (politická debata \"Bez kravaty\"), v rádiu Frekvence 1 (pořad \"Press klub\"), v časopisu Reflex (rubrika \"Psí život\"). V TV Nova uváděl pořad \"Chcete být milionářem?\", jako porotce účinkoval v první a třetí řadě soutěže \"Česko hledá Superstar\". V roce 2009 byl porotcem v první sérii soutěže \"Česko Slovenská Superstar\". Na internetové televizi Stream kombinoval hudbu a zprávy v pořadu Rap 'n' News a v současné době glosuje aktuální události na internetové televizi XTV. V roce 2012 začal psát a postupně vydávat autobiografickou trilogii Fejsbuk, Americký Blues a Srdce Zlomený.\n\nV komunistických archivech bezpečnostních složek je od roku 1974 veden jako prověřovaná osoba (krycí jméno Student) a od roku 1987 jako agent (krycí jméno Rony). Konkrétní svazek s patřičnými důkazy se ale nedochoval, protože jej StB zničila. Hejma tuto archivní evidenci považuje za dezinformaci, svou verzi popisuje v autobiografickém románu \"Fejsbuk\".\n\n\n\n"}
{"id": "134119", "url": "https://cs.wikipedia.org/wiki?curid=134119", "title": "Frederick Forsyth", "text": "Frederick Forsyth\n\nFrederick Forsyth (* 25. srpna 1938, Ashford, Kent, Spojené království) je britský spisovatel a novinář, který je znám jako autor světových politických bestsellerů. Řadu let pracoval jako agent MI6.\n\nNarodil se v Ashfordu v hrabství Kent. Jako sedmnáctiletý zanechal studia a okouzlen toreadorským řemeslem odešel do Španělska. Zde studoval na univerzitě v Granadě. O dva roky později se stal nejmladším pilotem Britského královského letectva. Poté pracoval jako korespondent pro agenturu Reuters ve Východním Berlíně a v Paříži a jako reportér BBC v Africe. Jako důsledek příliš kritického postoje okolo krize v Biafru jej propustili z práce. Do Londýna se vrátil úplně bez peněz a právě finanční tíseň ho přivedla ke psaní. Velký úspěch zaznamenal už jeho první román \"Den pro Šakala\" o fiktivním atentátu na Charlese de Gaulla, který byl později i zfilmován.\n\nČasto se o něm hovoří jako o panu vypravěči. Je pověstný svou pečlivostí s jakou sbírá informace pro své romány, které často vychází ze skutečných událostí. Detailně popisuje jednání svých hrdinů, ale i historických postav jakož i četné skutečnosti politického pozadí událostí. Stejnou pozornost věnuje technickým parametrům zbraní, letadel či tanků. Podrobná popisnost jde často na úkor podrobnějšího psychologického vykreslení postav.\n\nAutorovi je proto rovněž přičítána metoda žurnalistického psaní zpravodajství, použitého na beletrii.\n\nSvět jeho knih je prostředí, kde vyhrává jen nejsilnější. Rozhodně nelze vždy počítat s happy-endem a autor často překvapí své čtenáře náhlými zvraty. Zejména knihy z pozdějšího období jsou psány s velkým spádem děje.\n\nTématem jeho knih je často svět tajných služeb, především těch z Velké Británie. Mezní situace vytrhávají čtenáře z jeho klišé osobní bezpečnosti. Konflikt není daleko, jeho potenci si každý nese v sobě, včetně morálních otázek s tím spojených.\n\nKnihy autora pracují s předpokladem určitého obecného morálního kodexu západní civilizace. Dobro (byť ne nutně hlavní kladný hrdina) zpravidla uspěje, nebo aspoň zlo netriumfuje. I kladné postavy ovšem často nectí zákony nebo jimi pohrdají (lidská práva, soudní proces), neboť by jim bránily efektivně dojít ke svému cíli. Problém zneužití moci je demonstrován především na záporných postavách. Na půdě beletrie uvedené metody zlepšují čtivost, současně jsou ale i mezí realističnosti.\n\n\"Den pro Šakala\" (\"\") z r. 1971. Pojednává o profesionálním nájemném vrahovi s krycím jménem Šakal, který má provést atentát na francouzského prezidenta Charlese de Gaulla. Příběh byl zfilmován (včetně promítání v ČSSR již za socialismu) i vydán v Odeonu již r. 1975, pročež se jedná o zřejmě nejznámější dílo autora v ČR vůbec.\n\n\"Vyjednavač\" (\"The Negotiator\") z r. 1989. Pojednává o fiktivním únosu syna fiktivního prezidenta Spojených států na počátku devadesátých let. Únos má zabránit uvolňování vztahů k Sovětskému svazu, vedeného ještě Michailem Gorbačovem. Dílo nás provede mnoha zeměmi Evropy a na závěr i USA.\n\n\"Boží pěst\" (\"The Fist of God\") z r. 1994. Zákulisí vyzvědačů a odporu po obsazení Kuvajtu Irákem a následné války v zálivu (Gulf War) z perspektivy obsazeného Kuvajtu a později i Bagdádu. Použije Saddám chemické, bakteriologické nebo dokonce jaderné zbraně? Román popisuje i několik ústředních postav iráckého režimu a způsob udržování jejich moci, včetně metod drastického mučení. Vítězství znamená pro Raise (Saddám Husajn) možná něco jiného než pro Západ a dopomoci mu k němu má i jeho utajované superdělo z Projektu Babylon.\n\n\"Afghánec\" (\"The Afghan\") z r. 2006. Tajný agent infiltruje Al Kaidu a pracuje na překazení jejího velkého plánovaného útoku, osnovaného z pozadí samotným Usámou bin Ládinem. Mike Martin (již působil v Boží pěsti) musí projít Afghánistánem, Pákistánem i zeměmi Arábie.\n\n\"Kobra\" (\"The Cobra\") z r. 2010. Prezident USA (nejmenován, ale náznaky míněn Barack Obama) spouští tajnou akci s rozpočtem 2 miliardy dolarů, která má za cíl rozvrátit světový trh s kokainem. Paul Deveraux (Kobra), jako autor celého plánu, řídí tajnou operaci proti kokainovému kartelu. Tato operace je zpočátku úspěšná, ovšem jejímu úspěšnému dokončení zabrání politické rozhodnutí.\n\n\n"}
{"id": "134120", "url": "https://cs.wikipedia.org/wiki?curid=134120", "title": ".uk", "text": ".uk\n\n.uk je internetová národní doména nejvyššího řádu pro Spojené království. Kód ISO 3166-1 pro Spojené království je sice gb, ovšem v předchozích počítačových sítích se používal identifikátor .uk, což se promítlo i do TLD. Později bylo přidělena i TLD .gb, přičemž cílem byl postupný přechod na tento kód, k tomu ovšem nikdy nedošlo a široce používané .uk již lze jen těžko změnit.\n\nNení povoleno registrovat doménové jméno přímo pod doménu .uk – místo toho musí být použita doména 2. úrovně, jako jsou:\n\n"}
{"id": "134122", "url": "https://cs.wikipedia.org/wiki?curid=134122", "title": "Východní Tatry", "text": "Východní Tatry\n\nVýchodní Tatry ( , ) jsou jeden ze dvou vyšších geomorfologických podcelků Tater. Tím druhým jsou Západní Tatry. Hranice mezi nimi na slovenské straně probíhá od Ľaliového sedla na hlavním hřebeni \"Tater\" horní částí Tiché doliny do sedla Závory. Ze sedla pokračuje Kobylí a Kôprovskou dolinou do Podbanského.\n\n\"Východní Tatry\" se dělí na Vysoké Tatry a Belianske Tatry. Jsou od sebe oddělené dvěma protilehlými dolinami spadajícími s Kopského sedla (Zadné Meďodoly, Predné Meďodoly). Ze \"Zadných Meďodolů\" pokračuje dolním úsekem Javorové doliny. Z \"Predných Meďodolů\" pokračuje úbočím Bujačího vrchu a Dolinou Siedmich Prameňov.\n\nNásledující mapa zobrazuje polohu nejvyšších vrcholů Vysokých Tater (Gerlachovský štít, 2655 m) a Belianských Tater (Havran, 2152 m), a také Ľaliového sedla, oddělujícího Východní Tatry od Západních.\n"}
{"id": "134123", "url": "https://cs.wikipedia.org/wiki?curid=134123", "title": "Abordáž", "text": "Abordáž\n\nAbordáž je pojem primárně z oblasti námořního boje, pěchotní útok na posádku plavidla soupeře na jejich palubě. Přeneseně se používá ve vědecké fantastice i pro vesmírná plavidla. Lze rozlišit dva typy:\n"}
{"id": "134125", "url": "https://cs.wikipedia.org/wiki?curid=134125", "title": "Robert Ludlum", "text": "Robert Ludlum\n\nRobert Ludlum (25. května 1927, New York – 12. března 2001, Naples, USA) byl americký spisovatel špionážních románů. Publikoval také pod pseudonymy Jonathan Ryder a Michael Shepherd.\n\nAbsolvoval Wesleyan University v Middletownu, téměř dvacet let pracoval v zábavním průmyslu jako herec, producent a také jako „hlas“ v mnoha televizních reklamách. Koncem šedesátých let se přeorientoval na literaturu. Už jeho prvotina \"Dědictví Scarlattů\" byla velmi úspěšná a totéž lze říci i o jeho dalších románech. Se svou ženou Mary žil na Floridě.\n\nRobert Ludlum napsal 39 románů, které byly přeloženy do 32 jazyků a vydány ve 40 zemích. Bylo vytisknuto více než 290 milionů kopií jeho knih. Některé z jeho novel byly zfilmovány. Zápletky v jeho dílech bývají komplikované, napětí vystupňované až do závěrečného překvapivého rozuzlení. Jeho hrdiny jsou obyčejní Američani, kteří jsou proti své vůli vtaženi do vysoké hry rozvědek, tajných organizací a zločineckých skupin. Jediné, na co se mohou spolehnout, je jejich vlastní odvaha, statečnost a smysl pro pravdu a spravedlnost. Jeho dílo bylo inspirováno konspirativními teoriemi z historie a současnosti. Kniha \"Mataresův kruh\" čerpala z neověřených informací o tzv. Trilateralní komise a byla vydána pouze několik let po objevení této organizace. Psal dokonce tak realisticky, že na něj svého času CIA nasadila agenta.\n\nPřeklady názvů jsou podle toho jak byly knihy u nás uvedeny na knižním trhu\n\n\n\n\n"}
{"id": "134126", "url": "https://cs.wikipedia.org/wiki?curid=134126", "title": "Bruselský region", "text": "Bruselský region\n\nRegion Brusel-hlavní město (lze se setkat i s názvem Region hlavního města Bruselu; francouzsky ', nizozemsky ') nebo zkráceně Bruselský region (francouzsky ', nizozemsky ') je jeden ze tří regionů, které tvoří Belgické království.\nJeho rozloha činí 161 km² a počet obyvatel činí . Bruselský region je enklávou ve Vlámském regionu, ale leží nedaleko Valonského regionu.\n\nÚřední jazyky regionu jsou francouzština a nizozemština, obyvatelstvo je převážně frankofonní (90%).\nBruselský region spadá jak do Valonsko-bruselské federace, tak Vlámského společenství. Vzhledem k přítomnosti četných mezinárodních institucí žije v Bruselském regionu mnoho cizinců, zejména ze zemí EU. Mnoho obyvatel regionu pochází ze zemí, které byly kdysi belgickými koloniemi (Demokratická republika Kongo, Rwanda a Burundi), ale také ze zemí Maghrebu (zejména z Maroka), z Turecka, z Ameriky a z Asie (Írán, Pákistán …).\n\nRoku 1970 byl do belgické ústavy vložen článek 107, který stanovil, že: „Belgie se skládá ze tří regionů: Vlámského regionu, Valonského regionu a Bruselského regionu“.\nVytvoření Bruselského regionu však bylo podmíněno vydáním speciálního zákona, ke kterému došlo až 12. ledna 1989, devět let poté, co vznikl Vlámský a Valonský region.\n18. ledna téhož roku Bruselané poprvé volili své regionální představitele.\n\nBruselský region je rozdělen na 19 obcí. Město Brusel se nachází uprostřed regionu.\n\n"}
{"id": "134130", "url": "https://cs.wikipedia.org/wiki?curid=134130", "title": "Saku (obec)", "text": "Saku (obec)\n\nObec Saku (estonsky Saku vald) je samosprávná obec náležející do estonského kraje Harjumaa.\n\nObec Saku má přes osm tisíc obyvatel, z nichž více než polovina žije v městečku Saku, podle něhož je obec pojmenována. To je též správním centrem obce.\n\nJako další sídla k obci patří městečko Kiisa a vesnice Jälgimäe, Juuliku, Kajamaa, Kanama, Kasemetsa, Kirdalu, Kurtna, Lokuti, Männiku, Metsanurme, Rahula, Roobuka, Saustinõmme, Sookaera-Metsanurga, Tänassilma, Tagadi, Tammejärve, Tammemäe, Tõdva a Üksnurme.\n\n"}
{"id": "134132", "url": "https://cs.wikipedia.org/wiki?curid=134132", "title": "Zaječice", "text": "Zaječice\n\nJméno Zaječice nese více obcí:\n\n…nebo částí obcí:\n\n…nebo tvrzí:\n\n…nebo vodních nádrží:\n"}
{"id": "134133", "url": "https://cs.wikipedia.org/wiki?curid=134133", "title": "Strážovice (rozcestník)", "text": "Strážovice (rozcestník)\n\nJméno Strážovice nese více míst.\n"}
{"id": "134134", "url": "https://cs.wikipedia.org/wiki?curid=134134", "title": "Rájec", "text": "Rájec\n\nJméno Rájec nese více obcí:\n\n\n…nebo částí obcí:\n\n"}
{"id": "134137", "url": "https://cs.wikipedia.org/wiki?curid=134137", "title": "Vícenice (rozcestník)", "text": "Vícenice (rozcestník)\n\nJméno Vícenice nese více obcí:\n"}
{"id": "134138", "url": "https://cs.wikipedia.org/wiki?curid=134138", "title": "Vilémovice", "text": "Vilémovice\n\nJméno Vilémovice nese více míst.\n\nObce:\n\n\nČásti obcí:\n\nZámky:\n"}
{"id": "134139", "url": "https://cs.wikipedia.org/wiki?curid=134139", "title": "Nesvačily", "text": "Nesvačily\n\nJméno Nesvačily nese více sídel:\n\n"}
{"id": "134140", "url": "https://cs.wikipedia.org/wiki?curid=134140", "title": "Maleč (rozcestník)", "text": "Maleč (rozcestník)\n\nJméno Maleč nese více sídel:\n\n"}
{"id": "134141", "url": "https://cs.wikipedia.org/wiki?curid=134141", "title": "Lučice", "text": "Lučice\n\nJméno Lučice nese více obcí:\n\n…nebo částí obcí:\n\n…vesnice v Srbsku\n\n"}
{"id": "134142", "url": "https://cs.wikipedia.org/wiki?curid=134142", "title": "Malenovice", "text": "Malenovice\n\nJméno Malenovice nese více míst.\n\nObce:\n\nČásti obcí a měst:\n\nHrady:\n"}
{"id": "134143", "url": "https://cs.wikipedia.org/wiki?curid=134143", "title": "Těšetice", "text": "Těšetice\n\nJméno Těšetice nese více sídel:\n"}
{"id": "134145", "url": "https://cs.wikipedia.org/wiki?curid=134145", "title": "Brdo", "text": "Brdo\n\nNázev Brdo nese více míst:\n\nobce a části obcí:\n\n\nvrchy:\n\n\njiné:\n"}
{"id": "134157", "url": "https://cs.wikipedia.org/wiki?curid=134157", "title": "Ponor", "text": "Ponor\n\nSlovo Ponor se užívá ve více významech\n\n\n"}
{"id": "134159", "url": "https://cs.wikipedia.org/wiki?curid=134159", "title": "Ponor (speleologie)", "text": "Ponor (speleologie)\n\nPonor je místo, kde se vodní tok zanořuje do podzemí, nejčastěji krasového. Termín pochází ze srbštiny.\n\nPonory se vyskytují v mnoha rozsáhlejších krasových oblastech. Povrchový vodní tok se v místě ponoru mění v podzemní řeku, tzv. punkvu. Punkva v Moravském krasu je nejznámější českou punkvou. Po průchodu podzemím může řeka ústit přímo do nějaké vodní nádrže nebo moře, případně opět pokračovat v pozemním korytě. Začátek nadzemního vodního toku se nazývá vyvěračka.\n"}
{"id": "134162", "url": "https://cs.wikipedia.org/wiki?curid=134162", "title": "DB Schenker Rail Rybnik", "text": "DB Schenker Rail Rybnik\n\nFirma DB Schenker Rail Rybnik S.A. - VKM DBSRR (do roku 2009 PCC RAIL RYBNIK S.A. - kód VKM PCCRB; před 8. říjnem 2008 Przedsiębiorstwo Transportu Kolejowego i Gospodarki Kamieniem S.A. w Rybniku, krátce PTKiGK Rybnik, kód VKM PTKR) byla významný polský železniční dopravce. Společnost byla součástí skupiny DB Schenker Rail z holdingu Deutsche Bahn.\n\n13. prosince 1965 vydalo polské Ministerstvo hornictví a energetiky Nařízení č. 121, kterým byl zřízen podnik s názvem Zakład Transportu Kolejowego i Gospodarki Kamieniem (ZTKiGK) se sídlem v Boguszowicích. Hlavním úkolem tohoto podniku byla obsluha vleček důlních podniků v Rybniku a okolí a s tím související aktivity. Nařízení nabylo platnosti 1. ledna 1966, což je datum faktického vzniku ZTKiGK Boguszowice.\n\nV následujících letech byl několikrát změněn název podniku:\n\nK 13. prosinci 1993 pak zápisem do obchodního rejstříku vznikla akciová společnost s nynějším názvem, jehož akcionáři se stali pracovníci původní firmy. Firma PTKiGK S.A. Rybnik pak oficiálně zahájila činnost 1. ledna 1994 a navázala na aktivity svého právního předchůdce ZTKiGK. V souvislosti se změnou vlastnické struktury a začleněním do struktury holdingu PCC Rail pak došlo v roce 2008 ke změně názvu na současný PCC Rail Rybnik.\n\nFirma byla součástí kapitálové skupiny, kam vedle ní patřily také následující společnosti:\n\nPTKiGK Rybnik byla prostřednictvím firmy Trawipol majetkově propojena s dalším významným polským dopravcem, firmou PTK Holding (vznikla k 1. lednu 2007 spojením firem PTKiGK Zabrze a Kopalnia Piasku \"Kuźnica Warężyńska\"). Společnosti PTK Holding a PTKiGK Rybnik byly společně vlastníkem dalšího železničního dopravce, firmy Nadwiślański Zakład Transportu Kolejowego Sp. z o.o.\n\nV květnu 2007 ohlásily firmy PTK Holding a PTKiGK Rybnik, že hledají společného strategického investora.\n\nHledání investora se však zkomplikovalo v srpnu 2007, kdy společnost PCC Rail oznámila, že již drží 10 % akcí PTKiGK Rybnik a připravuje výkup dalších akcií do celkového podílu 49 %. Tendr na hledaní strategického partnera, do kterého se přihlásilo celkem deset firem, byl následně zrušen. 23. srpna 2007 pak firma PCC Rail získala kontrolní většinu akcií v PTKiGK Rybnik a oznámila, že chce získat 100% podíl ve společnosti.\nPřevzetí necelých 50 % akcií firmou PCC bylo ukončeno 17. září 2007 s tím, že k navýšení podílu až na 85 % dojde po schválení transakce polským antimonopolním úřadem.\n\nV roce 2009 byla skupina PCC Rail převzata firmou DB Schenker (součást německého holdingu Deutsche Bahn). Následně došlo ke změně názvu na DB Schenker Rail Rybnik S.A. K 3. lednu 2011 společnost zanikla sloučením s mateřskou firmou DB Schenker Rail Polska.\n\nV minulosti byla hlavní aktivitou společnosti obsluha černouhelných dolů v okolí Rybnika. Tato činnost byla i po roce 2000 stále velmi významnou, neboť PTKiGK Rybnik zajišťovala např. obsluhu dolů Pniówek, Zofiówka, Borynia, Marcel aj. Celkem tak zajišťovala vlečkový provoz na 15 velkých dolech, které vytvářely objem přeprav ve výši několika desítek milionů tun zboží ročně. Také zajišťovala přístavbu souprav PKP Cargo do těchto dolů a ložených souprav zpět na místa předávky pro PKP Cargo. Pro tyto přístavby firma využívala jak vlastní železniční síť vyčleněnou do firmy PTK Infrastruktura, tak síť dalších provozovatelů dráhy, např. Jastrzębska Spółka Kolejowa a Kopalnia Piasku Kotlarnia - Linie Kolejowe.\n\nSpolečnost tradičně zajišťovala přepravu uhlí pro koncové zákazníky po sítích soukromých provozovatelů drah. Největším zákazníkem byla elektrárna Rybnik, kam společnost dodávala asi 3 miliony tun uhlí ročně.\n\nOd roku 2003 firma postupně rozvíjela železniční dopravu také na vnitrostátních dálkových relacích po síti PKP Polskie Linie Kolejowe. Rozhodujícím přepravovaným substrátem přitom bylo černé uhlí.\n\nSpolečnost rozvíjela také přepravy do Česka, přičemž samostatně neprovozovala železniční dopravu na českém území, ale jejich vlaky přebírali čeští dopravci, např. OKD, Doprava, Ostravská dopravní společnost či České dráhy. 29. června 2004 realizovala firma PTKiGK Rybnik společně s českým dopravcem OKD, Doprava úplně první soukromou železniční přepravu přes česko-polskou hranici.\n\nV roce 2006 získala firma společně se spolupracujícími dopravci v Česku a Slovensku kontrakt na dopravu 900 tisíc tun uhlí z Polska pro U. S. Steel Košice. Poté, co bylo přepraveno 400 tisíc tun, byla smlouva vypovězena a dopravu na polském území začalo opět zajišťovat PKP Cargo. Existuje přitom podezření, že k tomu došlo v důsledku nátlaku PKP Cargo prostřednictvím ministra hospodářství na státní společnost Węglokoks.\n\nSpolečnost zahájila také dopravu vlaků přes polsko-německou hranici, dopravcem v Německu pak byly jiné spolupracující firmy. Vůbec první přepravu tímto směrem společnost realizovala s dopravcem Häfen und Güterverkehr Köln AG (HGK).\n\nZákladem lokomotivního parku společnosti byly motorové lokomotivy vyrobené v české lokomotivce ČKD. Jednalo se o lokomotivy řad S-200 (obdoba české řady 770) a T448P (obdoba české řady 740). Byla také jedinou firmou mimo bývalé Československo, která provozovala lokomotivu řady 729 - konkrétně se jednalo o stroj T419P-601.\n\nFirma také provozovala lokomotivy řady TEM2 ruského původu, ale většina z nich již byla vyřazena. Mezi motorové lokomotivy této firmy patřily i stroje řady Ls1000 (SM42).\n\nNěkolik lokomotiv řad T448P a Ls1000 firma remotorizovala ve vlastních dílnách PTK Tabkol s použitím motorů MTU.\n\nPro vlakové relace na delší vzdálenosti pak společnost používala šestinápravové elektrické lokomotivy řady 3E polského původu. Nově si pak pořídila rumunské motorové lokomotivy řady 060DA zakoupené z druhé ruky z Německa. Od rakouských drah ÖBB pak odkoupila dvě poměrně moderní elektrické lokomotivy řady 1822.\n\nOd přelomu let 2007/2008 pak firma provozovala také dvě elektrické lokomotivy řady 182, které pocházely od slovenského dopravce Železničná spoločnosť Cargo Slovakia.\n\n"}
{"id": "134163", "url": "https://cs.wikipedia.org/wiki?curid=134163", "title": "Pavel Rychetský", "text": "Pavel Rychetský\n\nPavel Rychetský (* 17. srpna 1943 Praha) je politik, právník a od srpna 2003 předseda Ústavního soudu České republiky. Od července 1998 do července 2002 byl místopředsedou vlády Miloše Zemana a zastával post předsedy Legislativní rady vlády. V následující vládě Vladimíra Špidly zastával až do srpna 2003 stejné posty, navíc byl ministrem spravedlnosti. Od ustavení Senátu v roce 1996 až do jmenování ústavním soudcem byl rovněž senátorem za Strakonicko.\n\nNarodil se v rodině pražského advokáta. Jeho otec Josef Rychetský hájil v roce 1956 komunistického soudce Karla Vaše, strůjce řady justičních vražd. Jeho syn, Pavel Rychetský, považuje Vaše, na rozdíl od některých historiků, za politického vězně, který se stal také obětí politických procesů, protože v nich byli souzeni i lidé, kteří je původně pomáhali rozjíždět.\n\nStudoval na Právnické fakultě Univerzity Karlovy v Praze. Členem KSČ byl v letech 1966 až 1969. Po studiích nastoupil k Městskému soudu v Praze jako justiční čekatel, ale bylo proti němu zahájeno soudní stíhání kvůli jeho nesouhlasu s procesem vedeným proti účastníkům tzv. majálesových událostí. Od té doby pracoval jako asistent na právnické fakultě. Od roku 1968 až do sametové revoluce pracoval jako podnikový právník v SBD Pokrok. Stal se signatářem Charty 77, publikoval v samizdatu i exilových časopisech. Dne 8. ledna 1990 byl jmenován generálním prokurátorem.\n\nV červnu 1990 se stal místopředsedou československé vlády. Ze své pozice předložil Federálnímu shromáždění řadu ústavních zákonů. Od roku 1992 vykonával advokátní praxi a přednášel politologii na Fakultě mezinárodních vztahů VŠE v Praze. V letech 1996 až 2003 byl senátorem za ČSSD ve volebním obvodu č. 12 (Strakonice). Do jmenování místopředsedou vlády ČR zastával funkci předsedy Ústavně právního výboru Senátu Parlamentu ČR, byl členem Mandátového a imunitního výboru a Organizačního výboru.\n\nDne 6. srpna 2003 byl jmenován soudcem a předsedou Ústavního soudu. Funkce ústavního soudce trvá deset let, v květnu 2013 jej ale prezident Miloš Zeman hodlal jmenovat opětovně a v červnu k tomu získal potřebný souhlas Senátu. Rychetský nicméně dopředu prohlásil, že podruhé chce funkci soudce Ústavního soudu zastávat jen do roku 2017. Tento názor později změnil. Například v Hospodářských novinách dne 2. ledna 2020 prohlásil, že mandát dokončí.\n\nPo amnestii, vyhlášené prezidentem Václavem Klausem, kritizoval Pavel Rychetský její rozsah a celkovou nepřipravenost. „Od roku 1920 všechny amnestie připravovala vždycky vláda v čele s ministrem spravedlnosti, ne Hrad,“ uvedl Rychetský. Dále zdůraznil, že u amnestie není institut kontrasignace premiérem formální akt. „Není možné o něm hovořit tak, že když to chtěl prezident, tak to musí premiér podepsat. To je takový diletantismus, že jej může vyslovit jen někdo, kdo nemá ani tušení o historii institutu kontrasignace v Československé republice od roku 1920,“ reagoval Rychetský nepřímo na tvrzení premiéra Petra Nečase, že „amnestii nemohl nepodepsat“. Kontrasignace je podle Rychetského v ústavě proto, aby vláda mohla mít amnestii nejen připravenou, ale aby také včas dopředu posoudila, koho amnestie očistí. Její řádná příprava je podle něj náročná práce na řadu měsíců pro specialisty z ministerstva spravedlnosti, případně z kanceláře prezidenta.\n\nPo sněmovních volbách roku 2017 se kriticky vyslovil na adresu Tomia Okamury, lídra strany Svoboda a přímá demokracie – Tomio Okamura, který se poté stal místopředsedou Poslanecké sněmovny, a jeho názory označil za rasistické a neonacistické. Také se negativně vyjádřil o sociálních sítích, na nichž se objevuje podněcování k rasové nenávisti.\n\nDne 12. července 2005 obdržel francouzský Řád čestné legie v hodnosti důstojníka. V srpnu 2011 se stal předsedou Alliance française Brno. V září 2016 získal čestný doktorát v oboru právo na Univerzitě Pavla Jozefa Šafárika v Košicích.\n\nPavel Rychetský je podruhé ženatý, druhá manželka Helena, roz. Matějková. Má tři děti: Tomáš (* 1965), Lukáš (* 1976) a Lucie (* 1979). Jeho tetou byla malířka a ilustrátorka Helena Zmatlíková.\n\n"}
{"id": "134167", "url": "https://cs.wikipedia.org/wiki?curid=134167", "title": "Volchovská přehrada", "text": "Volchovská přehrada\n\nVolchovská přehrada ( ) je přehradní nádrž na území Leningradské a Novgorodské oblasti v Rusku. Má rozlohu 1120 km². Říční část je 200 km dlouhá. Má objem 3 km³.\n\nPřehradní nádrž na řece Volchov v povodí Ladožského jezera za přehradní hrází Volchovské vodní elektrárny byla naplněna v roce 1926. Skládá se ze dvou částí říční a jezerní. V zóně vzdutí se nachází jezero Ilmeň. Úroveň hladiny kolísá v rozsahu 3 m.\n\nReguluje sezónní kolísání průtoku. Využívá se pro energetiku a vodní dopravu. Je zde rozvinuté rybářství (cejni, candáti, sízi severní a malý, štiky).\n"}
{"id": "134172", "url": "https://cs.wikipedia.org/wiki?curid=134172", "title": "Konečná množina", "text": "Konečná množina\n\nKonečná množina je matematický pojem vyjadřující fakt, že množina má pouze omezený počet prvků.\n\nKonečnou množinu lze definovat několika ekvivalentními způsoby:\n\nVýrok „x je konečná množina“ je obvykle zapisován symbolem formula_2.\n\nTřída všech konečných množin je zapisována symbolem\nformula_3\n\nBez ohledu na to, kterou definici vybereme, zachycuje pojem konečné množiny intuitivní význam slova konečný - konečné jsou takové soubory prvků, pro které lze určit jejich počet - nějaké přirozené číslo. Tento počet prvků odpovídá u konečných množin obecnějšímu pojmu mohutnost.\n\nTato možnost přiřadit konečné množině nějaké přirozené číslo jako její počet, znamená, že konečnou množinu lze vzájemně jednoznačně zobrazit na podmnožinu množiny formula_4 všech přirozených čísel - každá množina je tedy spočetná.\n\nVšechny množiny se na základě pojmu konečnosti a spočetnosti rozpadají do tří kategorií:\n\n\nPokud platí formula_8, pak také\n\n"}
{"id": "134173", "url": "https://cs.wikipedia.org/wiki?curid=134173", "title": "Vyšněvolocká přehrada", "text": "Vyšněvolocká přehrada\n\nVyšněvolocká přehrada ( ) je přehradní nádrž na území Tverské oblasti v Rusku. Má rozlohu 108 km². Je 12 km dlouhá a 9 km široká. Má objem 0,32 km³.\n\nPřehradní nádrž v dolinách řek Cna a Šlina byla vybudována v 18. století a přehradní hráz byla rekonstruována v roce 1951. Úroveň hladiny kolísá v rozsahu 3 m. Reguluje sezónní kolísání průtoku.\n\nVyužívá se pro zásobování vodou, splavování dřeva, vodní dopravu a energetiku. Je zde rozvinuté rybářství (cejni, candáti, štiky). Až 80 % průtoku řeky Cny odtéká z přehradní nádrže Starotvereckým kanálem do řeky Tverca.\n"}
{"id": "134178", "url": "https://cs.wikipedia.org/wiki?curid=134178", "title": "Nebovidy (Praha)", "text": "Nebovidy (Praha)\n\nNebovidy je název zaniklé vsi na území dnešní Malé Strany v Praze.\n\nNebovidy se nacházely jižně od opevnění maltézského kláštera kolem původně románského kostela sv. Vavřince při hlavní cestě vedoucí dnešní Karmelitskou ulicí. U kostela sv. Jana Křtitele Na prádle na tuto silnici navazovala cesta k vltavskému brodu. Spolu s vesnicemi Újezd, Obora, Trávník a Rybáře patřily Nebovidy k nejstarším obcím na levém břehu Vltavy.\n\nKostel sv. Vavřince, který stál za domem čp. 390 v dnešní ulici Újezd, je zmiňován poprvé v roce 1298 jako místo, ve kterém se nalézá dvorec chotěšovských premonstrátů (ženského řádu) s klášterem magdalenitek při kostele sv. Maří Magdalény (dnes sídlo Českého muzea hudby).\n\nKdyž se tento ženský řád v roce 1313 přestěhoval na Staré Město (do bývalého kláštera templářů) darovala Eliška Přemyslovna opuštěný klášter v Nebovidech dominikánkám, zvaným magdalenitky. Další ženský klášter - dominikánek u sv. Anny - byl v zadní části paláce Michnů z Vacínova (dnešního Tyršova domu). Severně odtud byl dvůr a mlýn náležející klášteru břevnovskému.\n\nNebovidy ve 14. století patřily převážně dvěma církevním institucím: zdejšímu klášteru sv. Anny a benediktinskému klášteru sv. Jiří na Pražském Hradě, který zde vytvořil tzv. postranní právo. Rozšířením Malé Strany Karlem IV. dostaly se v letech 1360-62 Nebovidy (s částí sousedního Újezda) do jejích hradeb. V roce 1420 vypálili Pražané kostel i klášter sv. Maří Magdalény. Berní rula uvádí v Nebovidech vlastněných svatojiřským klášterem k roku 1653 17 domů - „postranní právo nebovidské“ bylo v roce 1780 připojeno k Malé Straně. Z původních Nebovid se zachovalo jméno ulice Nebovidská, kostel sv. Vavřince (čp. 553) se zvonicí (čp. 396) a obvodové zdi kostela sv. Maří Magdalény v Karmelitské ulici (v budově čp. 387 - Tiskařské závody).\n\n"}
{"id": "134179", "url": "https://cs.wikipedia.org/wiki?curid=134179", "title": "Kríjština", "text": "Kríjština\n\nKríjština je společný název blízce spřízněných jazyků algonkinské jazykové skupiny, používaných přibližně 100 000 lidmi v Kanadě od Alberty po Labrador. Menší počet mluvčích žije také v rezervacích Rocky Boy, Fort Peck a Fort Belknap v americkém státě Montana.\n\nJejich společenské i oficiální postavení je napříč Kanadou různé. Jsou jedním ze sedmi oficiálních jazyků Severozápadních teritorií, ale hovoří jimi jen malá část jejich obyvatelstva v okolí města Fort Smith. V mnoha oblastech jsou jazyky široce používanými v místních komunitách a vyučovanými ve školách. V ostatních oblastech jejich používání rychle klesá.\n"}
{"id": "134186", "url": "https://cs.wikipedia.org/wiki?curid=134186", "title": "Karaimové", "text": "Karaimové\n\nKaraimové nebo Karaité (karaimsky v krymském nářečí: plurál \"къарайлар\" → \"Karajlar\" v trakaiském nářečí: plurál \"Karajlar\", : plurál \"Karajlar\", : singulár \"קָרָאִים\" - \"Kara'im\") také známí jako Karaimi a Karaji, je komunita etnických semitských národů, přívrženců karaitského judaismu ve východní Evropě. \"Karaj\" je romanizované hláskování původního názvu \"къарай\", zatímco \"Karaim\" je ruské, ukrajinské, litevské a polské jméno pro komunitu. Pocházejí z Krymu, usazovali se však také v Litvě a v pozdním středověku i jinde v Evropě.\n\nKaraimové jsou nábožensko-etnickou skupinou, vyznávají karaitskou formu judaismu. \"Karaitský judaismus\" odmítá ústní Tóru a uznává pouze Tanach (Starý zákon) a tím se odlišuje od druhého směru judaismu, označovaného jako \"rabínský\".\nKaraimem není osoba, které nevyznává karaitský judaismus (karaismus); například osoba mužského pohlaví, která nebyla obřezána, nemůže být považována za karaima.\nPozor na záměnu slov Karaita a Karaim: první slovo má náboženský význam, jde o směr judaismu a jeho vyznavači nejsou pouze Karaimové. \n\nPodle knihy ZECHER CADDIKIM chachama Mordechaje ben Josefa Sultanskiho (1785–1878) čerpajícího z prastarých knih psaných karaimskými knížaty, potomky krále Davida:\n\n\"1) Ochránci monoteismu\"\n\nOddělili jsme se od rabanitů (rabínský Judaismus) také protože zasahovali do samotných základů náboženství a principů víry, například, zrušili princip monoteismu (Ichud), tím, že k Bohu, budiž pochválen, připojili dva společníky, anděla, kterého nazývají Metatron a Prince Božího Vzezření (sar ha-panim), kterého rabanité označují jako malého Hospodina (Adonaj ha-katon).\n\n\"2) Ochránci Judaismu před pohanstvím\"\n\nNavíc se modlí k andělům, duchům a nebeskému vojsku.\n\n\"3) Ochránci před herezí\"\n\nPopírají také, že Boží Hojnosti (ha-šagacha, nebo také Prozřetelnost) dosahují všichni lidé na základě svých zásluh a díky velikému milosrdenství Boha, budiž pochválen, a tvrdí, že Hojnost nezávisí na zásluhách, ale na osudu.\n\n\"4) Ochránci kněžské povinnosti\"\n\nPopírají, že Tóra byla dána navždy, a říkají, že v budoucnosti budou zrušeny všechny svátky, kromě Jom Kipur a Purim.\n\n\"5) Ochránci Tóry\"\n\nProtože popřeli legitimitu Božích přikázání, přikázání měnili podle svého uvážení, ubírali z přikázání nebo k přikázáním přidávali.\nSlovům svých učenců důvěřují více než slovům samotné Tóry, Gemaru nadřadili Tóře. \n\n\"6) Ochránci zachování původních feudálních svazků Izraele, varující před totalitou osobností\"\n\nTvrdí, že ten kdo přestoupí slova rabínů, musí zemřít, zatímco ten, kdo přestoupí slova Tóry, by měl být pouze zbit. (Zde končí výňatek ze zecher caddikim)\n\n\"7) Karaimové neuznávají rabínský nový rok, ani kalendář.\"\n\nKaraimové mají rabínský kalendář za jejich vynález odporující zákonům Tóry. Podle nich není opřen o skutečnosti, které se dají vyčíst z Tanachu. Rabanité odvozují kalendář od vzniku světa a slaví nový rok na Rosh Hashanah, který Karaimové neuznávají za biblický svátek (pouze Jom Kipur). Karaimové odvozují nový rok od východu z Egypta, kdy začala podle nich nová epocha jejich národa.\n\n\"8) Karaimové nesvětí rabíny určené nové svátky, které nemají oporu Tanachu (starého zákona)\"\n\nProč Karaimští židé nesvětí Chanuku?\n\nKaraimové jsou přesvědčení, že ohledně svátku \"Chanuka\" existují všeobecně rozšířené mylné představy.\n\nPrvní tvrzením podle Karaimů je, že válka byla vedena hlavně proti agresi Řeků a helenizovaných Syřanů, což není pravda, jednalo se podle spíše o občanskou válku proti helenizovaným Židům, kteří opustili víru Lidu Izraele a napomáhali Řekům v jejich snaze odstranit \"Tóru\" ze života Židů.\nArgumentují také, že podle Knihy Makabejských nemá \"Chanuka\" nic společného s olejem, který hořel \"8 dní\".\nJednalo se o znovuzasvěcení Oltáře (odtud název Chanuka).\nProto pokládají \"zásadní otázky\":\nJak můžeme slavit svátek znovuzasvěcení Oltáře, když byl Oltář zničen pro naše hříchy a nejsvětější místo víry Lidu Izraele - Chrámová Hora je každodenně znesvěcována nepřáteli Izraele?\nTento čas podle Karaimů by měl být časem smutku a ne časem oslav.\n\nChanuka není původní biblický svátek a podle Karaimů Makabejská vzpoura ani nepřinesla dlouhodobě kladné výsledky, protože se opřela o Řím, v jehož zájmu nebyly zájmy Judaismu.\nKaraimští židé souhlasí s povstáním, které vedl Juda Makabejský století a půl před křesťanským letopočtem, nicméně podstatné je, že Juda, ač byl třeba kněz (kohén -kněz po rodičích), jeho rod nebyl krve královské, nebyl kníže, potomek Davida. Když padl, jeho moc převzal Šimeon Makabejský a založil Hasmonejsou dynastii, která si vyprosila na Římské říši uznání dědičné královské linie. \nKaraimové mají za to, že tím veškeré záležitosti židů značně zkomplikoval.\nHlavní argument karaimů je, že Římané byly posléze v mnohém ohledu horší než Řekové, které Juda svým povstáním vyhnal, což se dá považovat za jediné pozitivum na celém Hasmonejském \"kralování\". \nŘímané nakonec zbourali chrám a vyhnali židy z Judee.\n\nTaké, že potomek krále Davida dále v určitých židovských kruzích panoval. Karaimové ještě oficiálně neexistovali a farizejové (dnešní rabanité) měli daleko menší zastoupení, i když byli vlivní, hlavně v Římě. To je základní odmítání Karaimů celého tohoto podniku, vyčítají zainteresování farizejů v Římě na počátku Makabejského povstání, které se obrátilo na úkor skutečného potomka Davidovy linie a značně ztížilo jeho oficiální nástupnictví v Jeruzalémě (dodnes se nestalo).\n\nZ toho podle Karaimů vyplývá toto:\n\nŽe židé se dále chodili radit ke knížeti, takže mezi sebou vznikaly i vzájemně agresivní skupiny mezi podporovately původních knížat a Hasmonejské dynastie a Římané se cítili nuceni je krotit, což ostatně vedlo i k naprostému chaosu a destabilizaci jakékoliv z pohledu Říma vlády a co ostatně vedlo i ke zbourání chrámu a vyhnání židů. Vyplývá z toho jednoznačně i to, že jak v době vlády Hasmonejců, tak v době vlády Herodotovy dynastie (která neměla opodstatnění ani židovské krve, natož Davidovy) stále v Judei bydlel potomek Davidova rodu, kterého uznávali tisíce lidí, znali ho, zdravili ho a věděli kde je, podobně jako to znáte z filmu Ben Hur a ano i v té době, kdy chodil Ješua...\nKaraimové hlavně vytýkají rabanitům, že Chanuka mohla mít dobrý začátek, ale měla po několika dynastiích, které se zaprodaly Římu špatný konec a dalších dva tisíce let židé, i jiné národy čelily pogromům, inkvizicím, holocaustu a podobným smutným věcem.\nZásadní však je, že Chanuka není biblickým svátkem. (Stala by se snad, kdyby to tak neslavně nedopadlo?)\n\nZajímavé také je, že tento potomek ve své době panoval tedy hlavně těm židům, kteří jej sami uznávali, i když je jisté, že z pohledu mezinárodního uznání dosti neformálně. Po vyhnání z Jeruzaléma a zbourání druhého chrámu měli jak Karaimové, tak rabanité dynastie tzv. exilarchů, tedy potomků Davidovy linie, které uznávali za knížata. Rabanité se de-facto vrátili ke knížatům až po pádu chrámu a vyhnání z Judee. V 8. století křesťanského letopočtu se tyto rody rozdělili a pro farizeisty (rabanité) a saduceisty (karaimové) se dva bratři rozdělili a starší si ponechal titul jen pro Karaimy, zatímco mladší splynul s několika rabínskými dynastiemi, které dodnes odvozují od něj svůj původ.\n\n\"9) Karaimové proti kabale\"\n\nMezi judeo-křesťanstvím a kabalistickým judaismem existuje jasná spojitost; jak judeo-křesťanství, tak i kabalistický judaismus jsou náboženskou herezí.\nMesiánský Žid (tak se dnes označují pokřtění Židé) zavrhuje Boha tím, že vyznává jiného boha, přesněji jiné bohy tvořící křesťanskou Trojici.\nMesiánský Žid bere ze Sinajské víry liturgii a obřady, aby jimi mohl uctívat nemanželského syna Židovky Marie a dva kolegy tvořící božský triumvirát.\nTo samé dělá i kabalista, který nahrazuje Pravého Boha neoplatonskou modlou Ejn-Sof, jeho Sefirami a Parcufy-Tvářemi.\nTěmto pohanským modlám kabalista zasvěcuje z judaizmu převzatá přikázání, zákony, Šabaty, kašrut, žalmy a modlitby.\nKabalista stele Svatou Tóru jako podestýlku kabalistickým démonům, kteří jí rozdupávají svými ďábelskými kopyty.\nProto byl osud komunit infikovaných kabalou tak ostudný a hrozný.\nNicméně se to netýká jen kabaly, ale jakéhokoli druhu mysticizmu.\n\nMasakry židů během křížových výprav, odsuzování židů obviněných z rituálních vražd, Rindfleischovi pogromy, pogromy Armlederů-Judenschlagerů (Židobijců), masakry v dobách morových epidemií, ukrutné 14. století - století vyvražďování německých židů; to vše bylo trestem za agadický mysticizmus, za spekulace o božském voze - merkavě, za ohavný mysticizmus a okultizmus Jehudy Chasida a Eleazara z Wormsu.\nMasové přijetí Zoharu a luriánské kabaly polskými a ukrajinskými židy vedlo ke katastrofě - k Chmelnického povstání.\n\nV první polovině 17. století polští židé a židé z východopolské provincie Ukrajiny netrpělivě očekávali příchod mesiáše.\nVždyť v knize Zohar bylo černé na bílém napsáno: V šestém tisíciletí, po uplynutí 408 let budou vzkříšeni všichni obyvatelé podzemí, nebo také: v tomto Svatém roce se každý z vás vrátí ke svému dědictví.\nRok 5408 odpovídal roku 1648 podle křesťanského letopočtu.\nMesiáš se ale neobjevil!\nMísto něj se objevil krvavý Bohdan.\n\nA to není jediný příklad, kdy se mystické předpovědi udály přesně opačně, než jak byly předpovězeny.\nVe středověkém Španělsku byl předpovězen příchod mesiáše na rok 1492.\nTento rok se ale stal rokem vyhnání židů ze Španělska.\nVíra v kabalistická proroctví nezůstala nikdy nepotrestána.\n\nZásadními mezníky ve vytváření karaimského etnika byly prvotní rozdíly mezi rabínským judaismem a karaitským.\n\n1) Setrvání Karaitů v prapůvodních rodových svazcích a pravidlech. \n\nRabínský judaismus nastolil revoluci jak v uctívání potomků představených a šlechty (asimilovaly se mezi rabínské rody a tím je více-méně legitimizovaly), tak v pojímání bohoslužby (rozený Kohén ustupuje za rabínem do pozadí), rabínské rody se staly neomezenými vládci nad svými poddanými; rabínský systém nahradil systém kněžský, kdežto Karaité tento způsob nikdy nepřijali. \n\n2) Karaité rovněž nevěří v ústní předání zvláštní části Tóry rabínům Mojžíšem na hoře Sinaj.\n\nA to hlavně v jeho cestování časem k budoucím rabínům (to je ovšem základ talmudu, na kterém stojí jak rabínský judaismus, tak se o to opírá i legitimizace rabínů, jako vedoucích vůdců židovské náboženské komunity), to je vedlo k separaci a nedůvěře v rabínské autority, uchylovali se k vlastní původní šlechtě Davidovy linie.\n\n3) Karaité nikdy nepřijali rabínskou změnu z 11. století v dědičnosti židovství z otce na matku.\n\n4) Karaimové se přísně ženili mezi sebou.\n\nTyto zásadní rozdíly stály za konzervací karaitského života a tedy se i zásadně podílely na vzniku karaimské etnicity. \n\nNěkteří historici se domnívají, že to byl i hlavní důvod výjimky Karaimů v Norimberských zákonech, za hlavní se uvádí, že Nacisté stavěli na roveň podporovatele židů s židy a často se k nim chovaly ještě hůře, je tedy otázka proč nechávali Karaimy relativně v klidu i když byli svědky celé hebrejské liturgie, knih v hebrejštině, navštívili Kenasy a viděli světit Karaimy židovské zvyky a svátky, v tomto světle a úhlu pohledu by se zdála záměrná falzifikace karaimského původu jako tatarského Serajou Šapšalem kvůli ochraně Karaimů zcela irelevantní. \n\n1) Dům Izraele byl rozdělen na dvě hlavní části: na karaimy a na rabanity.\n\n2) \"Víra karaimů stojí na třech pilířích: \"\n\n3) Pilíře víry karaimů vycházejí z Písemné Tóry, která (jim) byla dána skrze pána a učitele Mojžíše na hoře Sinaj.\n\nKaraimové se řídí Tórou na základě jejího přesného a prostého výkladu, Tórou, která si neprotiřečí, Tórou bez dodatků či zkrácení.\nDodržují také to, co analogicky z Písma vyplývá.\n\n4) Všichni Židé - Karaimové a rabanité - žijící v evropských zemích pochází z pokolení Abrahama, Izáka a Jákoba, z kmenů Juda, Benjamina a z (polo)kmene Menaše. \n\nOstatní Izraelité, tedy devět kmenů a (polo)kmen Efrajim, které byly asyrskými vládci odvedeny do vyhnanství, a které byly odloučeny od Judského království, a které se následně usadily v různých zemích, vyznávají stejné náboženství a víru jako Karaimové.\n\n\"Parušim (farizejové) nepřestali hřešit ani po zničení Chrámu, pokračovali v hanobení cadikim, kteří odešli do vyhnanství spolu s ostatním lidem, vysmívali se jim, ponižovali je a zabíjeli. A neopustili své hříšné chování ani v exilu. Tak tomu bylo až do roku 3880, což jest rok 121 křesťanského kalendáře. Parušim se v  době vlády císaře Trajána vzbouřili proti Římanům, dosadili na trůn ben Kozibu, zabili mnoho Římanů a Řeků, stejně se chovali i v Egyptě. Proto poslal císař Traján svého synovce Hadriána, aby je porazil a navrátil je pod vládu císaře. Také v roce 4316, což jest rok 556 křesťanského kalendáře, rabanité z města Caesarea napadli křesťany s úmyslem je povraždit. Tyto skutečnosti jsou jasným důkazem o jejich krutosti. A s vědomím, že se parušim byli schopni vzbouřit proti císaři a že vztáhli ruce na křesťany, můžeme věřit tomu, že nevyhladili cadikim, kteří byli zcela v jejich moci? Z tohoto důvodu se značně snížil počet cadikim, kteří začali být známí jako karaimové. Část z nich totiž parušim povraždili, jiní ze strachu o svůj život přijali víru parušim. Stejně se chovali parušim i v Egyptě, tam se cadikim dostali pod trvalý útlak ze strany parušim, velká komunita karaimů byla donucena přijmout jejich víru. To bylo kolem roku 5066, což jest rok 1306 křesťanské éry. Ze stejného důvodu nezůstal v Sefaradu ani jeden cadik nebo karaim (rabanitské označení cadikim). Zůstali pouze v Egyptě, a v Babylonu žili ještě potomci těch, které nechal odvléci do vyhnanství Nabukadnesar, a kteří se nevrátili spolu se  Zorobábelem a Ezrou do Jeruzaléma, a kteří tam žijí dodnes, jak bylo uvedeno v sedmé kapitole.\"\n\nV principech zakotvení starého Izraele, které jsou (podle nich) schopni jen oni obnovit v plné specifikaci. I když šlechta de-facto do popředí od 11 století nevystupuje a je pravděpodobné, že mnohá se i ukrývá dodnes mezi jinověrci.\n\n\"... všichni velikáni Izraele, Velekněží, králové, aristokracie a slavní učenci, všichni pocházeli z řad cadikim, a my, Karaimové, jsme jejich dědicové a nástupci, jak to vyplývá z jejich knih. Ještě více se o tom přesvědčíme, když si uvědomíme, že babylonští Karaimové vlastní ještě v dnešní době knihu, které obsahuje jména 19 knížat (jak bylo popsáno v kapitole 7), potomků krále Šalamouna, mír s ním. Také v Egyptě stále žijí v Karaimské komunitě knížata, kteří mají rodokmen napsaný na pergamenu z rybí kůže. Na tomto pergamenu je napsán rodokmen od posledního (v současné době) narozeného knížete až ke králi Jójakínovi (Jehójáchín, Jechánjá), a od krále Jójakína až po krále Šalamouna a Davida, mír s nimi. Nikdy jsme ale neslyšeli, že by mezi parušim a jejich následovníky rabanity byl někdo z potomků krále Šalamouna, pokoj s ním.\n\nA i těch několik knížat, která se mezi parušim a rabanity našla, nebyla potomky krále Šalamouna, mír s ním. Protože rav Jehuda, kterého rabanité označují jako náš svatý učitel (o kterém se zmíníme v kapitole 26) nebyl potomkem krále Šalamouna, mír s ním, ale potomkem Šefatjáše syna Abítaly, ženy Davidovy (královská linie se ale odvozuje od krále Šalamouna). Stejně tak ani rabanitský učenec Don Izák ben Juda Abrabanel nebyl potomkem krále Šalamouna, mír s ním. V každém případě od smrti Abrabanela v roce 5269, což je rok 1508 křesťanské éry, jsme neslyšeli, že by v komunitě rabanitů žila dědičná knížata, tak jako tomu je v naší karaimské komunitě. V naší karaimské komunitě je také nesrovnatelně vyšší zastoupení kohenů a levitů, než v komunitě rabanitské.\"\n\nA to přičítali jejich odklonu od \"pravé Židovské víry\".\n\nNikdo nikdy neslyšel, že by Karaimové někdy povstali proti vládcům, což je zásadní rozdíl mezi námi Karaimy a rabanity. Karaimové byli vždy oddáni vládcům těch zemí, ve kterých se usadili. Vždy ctili a respektovali zákony zemí, ve kterých žili. Mezi karaimy nikdy nebyli špehové, vrahové nebo zloději. Karaimové jsou čestní jak slovy, tak skutky, jsou poctiví v obchodních záležitostech, skromně se oblékají a staví si skromné příbytky. Tyto vlastnosti karaimů jsou všeobecně známé a existuje o nich mnoho písemných záznamů. Mezi karaimy žijícími v Polsku ve městě Luck, se od usazení karaimů až do dnešní doby neobjevil ani jeden zloděj, a žádný karaim nebyl odsouzen za jakýkoli trestný čin. A to proto, že karaimové milují pravdu, jsou pracovití, milují svou zem a živí se pouze plody své práce. O rabanitech lze říci totéž pouze obráceně.\n\nKaraimové mají rabanitům do dneška za zlé, že usilovali knížeti, potomku krále Davida o život (blíže v kapitole Anan), podle karaimů to je zásadní modloslužebný projev. Rabanité totiž chtěli po osmanském vládci, aby připravil následníka Davidova trůnu v 9 století o život kvůli tomu, že chtěl talmudistickou školu zbavit participace na jeho mocenské svrchovanosti. Rabanité tak už podruhé (poprvé ještě jako farizejové u Judy Makabejského) se odklonili od královské linie. Mnozí rabanité to vysvětlují tak, že dle proroků nelze odebrat Izraeli jeho konečný úděl v posledním potomku krále Davida i kdyby byl jakýkoliv potomek připraven o život, ale oni se cítí být vybráni k tomu, aby Izrael vedli a učili ho sami výkladu a překladu Tóry a že jsou větší morální autority, než Kohéni i urozenci, zatímco knížatům Davidovým vyčítají zhýřilost a modloslužebnictví, kterých se dopouštěli ještě v Judském království. \n\nRabanité věří, že Mojžíš předal ústní část Tóry rabínům na hoře Sinaj, když cestoval v čase a tak je povýšil nad kohény. Karaimové to zásadně odmítají z toho důvodu, že to není opřeno o nic konkrétního v samotné psané Tóře. Odmítnutí karaimů rabanitského přepisu a vysvětlování Tóry, tedy odmítnutí Talmudu, zároveň berou rabanité jako návrat k předchozí modloslužbě, jako odmítnutí jejich teorie, že Hospodin, Bůh Izraelský zavrhl knížata, šlechtu i Kohény a zvolil rabíny.\nTo by ale ovšem pro Karaimy znamenalo, že Bůh Izraelský znal dopředu rozhodování se všech židů, včetně toho, že věděl, kteří panovníci budou nevěrní a jak to vše musí dopadnout a nedává jim to smysl. \nKaraimové to v době Anana základně neuznali a proto se odloučili od talmudistů.\n\nV moderní historii se objevily skupiny, které se chtěly označovat za karaimy jako například bývalá judeo-křesťanská komunita Yehoshua ha-Mashiah Liberec a Třinec, která se vydávala za \"Bnei Miqra - Qaraim\" a \"Ruští Qaraimové v zahraničí\", jejíž většinu tvoří právě členové Yehoshua ha-Mashiah.\n\nJejich bývalý mesiánský rabín, se prohlásil za chachama výše zmíněné komunity, a vydával se za potomka karaimů, a pomocí podvodu chtěl imigrovat do Izraele.\n\nJeho podvod byl odhalen jak izraelskými úřady, tak izraelskou Radou karaimských mudrců. Mezi takovou skupinu také patří \"Samaritáni Velkého Turkestánu\" alias \"Qaraimler - Mutazillitští Qaraimové Krymu a Kedaru v zahraničí\", tito se od karaistkého judaismu zásadně liší, např. jejich modlitby nejsou orientovány na východ jako u Židů, ale na jeruzalémskou mešitu al-Aksá, uznávají Mohameda a Ježíše jako proroky. Takto se podařilo i několikrát zmást oficiální média, proto mají karaimové potřebu tyto skutečnosti často uvádět na pravou míru.\n\nNábožensky založení karaimové neuznávají Ježíše ani Mohameda a nemají je za proroky, uznávají pouze tzv. starozákonní proroky; několik málo karaimských učenců (pod tlakem pravoslavné církve v carském Rusku) čistě formálně připustilo Ježíše a Mohameda jako proroky křesťanů a muslimů; nikdy však jako proroky Lidu Izraele a tedy proroky karaimů.\n\nNejlepším důkazem nesmyslnosti tvrzení o uznání Ježíše a Mohameda jako proroků je kniha evropského karaimského učence Izáka z Trok CHIZUK EMUNA - Posílení víry aneb Odpověď křesťanským misionářům, která je v křesťanském prostředí známa i jako Satanovy ohnivé střely.\nStejně tvrdě oponovali karaimští učenci i islámu.\n\nKaraimská (karaitská) modlitba není orientována k mešitě al-Aksá, ale k Chrámové hoře (Har ha-bajit) tedy k místu na kterém byly zbudovány Chrámy, na kterém byly přinášeny oběti Bohu Izraele a na kterém bude zbudován třetí Chrám.\n\nTurkicky mluvící Karaimové žili na Krymu po celá staletí. Jejich původ je předmětem velké diskuse.\n\n\nDnes mnoho krymských Karaimů popírá izraelský původ a považují se za potomky Chazarů. Většina historiků se však domnívá, že náboženstvím Chazarů byl talmudický, rabínský judaismus.\n\nTurkický, resp. chazarský původ evropských Karaimů vyvrátily testy DNA provedené v roce 2005 až 2017 Americký genetik Kevin Alan Brook. \nTestováno bylo 27 převážně krymských Karaimů (několik málo testovaných bylo z Litvy a Haliče). Y chromozomy 20 mužů byly:\n\nNikdo z testovaných evropských Karaimů neměl tedy haploskupinu, která má původ v oblasti tzv. Velké stepi, tedy skupinu, kterou by bylo možné považovat za turkickou, resp. chazarskou. \nTurkický, resp. chazarský původ evropských Karaimů odmítali všichni předrevoluční karaimští učenci.\n\nVe 14. století bylo několik stovek karaitských rodin deportováno do Litvy a pak i na Ukrajinu (především na Halič) a do Polska.\nV roce 1392 velkovévoda Vytautas z litevského velkovévodství přemístil jednu větev krymských Karaitů do Litvy, kde stále mluví vlastním jazykem. Litevští Karaité se usadili především ve Vilniusu a Trakai, stejně jako v Biržai, Pasvalys, Naujamiestis a Upytė - menších sídlech pod litevskou správou - a na území současného Běloruska a Ukrajiny, které byly součástí Litevského velkovévodství. Karaimům na litevském území byla udělena určitá míra autonomie.\nKaraimští židé zde měli sice svoji samosprávu a nepodléhali rabínské jurisdikci, ale i tak museli platit stejné daně jako rabínští Židé. Karaimští \"chachamové\" (obdoba rabínů) byli v kontaktu v karaimskožidovskými komunitami v Turecku, Izraeli či v Egyptě.\n\nJedním z nejvýznamnějších východoevropských karaimských vůdců devatenáctého století byl lucký rodák Avraham Firkovič. Jeho knihy jsou uznávané i karaimy mimo východní Evropu, jeho sidur je užíván některými komunitami v Izraeli. Avraham Firkovič a Sima Babovič byli hnací silou společného úsilí o změnu postavení karaitské komunity z hlediska ruského právního systému. Zvláště Firkovič byl neoblomný ve svých pokusech o propojení Karaimů s Chazary a byl obviněn z padělání dokumentů a nápisů na podporu svých tvrzení. Nakonec carská vláda oficiálně uznala Karaimy jako turkickou populaci nežidovského původu. Vzhledem k tomu, že Karaimové byli vyhodnocení jako nevinní smrtí Ježíše (zbaveni nálepky vrahů Ježíše), byli osvobozeni od mnoha tvrdých omezení vztahujících se na Židy. Byli v podstatě ve stejném právním postavení jako muslimští Krymští Tataři. Mimo jiné to znamenalo, že nemuseli platit židovské daně, směli vlastnit půdu, stěhovat se mimo „židovská“ území atd.\n\nOproti tomu Karaimům blízké krymčacké společenství, které mělo podobné etnolingvistické pozadí, ale uznávalo rabínský judaismus, stále trpělo carskými protižidovskými zákony.\nOd začlenění Krymu do Ruské říše se hlavním centrem Karaimů stalo město Jevpatorija.\n\nV době 2. světové války se Seraja Szapszal zasloužil o to že Karaimové nepodléhali nacistickým rasovým zákonům tak jako rabínští Židé. Pracoval na sovětské akademii věd, kde pokračoval v dejudaizaci Karaimů. Prosadil nahrazení hebrejského písma latinkou či azbukou ap. Náboženský život byl téměř zlikvidován a z Karaimů se stala etnická pospolitost.\n\nBez ohledu na jejich původ od dob Zlaté hordy byli přítomni v mnoha městech a vesnicích po celém Krymu a kolem Černého moře. Během období Krymského chanátu mohly být některým z hlavních společenství, nacházejících se ve městech Čufut Kale, Sudak, Kefe a Bachčisaraj.\nMnoho Karaimů byli zemědělci. Členové komunity sloužili v armádě sil Rzeczpospolita a Krymského chanátu.\nNěkteří moderně sekulárně žijící Karaimové dnes nemají téměř žádné povědomí o hebrejštině a neovládají ani karaimštinu. Karaimové neuznávají Talmud, ale pouze Tanach. Karaimská synagoga se nazývá \"kenesa\". Ve svém znaku mají Talit.\nJejich činnost je omezena na vystupování v krojích, které připomínají kroje tatarské. Na Krymu je možné najít karaitské hřbitovy se starými židovskými náhrobky. Na Krymu se také zachovalo největší povědomí o židovském původu. Někteří Karaimové po pádu SSSR odešli do Izraele, kde je největší karaimská komunita na světě.\n\nV Basileji v neděl 20. 11. 2016 proběhlo setkání evropských karaimů a řešilo se založení náboženské organizace - komunity pro střední a západní Evropu.\n\nZ dopisu delegáta za českou sekci Nissim ben Avrahama Valka:\n„Všichni přítomní souhlasili se založením organizace (prozatím ve formě zhruba odpovídající českému občanskému sdružení - spolku) a její registraci ve Švýcarsku.\nPředsedou bude David Rosch, protože předsedou musí být podle švýcarských zákonů občan Švýcarska (jediný splňoval obě podmínky, tj. být karaim a zároveň občan Švýcarska).\nNázev bude Karaite Jews of Europe.\nBudou existovat dvě formy členství - člen a přidružený člen; zpočátku budou tvořit většinu přidružení členové; a to do doby, než se podaří vyjednat a zorganizovat konverze.\nČlenem se může stát karaim (původem, konverzí, rabanita (původem či konverzí) který přijal karaimský judaismus); zájemci o konverzi či přátelé karaimů se mohou stát přidruženými členy.\nČlenský příspěvek bude stanoven na částku 50 CHF ročně, což je zhruba 46 EUR nebo 1200 CZK ročně; příspěvky budou využity na právní pomoc, nákup náboženských předmětů, organizaci konverzí, výuku, atp.\nČlenský příspěvek byl stanoven tak, aby byl pro většinu členů více či méně přijatelný.\nDále jsme se dohodli, že budeme organizovat výuku pro zájemce v místních jazycích, Nissim ben Avraham Valko dostal na starost výuku ve slovanských jazycích.“\n\nV současnosti je tato komunita aktivní na facebooku: European Karaite a má oficiální webové stránky Evropské karaitské židovské obce\n\nHromadná konverze ruských subotniků ke karaimům.\n\nÁzerbájdžánští Karaimové\n\nÁzerbájdžánští karaimové jsou potomci silně judaizované ruské křestanské sekty subotniků, kteří v koncem 18. století zavrhli křesťanství a kteří adoptovali náboženství Abrahama, Izáka, Jákoba, Josefa, Mošeho, Davida, Šalamouna a Velekněze Cadoka.\nCarský režim vyháněl subotniky z ruské části imperia.\nČást subotniků zůstala křesťany (silně judaizovanými), část přijala farizejsko-rabínský talmudismus a část přijala karaismus.\n\nKaraimové se usadili v Ázerbájdžánu, v Džalilabádské oblasti ve vesnici Privolnoje, kde žili spolu se subotniky, kteří přijali talmudismus.\nPo rozpadu SSSR se většina karaimů z Ázerbájdžánu přestěhovala do Ruska.\n\nVe vesnici Privolnoje žije už jenom asi 10 karaimských rodin.\n\nChacham Hazzan El po svržení cárské vlády (v roce 1917) naznačil, že karaimská komunita v Charbinu (severovýchodní Čína) by měla přijmout pohany do své náboženské komunity karaitů na základě všech zásad víry karaitů a v souladu se všemi náboženskými ceremoniemi karaitů. Byl inspirován Izákem Sangarim vyslaným mezi Chazary.\nVedoucí komunita karaitů vedené Hazzanem El po dlouhé a hluboké studii proselytismu se rozhodla přijmout návrh a rozhodla se přijmout dva Japonce a jednoho Rusa do své náboženské komunity karaitů.\nTo znamenalo konec platnosti prohlášení karaitů, že je nemožné stát se karaitou jiným způsobem, než se narodit Karaimem. Od této chvíle začalo být nové prohlášení platné, v němž bylo uvedeno, že karaité nemohou být pouze karaiti narozením, ale také konverzí. \nVe dnech 30. a 31. července 2007 proběhla po více než 90 dalších letech první moderní karaimská konverze. \nObřad se odehrával v Dali City / San Francisco, CA, USA a synagoze karaimské kongregace \"Bnai Yisrael\". Zájemců o konverzi bylo 14 a přijeli do Daly City z USA, Kanady, Austrálie a České republiky.\n\nMalachi je hlava místní komunity v Indonésii. Jedná se o bývalé křesťany a muslimy, kteří přijali karaitský judaismus a vyznávají ho se vším všudy i bez oficiální konverze. Nemají to lehké, protože Indonésie je nejlidnatější muslimská země, které neuznává existenci Izraele a také existenci indonéských židů, žid nemůže mít indonéské občanství, nebo musí mít v dokladech jedno ze státních náboženství (islám, katolictví, protestantství, hinduismus a buddhismus). Malachiho poté, co začal vyznávat karaismus, vyhodili jeho křesťanští kolegové z kapely (živil se jako muzikant na svatbách a slavnostech), udávali ho úřadům. Podobně jsou na tom i bývalí muslimové, těm dokonce hrozí ze strany příbuzných smrt, v lepším případě je považují za blázny a mohou být připraveni o svéprávnost.\n\nZa karaitstký způsob vyznání se dá považovat i falašský judaismus a samaritanismus.\n\nV době, kdy Seldžukové a křižáci masově vyhlazovali Karaimy kolem 1099 n.l., docházelo k hromadným útěkům, někdy i k nuceným konverzím k jiným náboženstvím. Karaimská komunita byla soudržná hlavně kolem knížecí dynastie a šlechty a považovala vždy za nutné a důležité chránit pro budoucí svět a mesiášský věk hlavně tyto rody. Židovské rodiny se také často asimilovali v různých společnostech, avšak vnitřně si uchovávali povědomí o původu a smyslu. \nProto je dnes pro karaimy důležité, že se mnozí konvertité ke karaitskému judaismu a karaimům hlásí a konverze nejsou jen misionářství, ale dle karaimů i naplňování Božího plánu a soustředění posvěcené krve zpět do lůna komunity ke službě Izraelskému Bohu.\n\nDo sedmého století měli karaité a rabanité stejná knížata - exilarchy, \n\nAnanův strýc exilarcha Šalamoun zemřel v sedmém století bezdětný, a tak měl na trůn exilarchy nastoupit podle pravidel nástupnictví syn Šalamounova bratra David, který měl dva syny: Anana a Ananju.\n\nTrůn exilarchy přecházel na nejstaršího v rodě, existovaly ale případy, kdy byl vybrán mladší člen rodu, pokud byl významnější, váženější a ctihodnější než jeho starší sourozenec.\nAčkoli byl Anan právoplatným dědicem trůnu exilarchy, nebyl v oblibě rabínům pro svůj přístup k talmudu. Anana byl názoru, že rabínské školy příliš omezují jeho výkonnou moc a tak se netajil tím, že po převzetí svého úřadu omezí významnost talmudu v určitých mantinelech \"moudré knihy, která se nesmí brát doslovně\". Jemu nepřátelští přívrženci starých pořádků podporovali jeho mladšího bratra, přejmenovaného na Achoraj.\nV čele nepřátel Anana stáli dva bratři: r. Dodaj a r. Jehudaj; první byl hlavou pumbeditské a druhý surské akademie -rabínských talmudistických škol. Příznivci Anana ale nebyli bezmocní; Anan měl mnoho příznivců a podporovalo ho mnoho vlivných lidí. Anan tak ve volbách zvítězil a nastoupil na trůn. Z pozice svého úřadu začal Anan energicky šířit a propagovat své myšlenky, čím se stal velmi nebezpečným pro přívržence učení Talmudu.\n\nAnan se striktně řídil literou Zákona a plnil přesně jeho přikázání; a nešetřil ani své přívržence, pokud zjistil, že nežijí v souladu se Zákonem. Ananovi se podařilo silně podkopat důvěru lidu v Talmud.\nTím se ale samozřejmě zvýšil počet nepřátel, kteří usilovali o jeho zničení. Anan byl před chalífou svými nepřáteli obviněn z hereze, z úmyslu vydat nový náboženský zákon a z úmyslu ustanovit se králem Izraele.\nPo tomto křivém obvinění byl Anan chalífou zbaven své hodnosti, uvězněn a odsouzen k trestu smrti oběšením. Rozsudek byl vynesen v neděli a vykonán měl být v pátek následujícího týdne.\n\nK vykonání rozsudku trestu smrti oběšením ale nakonec nedošlo, neboť se Anan dokázal obhájit.\nZpůsob jakým se Anan obhájil, popisují jednotlivé strany rozdílně.\nPodle Ananových nepřátel podplatili příznivci odsouzeného exilarchy dvořany a důvěrníky chalífy, a touto cestou dosáhli plného zproštění viny.\nPodle jeho přívrženců ale Anana zachránilo to, že byl uvězněn spolu s jedním muslimem odsouzeným k smrti za rouhání. Tento muslim poradil Ananovi, aby se osobně obrátil na chalífu s žádostí o rozsouzení náboženského sporu se svými nepřáteli; touto cestou měl získat možnost dokázat svou nevinu. Předmětem náboženského sporu měla být témata umožňující různý výklad.\nChalífa by jeho žádost nemohl odmítnout, neboť podle islámského zvyku má odsouzený k smrti právo požádat panovníka o splnění posledního přání, a v případě, že to okolnosti umožňují, by měl vládce odsouzenému vyhovět.\nAnan učinil tak, jak mu muslimský spoluvězeň poradil, a jeho žádosti bylo vyhověno; jako předmět náboženské diskuze si Anan vybral téma \"Kalendář a určování dat svátků\". Toto téma bylo dlouhodobě předmětem sporů mezi Ananem a jeho nepřáteli.\n\nDo časů talmudistů \"rabana\" Gamaliela a Izáka Napacha stanovoval Izrael počátky měsíců a svátků podle měsíce ve chvíli jeho zrození, tj. podle přímého pozorování nového měsíce na obloze; první lunární měsíc \"nisan\" se stanovoval navíc na základě svědectví o nalezení dozrávajícího ječmene ve Svaté zemi. Pokud dvanáctého měsíce lunárního roku nedozrával ječmen, nepovažoval se následující měsíc za počátek roku, ale stával se třináctým měsícem, rok se stával rokem přestupným. Tímto způsobem se vyrovnával nahromaděný rozdíl mezi lunárními a solárními roky.\nPravidla pro stanovení prvního měsíce byla podřízena náboženskému obřadu přinášení prvotin ječmene do Chrámu, který probíhal vždy po sobotě Svátku nekvašených chlebů; padesátý den po tomto obřadu se slavil Svátek týdnů - \"Šavuot\". Protože v cizích zemích mimo Palestinu nemohlo být žádné z těchto ustanovení řádně vykonáno, ustanovil \"raban\" Gamaliel a Izák Napacha nový kalendář založený na stanovování počátků měsíců a svátků pomocí kalkulací.\n\n\"Raban\" Gamaliel a Izák Napacha sestavili cyklus devatenácti let, z nichž bylo sedm přestupných a dvanáct běžných.\nPřestupný byl třetí, šestý, osmý, jedenáctý, čtrnáctý, šestnáctý a osmnáctý rok cyklu.\nAby se vyloučila náhodná chyba, přikázali talmudisté Izraelitům žijícím mimo Palestinu přidat ke každému Mojžíšem ustanovenému svátku ještě jeden den. \nDále pak stanovili pro každý svátek konkrétní dny týdne, na které mohl svátek připadnout, pokud svátek na tento konkrétní den nepřipadl, byl přeložen na nejbližší následující stanovený den.\nToto pravidlo se označuje jako דחיה.\n\nVšechny tyto inovace vytlačily od nepaměti existující pravidla, a nemohly nebýt v rozporu s ustanoveními Mojžíše. Ananovi nahrávala skutečnost, že téma stanovení počátků měsíců podle novoluní bylo muslimům velmi dobře známo. Anan se v diskuzi střetl se svými nepřáteli, a dosáhl velkolepého vítězství, úplného zproštění viny a plné rehabilitace, bylo mu vráceno odebrané postavení a navíc získal přízeň \"chalífy\". \nKrátce poté co očistil své jméno, se Anan dobrovolně vzdal trůnu exilarchy ve prospěch svého bratra Ananji, avšak nechal se pomazat částí, která ho podporovala, ta si od té chvíla začala říkat Karaité. Je však důležité podotknout, že Karaité nevznikli ani odtržením, ani obměnou zákonů, naopak to lze vyvodit od rabanitů, Karaité vlastně vznikly z nevůle se měnit a dali by se tak považovat za původní Židovství, které z nutnosti reagovat na opozici tradičnímu Judaismu se \"muselo časem nějak nazvat\".\n\n(exilarch – hlava exilu, hebr. \"Roš Galut\"), oficiálních představitelů židů v exilu, potomků králů v Davidově linii, kteří byli karaimové:\n\nDalší stopování je nejasné, patrně je v povědomí zasvěcených chachamů, je pravděpodobné že karaimská šlechta se ukryla v jiných abrahamovských náboženstvích a až moderní konverze může mnohé účastníky navrátit.\n\n\n\n"}
{"id": "134187", "url": "https://cs.wikipedia.org/wiki?curid=134187", "title": "Obora (Malá Strana)", "text": "Obora (Malá Strana)\n\nObora byla ves na území Prahy (Malé Strany) založená českými královnami v oblasti dnešních ulic Šporkova, Jánská a Jánský vršek. Poprvé je zmiňována k roku 1278, ale zdejší románský kostel svatého Jana Křtitele se připomíná již k roku 1141 (v Oboře se připomíná ještě jeden kostelík zasvěcený sv. Matějovi přestavěný v roce 1548).\n\nJedna („svatojánská“) část Obory náležela svatovítské kapitule, jíž české královny postoupily svá vrchnostenská práva. Při založení Malé Strany (tehdy nazývané Novým Městem Pražským) v roce 1257, zůstala Obora vně hradeb a byla obdařena mnoha výsadami. Před rokem 1354 Obora vyhořela i s listinnými privilegii a proto v roce 1354 královna Anna tato privilegia obnovila. Tato (menší) část Obory měla tehdy svou radnici (stála vedle kostela sv. Jana), rychtáře, 2 kostely a 7 domů. Od konce 14. století byl představitelem místní feudální vrchnosti farář u sv. Jana, jmenovaný svatovítskou kapitulou, který v Oboře dosazoval i odvolával rychtáře a konšely.\n\nDruhá (větší) část Obory náležela strahovskému klášteru patrně již od roku 1140. Ve 14. stol. zde stálo 26 domů a pivovar se zahradou a vinicí. \n\nObě části Obory byly patrně vypáleny (společně s Malou Stranou) v roce 1419 při dobývání Pražského hradu husity. Svatojánská část Obory se později osamostatnila a byla opět pod ochranou královen (kostel sv. Jana dala v roce 1546 znovu vystavět královna Anna (manželka Ferdinanda I.)\n\n„Strahovská“ část Obory se vrátila do správy strahovskému klášteru a v roce 1628 byla Ferdinandem II. osvobozena od „všeho ubytování lidu vojenského“. V roce 1648 byla Obora připojena k Malé Straně a farní kostel sv. Jana se stal filiálním kostelem sv. Mikuláše. \n\nKostel sv. Jana byl v roce 1784 zrušen a poté zbořen, jeho zbytky se zachovaly v domě čp. 322. Kaple sv. Matěje byla zrušena v roce 1793 (pozůstatky se zachovaly v čp. 323). Ke kostelům náležel hřbitov, kde byli pochováni např. rytec Jiljí Sadeler, sochař Jan Antonín Quitainer, architekti Anselmo Lurago a Jan Blažej Santini-Aichel a další.\n\n"}
{"id": "134188", "url": "https://cs.wikipedia.org/wiki?curid=134188", "title": "Čuvaština", "text": "Čuvaština\n\nČuvaština (' či ', také Chovash, Chavash nebo Çuaş) je turkický jazyk rozšířený v západní části Uralu ve středním Rusku, původním jazykem Čuvašů a oficiálním jazykem Čuvašska. Používají jej přibližně dva miliony lidí.\n\nČuvaština se nejčastěji zapisuje upravenou cyrilicí s přidanými znaky:\n\nČuvaština se velmi odlišuje od ostatních turkických jazyků, není proto vzájemně srozumitelná s ostatními jazyky této skupiny. Její předek, středověký jazyk Povolžských Bulharů, se od ostatních turkických jazyků také odlišoval, takže byl obvykle klasifikován jako \"sesterský\" jazyk prototurkičtiny, nikoliv jako jazyk, jenž z ní vznikl.\n\nČuvaština zahrnuje dva dialekty - \"vyšší\" či \"dialekt z vysočiny\" (\"viryal\") a \"nižší\" či \"dialekt z nížiny\" (\"anatri\"). Literární jazyk je založen na dialektu z nížiny. Jak tatarština, tak ugrofinské jazyky, stejně jako ruština, marijština, arabština a perština, čuvaštinu ovlivnily a pochází z nich mnoho slov čuvašské slovní zásoby.\n\nNejstarší systém zápisu turkických jazyků, známý jako orchonské písmo, vymizel po přechodu Volžských Bulharů k islámu. Později se používalo i arabské písmo, po invazi Mongolů do Volžského Bulharska psaná forma jazyka vymizela. Moderní čuvašská abeceda byla uvedena v roce 1873 Ivanem Jakovlevem, v roce 1938 byla upravena do dnešní formy.\n\n"}
{"id": "134192", "url": "https://cs.wikipedia.org/wiki?curid=134192", "title": "Stabilní množina", "text": "Stabilní množina\n\nStabilní množina je matematický pojem z oblasti teorie množin, konkrétněji z oblasti teorie uspořádání.\n\nPředpokládejme, že množina formula_1 je uspořádána relací formula_2 a formula_3 je nějaká její neprázdná podmnožina.\n\nSymbolem formula_4 označíme množinu všech majorant množiny formula_5, tj. množinu\nformula_6\n\nSymbolem formula_7 označíme množinu všech minorant množiny formula_5, tj. množinu\nformula_9\n\nMnožinu formula_10 nazveme stabilní obal množiny formula_5.\n\nŘekneme, že množina formula_5 je stabilní, pokud je sama sobě stabilním obalem, tj. pokud platí\nformula_13 \n\nStabilní množina musí být dolní množina, protože se jedná o množinu minorant. Otázkou je, zda to platí i opačně - tj. zda je každá neprázdná dolní množina stabilní.\n\nNapříklad na množině formula_14 všech přirozených čísel je odpověď kladná - dolní množiny jsou konečné množiny typu formula_15 a celá množina formula_14. V obou případech se jedná o stabilní množiny:\n\nNa množině formula_21 všech reálných čísel jsou dolními množinami všechny zdola neomezené intervaly (shora otevřené i shora uzavřené). Podívejme se, zda jsou všechny také stabilní:\nZávěr je takový, že uzavřený interval je stabilní, ale otevřený interval nikoliv. Každá dolní množina tedy nemusí být stabilní.\n\nStabilních množin se používá při množinové konstrukci oboru reálných čísel, jak je podrobněji popsáno v článku Dedekindův řez.\n\n"}
{"id": "134193", "url": "https://cs.wikipedia.org/wiki?curid=134193", "title": "Písek (Malá Strana)", "text": "Písek (Malá Strana)\n\nPísek (též Rybáře) se nazývala zaniklá ves v Praze na Malé Straně na levém břehu Vltavy mezi Karlovým mostem a ulicí U Železné lávky (u Klárova), kde byl kdysi přívoz, pokrývala svým územím větší část dnešních ulic Valdštejnské, Letenské a U lužického semináře (tam a v prostoru Vojanových sadů se rozkládala biskupská zahrada).\n\n\"Písecká brána\" stála kdysi mezi dnešním domem čp. 158 a Valdštejnským palácem. Mezi domy čp. 29 a 34 v dnešní Letenské ulici, kde probíhala hradební zeď, byla v hradbě malá branka. \n\nProti ústí potoka Brusnice byl jako součást osady menší ostrov (v majetku pražského biskupství) se zahradou, kamennou věží a kostelíkem sv. Petra pobořeným povodní v roce 1273 (historicky první zpráva) uváděným v roce 1336 jako kostel farní se hřbitovem. Ostrov postupem času splynul s vltavským břehem. Valná část osady patřila podle historika Tomka ženskému benediktinskému svatojiřskému klášteru, který tu měl dvůr, a tak vzniklo na tomto území tzv. postranní právo svatojiřského kláštera. \n\nV husitských bouřích byla osada pobořena a nová výstavba začala až po roce 1475. V husitské době zabralo majetek pražského arcibiskupství Staré Město, které tak získalo do svého vlastnictví vltavský břeh na sever od Karlova mostu, kde se usazovali pražští rybáři, kteří zde vytvořili zvláštní staroměstskou jurisdikci podléhající „úřadu most pražského“, a pro oblast dnešního Klárova a okolí se vžil název \"V rybářích\". V nejsevernější části osady, proti přívozu, byly domy se zahradami, které jako konfiskát po Karlu Švihovském z Rýzmberka, byly v roce 1622 darovány jezuitské koleji na Starém Městě. V letech 1624-30 byl na části osady Písek vybudován Valdštejnský palác. Podle berní ruly z roku 1653 náleželo v osadě Písku (Rybářích) k staroměstskému „právu rybářskému za vodou“ 28 domů, z nichž 3 byly deskové. \n\nPo zrušení jezuitského řádu (1773) zanikl kostel sv. Petra v Rybářích (zbořen 1775), který stával před domem čp. 112 (U lužického semináře). V roce 1780 byla zrušena postranní práva a v roce 1784 byla osada spojena s Malou Stranou, aby s ní tvořila čtvrť spojeného města Prahy.\n\nJméno osady se promítlo do pojmenování Písecké brány, která původně stála v trase nynější Valdštejnské ulice v linii východního průčelí domu čp. 158 (Valdštejnská 14) kudy probíhala severojižním směrem pozdně románská či raně gotická hradba pražského podhradí, později v oblasti Klárova, avšak při vybudování barokního systému opevnění Prahy bylo jméno přeneseno na novou bránu vybudovanou na Brusce - v oblasti mezi hradčanským Letohrádkem královny Anny (Belveder) a dnešní stanicí metra Hradčanská.\n\n"}
{"id": "134196", "url": "https://cs.wikipedia.org/wiki?curid=134196", "title": "Vůl", "text": "Vůl\n\nVůl je kastrovaný samec tura domácího (lat. \"Bos primigenius\" f. \"taurus\"). Kastrát je méně agresivní a je robustnější, se světlejším a křehčím masem než nekastrovaný jedinec. Kastrace masných plemen se provádí u telat pokud možno již při narození, aby ztráty hmotnosti způsobené pozdní kastrací byly minimalizovány (kastrovaní jedinci mají v důsledku ztráty produkce testosteronu rychlejší metabolismus dusíku, a tudíž i rychlejší váhové přírůstky). Vůl se před vykastrováním nazývá býk.\n\nSlovo vůl se v přeneseném významu používá i jako nadávka, zejména při označení pomalu chápajícího nebo hloupého člověka.\n\nOslovení „vole“ se vyskytuje i v neutrálním, nepejorativním smyslu, často také jako konverzační vsuvka. Již za První republiky toto oslovení zpopularizovali Jiří Voskovec a Jan Werich, kteří se takto navzájem na jevišti šeptem chválili. Jeho užívání je však ještě starší a doklady o něm existují už z 19. století v díle Ignáta Herrmanna. Rozšířilo se po druhé světové válce, kdy nahradilo oslovení „člověče“ či „čéče“.\n\n"}
{"id": "134197", "url": "https://cs.wikipedia.org/wiki?curid=134197", "title": "Brusnice (potok)", "text": "Brusnice (potok)\n\nBrusnice (dříve též Bruska) je potok v Břevnově, na Hradčanech a Malé Straně v Praze. Je 4,5 km dlouhý a podstatná část této délky je vedena potrubím. Hluboký zářez údolí Brusnice na jejím dolním toku vytvořil prudké severní svahy ostrožny, na které byl založen Pražský hrad.\n\nPotok má tři hlavní prameny a všechny se nacházejí v těsné blízkosti budov Břevnovského kláštera. První z nich zvaný Vojtěška pramení v zahradě kláštera pod stejnojmenným pavilonem. Poté napájí rybník Malá Markéta zvaný také \"Sádky\". Druhý, slabší pramen vyvěrá přibližně v místě bývalého pivovaru, dnes ve stráni pod Patočkovou ulicí, tento nejslabší pramen je od roku 2011 vyschlý. Třetí, poměrně silný pramen se nachází u východního předpolí kláštera. Druhý a třetí pramen napájejí rybník Velkou Markétu zvaný též \"Pivovarský rybník\". Nedaleko pod hrázemi obou rybníků se obě větve potoka stékají a Brusnice teče ještě několik desítek metrů volně. \n\nPak protéká dlouhý úsek kanalizací a napájí tři rybníčky v oblasti břevnovských usedlostí Kajetánka, Petynka, Šlajferka a Malovanka. Další část zatrubněného toku probíhá pod MÚK Malovanka a ulicí Patočkovou, na povrchu se objevuje v Parku Maxe van der Stoela u X. bašty Mariánských hradeb.\n\nDále tok pokračuje potrubím pod Novým Světem a odkrývá se v celé délce v Jelením příkopu v sousedství Pražského hradu, kde protéká pod Prašným mostem pěším tunelem od architekta Josefa Pleskota. Před obloukem Chotkovy silnice se Brusnice opět noří pod zem a ústí do Vltavy na 53,5 km zleva kanalizací poblíž Klárova, v sousedství Občanské plovárny.\n\nPrůtok je malý, do 1 l/s, při měření v roce 1999 dosáhl 0,2 l/s. Kvalita vody se pravidelně nesleduje.\n\nPodle Brusnice (Brusky) je pojmenováno několik dalších objektů: Bruská brána (též Písecká), ulice Pod Bruskou (tzv. Myší díra, předchůdce Chotkovy silnice), a také tramvajová zastávka Brusnice a ulice U Brusnice (spojující východní konce ulic Na Ořechovce a Nový Svět).\n\nNa místě studánky Vojtěšky se podle legendy setkali roku 993 sv. Vojtěch s Boleslavem II. a založili Břevnovský klášter.\n\nAlois Jirásek nechal ve \"Starých pověstech českých\" kněžnu Libuši umístit budoucí město Prahu právě na soutok Vltavy a Brusnice.\n\n\n"}
{"id": "134199", "url": "https://cs.wikipedia.org/wiki?curid=134199", "title": "Chudobice", "text": "Chudobice\n\nChudobice je název zaniklé prastaré vesnice na území dnešního města Prahy, která se nacházela v prostoru dnešní Jindřišské ulice (od Václavského náměstí k Senovážnému náměstí) – náležela řádu Křižovníků s červenou hvězdou. Při založení Nového Města (1348) byly Chudobice pojaty do jeho hradeb a posléze byl na jejich území postaven kostel sv. Jindřicha. Chudobice tak v nové zástavbě jako ves ve 14. století zanikly – jejich název byl užíván jako pomístní pro území mezi dnešní Opletalovou a Panskou ulicí ještě v 15. století.\n\n"}
{"id": "134201", "url": "https://cs.wikipedia.org/wiki?curid=134201", "title": "Internetový katalog", "text": "Internetový katalog\n\nInternetový katalog je na Internetu seznam odkazů na webové stránky, které jsou setříděny do stromu kategorií a podkategorií. Internetové stránky do katalogu navrhují převážně jejich majitelé a editoři katalogu tyto návrhy kontrolují a zveřejňují, to umožňuje přesné zařazení odkazů do jednotlivých kategorií katalogu a může být snadno rozlišen jejich skutečný význam. Katalog může poskytnout kvalitní výsledky hledání, protože ho lze snadno omezit na logické skupiny - kategorie. Internetový katalog není Internetový vyhledávač, jehož činnost je z větší části automatizována, vyhledávač zobrazuje odkazy na základě vyhledávaní klíčových slov v textu odkazovaných stránek. Údržba katalogu je naproti tomu náročnější na lidské zdroje.\n\nKvalita katalogu je přímo úměrná počtu odkazů, kvalitě odkazů a také kvalitě třídění a počtu kategorií. Přidat stránku do katalogu je možné většinou zdarma. Existují však také specializované katalogy (např. oborové), které jsou placené, a nebo katalogy požadující zpětný odkaz z vaší stránky.\n\nS rozvojem Internetu a rostoucím počtem internetových stránek v posledních letech vzniká i větší množství internetových katalogů. Kvalita těchto nových rychle vznikajících katalogů je však sporná. Což vede až k diskuzi přínosu internetových katalogů. Kvalitní katalogy však mají přínos pro uživatele Internetu (velký počet odkazů na jednom místě), ale také pro tvůrce webových stránek, kteří tak mohou velmi snadno získat zpětné odkazy (důležité pro SEO).\n\n\n"}
{"id": "134203", "url": "https://cs.wikipedia.org/wiki?curid=134203", "title": "Turbo (vlak)", "text": "Turbo (vlak)\n\nUAC TurboTrain byl prvním vysokorychlostním vlakem vyrobeným firmou United Aircraft Corporation. Byly stavěny v montrealské lokomotivce, turbíny ST6 dodávala kanadská divize UAC, nyní Pratt & Whitney Canada) v Longueuil, Quebec. Do provozu byly tyto jednotky nasazovány v letech 1968 – 1982 v Kanadě a v letech 1968 – 1976 ve Spojených státech (ačkoli je Amtrak nevyřadil až do roku 1980). Jejich design má původ ve studii železniční společnosti Chesapeake and Ohio z 50. let. Tato společnost sice nepočítala s využitím turbínového pohonu, ale ostatní prvky konstrukce – vedení dvojkolí, pasivní naklápění a výrazný nos s přechodovými dveřmi jsou v ní obsaženy.\n\nCanadian National Railways objednaly v květnu 1966 pět sedmivozových jednotek pro trať Montreal-Toronto. V marketingové literatuře CN nazývaly tyto jednotky Turbo, ačkoli ve vlastní dokumentaci a v komunikaci s UAC používaly CN označení TurboTrain. Pro jednotky CN bylo plánováno nasazování ve dvojicích s celkovou kapacitou 644 míst k sezení, ale ve skutečnosti jezdily jednoduše. V roce 1971 bylo změněno uspořádání jednotek – byly vytvořeny jednotky devítivozové, zbylé díly byly spojeny do čtyřvozových jednotek, které byly prodány Amtraku. Jedna z těchto jednotek narazila při zkouškách v roce 1973 bočně do nákladního vlaku a shořela. Tři devítivozové jednotky zahájily provoz u CN koncem roku 1973. Od roku 1978 je pak provozovala společnost VIA Rail až do vyřazení 31. října 1982. Jednotky jezdily na trase Toronto – Montréal – Québec. Byly velmi spolehlivé, jejich disponibilita přesahovala 97 % po celou dobu provozu u CN a VIA. \n\nAmerická jednotka Turbo byla třívozová. Do provozu byla nasazena také v roce 1968. V roce 1972 byla doplněna dvěma vozy. Provozovala ji společnost Amtrak na tratích mezi Bostonem a New Yorkem.\nJednotky UAC byly jedny z prvních na světě s naklápěním vozové skříně. Naklápění bylo umožněno kyvadlovým zavěšením vozové skříně. Mezi jednotlivými vozovými skříněmi byly umístěny jednonápravové podvozky, krajní podvozky byly dvounápravové. Systém jednonápravových podvozků a pasivního naklápění používají i vlaky Talgo, avšak na rozdíl od nich měly jednotky Turbo klasická dvojkolí.\n\nOba krajní vozy jednotky byly hnací, každý poháněný dvěma spalovacími turbínami Pratt and Whitney ST6, což byla verze pro pozemní použití turbíny PT6 použité v mnoha letounech a vrtulnících. Přenos výkonu byl hydrodynamický s reduktorem, toto soustrojí, které přenášelo výkon 400 – 500 HP vážilo pouhých 135 kg. Jelikož turbíny byly malé a kompaktní, byly umístěné pod kopulemi pro cestující. Aby mohla jednotka používat tunely vedoucí na Grand Central Station a později na Penn Station v New Yorku, byla vybavena i stejnosměrnými motory napájenými třetí kolejnicí.\n\nJednotky dosahovaly v provozu rychlosti 160 km/h. Třívozová jednotka dosáhla 20. prosince 1967 rekordní rychlosti 275 km/h na zkušebním úseku hlavní trati Penn Central mezi Trentonem a New Brunswickem v New Jersey.\n\n"}
{"id": "134204", "url": "https://cs.wikipedia.org/wiki?curid=134204", "title": "Opatovice (Praha)", "text": "Opatovice (Praha)\n\nOpatovice () je zaniklá ves na území Prahy mezi kostelem sv. Michala a kostelem sv. Petra na Zderaze (podle Viléma Lorence mezi dnešní Pštrossovou a Spálenou, podle V. V. Tomka v okolí ulic Černé a Opatovické).\n\nVes vznikla na území věnovaném panovníkem kladrubskému klášteru při jeho založení (1115). Románský kostel sv. Michala byl v 2. polovině 13. století přestavěn na gotický kostel s hřbitovem a budovou fary. Dům kladrubského kláštera stával na místě domu čp. 158 v Opatovické ulici.\n\nPři založení Nového Města se Opatovice staly jeho součástí – jejich jméno se zachovalo v názvu ulice Opatovické, jejich kostel sv. Michala byl v roce 1511 zaklenut síťovou klenbou, a poté, co byl v roce 1787 zrušen, koupili jej roku 1789 němečtí luteráni.\n\n"}
{"id": "134207", "url": "https://cs.wikipedia.org/wiki?curid=134207", "title": "Podskalí (Praha)", "text": "Podskalí (Praha)\n\nPodskalí je název zaniklé osady na pravém břehu Vltavy v Praze mezi dnešním Jiráskovým a Železničním mostem. Její někdejší obyvatelé se živili převážně vorařstvím, obchodem se dřevem, ledařstvím či těžbou písku ze dna řeky. \n\nOsada s kostelem sv. Kosmy a Damiána (první zpráva k roku 1178) je poprvé zmiňována k roku 1198, ale zřejmě má historii mnohem starší. Staré Podskalí tvořila původně zástavba podél pobřežní cesty mezi ústím Botiče a jezem nad novoměstskými mlýny (dnešní budova „Mánes“). Ve 2. polovině 13. století zde patrně vznikl trh s plaveným dřevem a určitý monopol, který škodil Pražanům. V roce 1316 získali Staroměstští od Jana Lucemburského privilegium v podobě předkupního práva na připlavené dříví a zákaz kupovat od venkovských plavců dříví, dokud nebylo připlaveno do Podskalí. V roce 1341 byl vydán ve shodě s Podskalskými a s králem Janem zákaz o překupování dříví s přikázaným místem pro přistávání vorů – pokuta za porušení zákazu byla po třetinách dělena mezi staroměstské, podskalské a krále. Z vorů bylo pod Vyšehradem vybíráno mýto, které náleželo (před dobou husitskou) vyšehradské kapitule. \n\nV roce 1348, kdy bylo Podskalí pojato do hradeb Nového Města, mělo Podskalí 4 kostely (sv. Jana, sv. Mikuláše, sv. Vojtěcha a sv. Antonína, zvaný též sv. Ondřeje – dnes kostel Nejsvětější Trojice), zatímco kostel sv. Kosmy a Damiána se založením Slovanského (Emauzského) kláštera stal z farního kostela kostelem klášterním a farní funkce přešla na kostel sv. Mikuláše. Za bojů o Vyšehrad v roce 1420 bylo celé Podskalí vypáleno – kostel sv. Jana (na rozdíl od ostatních podskalských kostelů) už nikdy nebyl obnoven. Na konci 15. století vytvořili podskalští plavci cech – tak vzniklo tzv. poříční (plavecké) právo, které rozsuzovalo spory při obchodu s dřívím. Za Josefa II. byl Emauzský klášter zrušen a jeho majetek přešel pod správu Nového Města. \n\nNa přelomu 19. a 20. století, když se Praha rozšiřovala, byla čtvrť postupně zbořena, zejména po velké povodni v roce 1890, kdy se rozhodlo, že je třeba Prahu chránit vysokou nábřežní zdí. Po vybudování městské říční navigace s náplavkou byly historické domečky odříznuty od vody a byly zrušeny ohrady se dřevem. Po demolici bylo území rozparcelováno a následovala výstavba činžovních domů.\n\nŽivot v zaniklém Podskalí dnes připomíná film \"Poslední Podskalák\" (1940) nebo \"Plavecký mariáš\" (1952), z písní například \"Podskalák\" Karla Hašlera. Tradice spojené s životem na řece dodnes udržuje spolek Vltavan.\n\nV dnešní době se jako Podskalí v Praze označuje oblast ohraničená přibližně takto: na jihu Vyšehradskou skalou, z východu ulicemi Na Slupi a Vyšehradská, ze severu ulicí Na Moráni a ze západu hraničí oblast s Vltavou. Rozloha této oblasti je přibližně 0,2 km. Tato oblast se nepočítá mezi oficiální pražské čtvrti a je tedy pouze součástí městské části Praha 2.\n\nPodskalská celnice na Výtoni se zachovala díky tomu, že ji město v roce 1908 odkoupilo jako památku na rázovitý život ve starém Podskalí. V roce 1939 byla budova převedena do vlastnictví Muzea hlavního města Prahy, které zde po 2. světové válce otevřelo první historickou expozici. V roce 2003 byla po rekonstrukci znovu otevřena. V přízemí se nachází restaurace, v prvním patře se nachází Muzeum v podskalské celnici na Výtoni. Zde byly vystaveny expozice, které se vztahovaly k Podskalí a Vltavě, dnes se tam nachází dočasná výstava, která bude v roce 2015 nahrazena novou stálou expozicí. Půda slouží jako depozitář spolku Vltavan.\n\n\n\n"}
{"id": "134209", "url": "https://cs.wikipedia.org/wiki?curid=134209", "title": "Husqvarna", "text": "Husqvarna\n\nHusqvarna je celosvětovým výrobcem venkovního nářadí na stříhání a udržování trávníků, zahrad, lesů a parků a stavební mechanizace. Společnost byla založena v roce 1689 ve Švédsku a je jednou z nejstarších průmyslových firem na světě. Společnost sídlí ve městě Huskvarna v jižní části Švédska nedaleko Jönköpingu.\n\nPrvní továrna Husqvarny fungovala jako zbrojařský závod, založil ji švédský polní maršál a inženýr Erik Dahlberg (10. října 1625 – 16. ledna 1703). Ten přesvědčil švédského krále Karla XI. o důležitosti založení zbrojovky na výrobu vlastních pušek. V roce 1820 měla Husqvarna přibližně 300 zaměstnanců a pro jejich děti nechali majitelé postavit první z podnikových škol na světě. V roce 1825 čítala firma již okolo 1000 zaměstnanců. V roce 1867 došlo k privatizaci a vznikla společnost Husqvarna Vapenfabriks Aktiebolag. Ta rozšířila řadu vyráběných produktů o lovecké zbraně a kuchyňská kamna. V roce 1872 začala firma vyrábět šicí stroje a kuchyňské vybavení. Výrobu motocyklů spouští Husqvarna v roce 1903. V roce 1918 kupuje švédskou firmu Norrahammars Bruk a rozšiřuje výrobu o vytápěcí kotle a sekačky na trávu. V letech 1934-1949 začíná společnost vyrábět první elektrické sporáky, myčky na nádobí a pračky. V roce 1959 spouští Husqvarna výrobu motorových pil a elektrických sekaček na trávu. V roce 1968 prodává Husqvarna své produkty již ve 20 zemích. V 80. letech začíná Husqvarna vyrábět vyžínače, foukače listí, ridery a zahradní traktory. V roce 1995 uvádí na trh první samohybnou sekačku na trávu na solární pohon. Dnes je Husqvarna Group největším světovým výrobcem venkovních produktů. Do Husqvarna Group patří kromě značky Husqvarna také McCulloch, Jonsered, Partner, Flymo, Diamant Boart, PoulanPRO, Zenoah, Weedeater, Klippo a Gardena, která je evropským leaderem v oblasti produktů na zavlažování. Produkty Husqvarna Group jsou prodávány ve více než 100 zemích.\n\nSymbol, který je logem Husqvarny, se vztahuje k její zbrojařské historii a zobrazuje hlaveň pušky z čelního pohledu.\n\nHusqvarna začala vyrábět motorové pily v roce 1959. O tři roky později byl na trh uveden model 70, lehká motorová pila v dnešním slova smyslu, která jako první umožňovala vykonávat všechny typy lesnické práce.\nV roce 1969 přišla Husqvarna s modelem 180, první motorovou pilou s integrovaným systémem tlumení vibrací. Od té doby jsou tímto systémem vybaveny všechny motorové pily.\nV roce 1973 uvedla Husqvarna na trh model 140 s první automatickou řetězovou brzdou, která snižuje riziko zranění v případě nekontrolovaného zpětného vrhu.\n\nV roce 2011 Husqvarna představila svou první pilu na akumulátorový pohon.\n\nV roce 1995 uvádí Husqvarna jako první firma na trh robotickou akumulátorovou sekačku s názvem Automower. Stroj vynalezl Belgičan André Colens. Sekačka funguje na principu mulčování a náhodného pohybu, kdy seká na prostoru vymezeném vodícími dráty, zapuštěnými do země nebo přiklepnutými do trávy. Tímto způsobem nezanechává za sebou vyježděné stopy, které by byly u sekacího traktoru viditelné, a vytváří tak rovnoměrně posekaný trávník. Je-li v nízkém stavu baterie, sama se dopraví do stanice a nabije. Trávu dokáže sekat i do svahů se sklonem 70 %.\n\nOficiální webové stránky\n\n"}
{"id": "134211", "url": "https://cs.wikipedia.org/wiki?curid=134211", "title": "Olšany (Praha)", "text": "Olšany (Praha)\n\nOlšany jsou zaniklá ves na území dnešního Žižkova (Olšanská ulice, Olšanské náměstí, Olšanské hřbitovy), Vinohrad a Strašnic. Poprvé jsou zmiňovány k roku 1306.\n\nNázev vsi pochází od dřeva \"olše\" \"(Alnus Glutinosa).\" V českých zemích a okolních slovanských zemích (např. Polsko, Bělorusko) jde o poměrně časté pojmenování. \n\nJeden z olšanských dvorů (s pozemky začínajícími u novoměstských hradeb) dostal se do majetku nově založeného (1355) kláštera sv. Ambrože na Novém Městě. \n\nDruhý olšanský dvůr byl vlastněn v polovině 14. století staroměstským měšťanem Štěpánem Pušem a později patřil Mikulášovi z Olšan a od roku 1391 jeho synu Štěpánovi nazývanému také Počernický. Tehdy k tomuto dvoru patřily tři poddanské chalupy, pole, rybníky a vinice. \n\nNa počátku husitských nepokojů tento „klášterní“ olšanský dvůr zabrali Pražané a v roce 1421 jej zapsali staroměstskému Janovi ze Žatce, Mezitím však byl roku 1422 byl (Henricův) poplužní dvůr vypálen a již roku 1428 přešel do rukou novoměstského Pavla Dětřicha (později purkmistra), avšak zdá se, že Jiří Poděbradský Pavlovi právo ke dvoru odňal a postoupil jej nejvyššímu mincmistrovi Zdeňku Kostkovi z Postupic. \n\nEliška z Olšan prodala koncem listopadu roku 1457 své zápisné věno na Olšanském majetku místopísaři desk zemských Janovi z Plané. Součástí tohoto prodeje byla i zdejší tvrz: \"„dědictví své věnné zástavní... v Olšanech, tvrz, dvuor poplužní s poplužím vysazenými v plat..“\". Jan z Plané tento majetek koncem roku prodal Zdeňku Kostkovi z Postupic, který jej prodal roku 1495 staroměstskému měšťanu Jakubovi kotláři a po jeho smrti majetek získal jeho syn Pavel střelec. Na počátku 16. století se stal majitelem dvora Jakub střelec. Svého dědického práva na Olšanech ze začali roku 1539 domáhat Jan a Vilém z Hradešína a zemský soud jejich právo potvrdil (při následném prodeji roku 1544 se již tvrz nezmiňuje). \n\nV roce 1544 pražské Staré a Nové Město vykoupila společně tento olšanský majetek za 2250 kop grošů českých a tyto peníze získávala zpět rozprodejem pozemků, přičemž jim ještě zůstal dvůr se 136 ha pozemků. Ten v letech 1557–1565 přešel do výhradního vlastnictví Starého Města. Tento „staroměstský“ dvůr olšanský byl během dvojího švédského obléhání za třicetileté války zničen a po roce 1662 byl připojen libeňskému dvoru, který tehdy koupilo Staré Město od Jana Hertvíka z Nostic.\n\nPo vypuknutí moru v Praze v roce 1680 zřídila pražská města v Olšanech tři morové hřbitovy: staroměstský (s kostelem sv. Rocha z roku 1682), novoměstský (s barokním kostelem sv. Kříže postaveným v letech 1717–1719 po další morové epidemii v Praze) a židovský. \n\nV roce 1781, kdy byl raabizován staroměstský olšanský dvůr, bylo v Olšanech 17 popisných čísel. V roce 1788 byla uměle vytvořena katastrální obec Viničné Hory, k níž byla připojena západní část Olšan, zatímco zbývající část byla začleněna do katastrálního území Strašnice.\n\nPodél dnešní Olšanské ulice bylo dříve několik rybníků, přičemž v prostoru dnešní křižovatky na Olšanském náměstí - před kostelem sv. Rocha byl rybník zvaný Nesládkův. Všechny rybníky jsou dnes zavezeny. Stejně tak Olšanský potok, který tekl napříč Olšany byl zkanalizován pod zem a nenajdeme po něm ani památky.\n\n"}
{"id": "134215", "url": "https://cs.wikipedia.org/wiki?curid=134215", "title": "Altaj", "text": "Altaj\n\nAltaj (rusky \"Алтай, Алтайские горы, Altajskie gory,\" kazašsky \"Алтай, Алтай таулары, Altaj taulary,\" mongolsky \"Алтай, Алтайн нуруу, Altajn nuruu,\" ujgursky ئالتاي تاغ تىزمىسى, transliterováno \"Altay tagh tizmisi,\" čínsky 阿尔泰山脉, pinyin \"Ā'ěrtài Shānmài,\" český přepis \"A-er-tchaj šan-maj)\" je téměř 2 000 km dlouhý a 600 km široký horský systém v centrální Asii na rozhraní Ruska, Kazachstánu, Číny a Mongolska. S nejvyšším vrcholem – Bělucha (4 506 m) – je nejvyšším pohořím Sibiře. Společně s pohořím Sajany a Ťan šan tvoří tzv. severní větev středoasijského horského systému, jež vychází z horského uzlu v oblasti Pamíru.\n\nDíky své rozlehlosti se Altaj člení na tři části:\n\nJméno Altaj pochází z mongolského Altan (zlaté hory) – to poukazuje na přítomnost zlata ve zdejších horninách.\n\nGeologická struktura Altaje je velice složitá, což je i z důvodu jeho obrovské rozlohy. Z těchto důvodů zde bývají 2–3 zemětřesení za rok, přičemž ta nejsilnější byla v letech 1903 a 1927 (síla 8 z Richterovy stupnice).\n\nPohoří vzniklo v prvohorách za hercynského vrásnění. Staré hercynské pohoří bylo však v druhohorách zarovnáno v parovinu a do současné podoby bylo vyzdviženo až v třetihorách a začátkem čtvrtohor při alpínské orogenezi. Tak vznikla charakteristicky stupňovitá stavba Altaje, která je z geologického hlediska mladá a ještě dnes se zvedá rychlostí až několik centimetrů za rok. Důkazem, že pohoří není stále ještě dotvořené, jsou časté kamenné laviny.\n\nVýrazný ledovcový reliéf byl formován během posledních dvou dob ledových. Ledovce byly významným faktorem při formování horstva, když při maximálním zalednění stékaly až na výšku tisíc metrů. Dalším faktorem formování je mrazové zvětrávání, které je díky kontinentálnímu podnebí velice silnou složkou napomáhající utvářet okolní krajinu – proto jsou zde k vidění velké suťové kužely, tzv. osypy.\n\nAltaj je budován hlavně paleozoickými horninami (v oblasti Běluchy ordovického stáří), kterými pronikají mladopaleozoické vyvřeliny. Z hornin zde tak mají dominantní zastoupení metamorfované horniny jako jsou ruly, svory a zvětralé písčité břidlice s vysokým podílem nejrůznějších minerálů, které vykrystalizovávaly uvnitř hornin. Tyto horniny často pukají mrazem, z čehož vznikají kameny jehlicovitých tvarů naskládané na sebe.\n\nV dobách ledových byl Altaj značně zaledněn a při oteplování se tak podhůří stávalo patrně místem největších záplav na Zemi. Tomu pravděpodobně pomohlo uvolnění obrovské masy vody držené v jezerech na površích ledovců při jejich tání.\nÚstup ledovců na konci posledního glaciálu vytvořil nespočet říčních teras a zanechal zde štěrkové vrstvy s balvany o průměru jeden až dva metry.\n\nV dobách ledových se nad řekou Bija ukládaly mocné, jemně váté sprašové vrstvy s pohřbenými fosilními půdami z období mezi dobami ledovými, které dnes představují jeden z nejúplnějších záznamů klimatických změn na Sibiři za posledních 250 000 let. Díky tomu je dnes známo mnohem teplejší klima Altaje v dávných dobách i s druhovou skladbou tehdejší flóry.\n\nDnes probíhá v malém rozsahu na několika místech v Altaji těžba zlata, které lze při troše štěstí nalézt i v říčních náplavech.\n\nZejména na severních výběžcích Altaje jsou bohaté zdroje koksovatelného uhlí (Kuzněcká pánev). V jihovýchodní části jsou ložiska železné rudy a polymetalických rud (zinek) – proto tato část Altaje na území Východokazašské oblasti bývá označována jako Rudný Altaj.\n\nKlima na Altaji je chladné a vlhké (ačkoliv slunečných dnů je údajně více než na mořském pobřeží Jalta, Soči – tyto slunečné dny jsou však většinou v období tlakových níží v zimě a na podzim.\n\nSrážky na hřebenech dosahují 2 000 mm/rok, sněhová pokrývka běžně 2–3 m.\n\nLéto je vlivem arktických vzdušných mas, které se nad západní Sibiří zahřívají a způsobují deštivé počasí, chladné. Červenec je nejdeštivějším měsícem (slunečných dnů bývá méně než 50 %).V poslední dekádě léta sníh již netaje pod 2 600 m. Září a říjen se vyznačují velice proměnným počasím.\n\nZima na Altaji začíná v listopadu. Nejchladnější území je Čujská step na východě, kde teploty v lednu dosahují až −62 °C. Průměrné lednové teploty jsou −32 °C.\n\nKrajina na Altaji se skládá zejména ze suché vysokohorské stepi a rozsáhlých lesů. Nejvyšší části hor pokrývají z velké části ledovce (zaledněno je 900 km). Některé oblasti ve střední části a zejména pak v mongolské části blížící se k poušti Gobi tvoří polopouště (Koš-Agač). Hranice permafrostu probíhá ve výšce 2 000 m n. m., na jižních svazích ještě o 400 m výše. Představa věčného ledu je však zavádějící, protože zde roste hustá tajga.\n\nNa Altaji se nachází přibližně 7 000 jezer s celkovou plochou 600 km. Většina těchto jezer je položena vysoko v horách a má plesový charakter.\n\nNejvětší jezero je Markakol s rozlohou 449 km, které se nachází v kazašské části pohoří mezi hřbety Kurčumskim ze severu a Azutau z jihu. Jezero je dlouhé 38 km a dosahuje hloubky až 30 m.\n\nNejvětší jezero v ruské části Altaje je Telecké uprostřed lesů na říčním toku Čulyšman. Podobně jako Bajkal vzniklo příkopovou propadlinou a právě po Bajkalu je druhým nejhlubším jezerem celé Sibiře s hloubkou 353 m (některé zdroje uvádí 325 m). Dříve bylo však jezero hluboké 2 000 m. Délka tohoto jezera je 78 km a šířka nepřesahuje 8 km. Celková plocha jezera je 223 km a je jednou z velkých zásobáren pitné vody.\n\nNa mongolské straně jsou velkými jezery Tolbo núr (185 km²), Dajan núr a Chovdská jezera.\n\nNa Altaji teče 20 188 řek o celkové délce 62 555 km z nichž naprostá většina skončí v Severním ledovém oceánu díky veletokům Irtyš, Ob a Jenisej. Jen některé řeky v mongolské části skončí v bezodtokých jezerech severozápadního Mongolska.\n\nNa Altaji pramení obě dvě zdrojnice Obu: Katuň pramenící pod Běluchou a Bija vytékající z Teleckého jezera se slévají ve městě Bijsk a stávají se Obem.\n\nDalší významné řeky pramenící v Altaji jsou Buchtarma, která kromě kousku od pramene v ruské části protéká Kazachstánem a vlévá se do Irtyše. Mongolská řeka Chovd gol, která se vlévá do jezera Char Us núr. V ruské části to jsou ještě řeky Čulyšman a Argut.\n\nNejvyšší vodopády jsou kaskády na řece Čulča s výškou až 160 m.\n\nZalednění Altaje je značné, za což může velké množství srážek a extrémní klima ve vyšších polohách. Na Altaji lze napočítat více než 1 500 ledovců o celkové ploše 890 km. Nejvíc jich je v nejvyšší části Altaje v Katuňském hřbetu (přibližně 400), z nichž nejdelší dosahují délky téměř 11 km (Šapošnikovův ledovec 10,5 km, Geblerův ledovec 8,5 km).\n\nFlóra na Altaji je nesmírně rozmanitá, což je dáno nejen členitostí několika výškových pásem, ale i polohou na rozhraní sibiřské tajgy, kazašské stepi a mongolských polopouští. Altaj tak tvoří bariéru mezi severem a jihem i východem a západem celého kontinentu.\n\nNa Altaji se celkem vyskytuje na 2 000 druhů vyšších rostlin, z toho 200 druhů endemických a 300 druhů léčivých.\n\nPro toto pásmo je typický porost žlutých trav a jen slabé zalesnění. Kontrastem jsou pak zeleně zarostlá koryta řek. Na úpatí hor se již objevuje les tvořený zejména modřínem sibiřským (\"Larix sibirica\"), borovicí sibiřskou (\"Pinus sibirica\"), jedlí sibiřskou (\"Abies sibirica\") a jalovcem. Naopak listnaté porosty zcela chybí.\n\nHorská tajga je tvořená hlavně lesem se stejným složením jako lesy z nižšího pásma. Lesy jsou poměrně světlé, naopak bylinný (hořec, rozchodník, lomikámen, divoký česnek, lilie, pivoňka) a keřový podrost (hloh, tavolník, šípek, rybíz, rakytník, zimolez, kamčatské borůvky, borůvky, jahody) je celkem hustý. Nalézt zde lze i pěnišník daurský (\"Rhododendron dahuricum\") či mnoho druhů hub. Hranice lesa se pohybuje od 1 700 m na západě do 2 500 m na východě.\n\nNad horskou tajgou roste vegetace horské tundry, která je tvořena zakrslými keříky a polárními břízami (\"Betula rotudifolia\"), které rostou do výšky 40–60 cm, zato velmi hustě. Ve vyšších výškách je možno vidět i některé druhy zakrslých vrb.\n\nPásmo alpínských luk není souvislé a pokrývá jen vlhké svahy nebo ploché dolinky oddělené stěnami či ledovci. V létě jsou tyto louky rozkvetlé spoustou květin – lomikámen, prvosenka, česnek, fialka, ohníček, rebarbora, rozchodnice růžová (\"Rhodiola rosea\"), upolín (\"Trollius\"), koniklec, hořec (včetně endemitu \"Gentiana altaica\"), žlutý mák (\"Papaver nudicaule\"), dryádka (\"Dryas oxyodonta\").\n\nNejvyšší pásmo skal není zcela mrtvé. Nachází se zde různé druhy mechů a lišejníků. V nižších polohách mezi kameny rostou i některé skalničky.\n\nFosilní nálezy pleistocénní fauny a relikty třetihorní vegetace svědčí o přítomnosti subtropické flóry i fauny v teplých dobách meziledových, kdy zde rostly i duby, lípy, javory a jírovce.\n\nŽivočišná říše je typicky sibiřská. Představitelem je zemní veverka burunduk (Tamias sibiricus) se šedým kožíškem zdobeným čtyřmi bílými pruhy, je velmi podobný americkému čipmankovi, kterého proslavil hlavně seriál Chip a Dale od Walta Disneyho.\n\nJednou z nejdravějších šelem Sibiře je rosomák, který si přes svůj malý vzrůst troufne i na jelena nebo člověka.\n\nAlpínský stupeň obývají velice plaché zlatě zbarvené svišti mongolští (Marmota baibacina) a naopak velmi zvědavé pišťuchy (rod Ochotona) žijící v suťovitých polích, které se nebojí přiblížit i ke stanům turistů. Při úleku pak ostře vypísknou a rychle zmizí mezi kameny či v trávě.\n\nV Altaji je relativně hojný výskyt i sobola, který je v jiných oblastech na pokraji vyhynutí kvůli lovcům, jež střílí soboly pro jejich kožešinu.\n\nDále zde žije sob, vlk, rys, medvěd a vzácně i leopard sněžný. Vzácně jsou zde i jeleni, losi a zástupci zvířeny střední Asie (jelen maral, kozoroh ibex, ovce argali).\n\nNa Altaji žije více než 100 druhů ptáků – např. tetřev hlušec, drozd, pěnice a velký kurovitý pták velekur altajský (\"Tetraogallus altaicus\") známý pod domorodým názvem ular.\n\nJezera a potoky jsou obydleny pstruhy, lipany i jinými rybami.\n\nZ bezobratlých stojí za zmínku motýl jasoň červenooký (Parnassius apollo) a tesařík rodu Monochamus.\n\nAltaj je velice oblíbeným turistickým místem Rusů i zahraničních cestovatelů. Telecké jezero slouží jako rekreační místo, které je přes léto obklopeno turisty trávících svou dovolenou v kempu. Volný čas lze trávit koupáním, okolními túrami, rybařením nebo výlety na lodích.\nDivoké řeky pramenící v horách pak lákají vodáky z celého Ruska i Evropy. Hojně navštěvovaná bývá řeka Katuň, kterou lze sjíždět na raftech i s místními průvodci. Je třeba dbát ale opatrnosti při sjíždění velice divokých řek, které jsou spíše nesjízdné.\n\nAltaj samozřejmě přitahuje pozornost i mnoha horolezců. Nejvíce jich pak míří samozřejmě na nejvyšší vrchol hory Běluchy (4 506 m), ale jsou zde i jiné čtyřtisícové vrcholy. U jezera Akkem severně od Běluchy je vybudovaný mezinárodní horolezecký tábor a meteorologická stanice.\n\nAltaj je také ideálním místem pro vysokohorskou turistiku, a to nejen pro svou zachovalou a krásnou přírodu, ale i díky nižší náročnosti oproti jiným horským soustavám.\n\nRozvoji turistiky napomáhá i zápis Zlatých hor Altaje na Seznam světového dědictví UNESCO z roku 1998 jakožto regionu reprezentujícího kompletně výškové pásmy vegetace v centrální Sibiři od stepi, lesostepi, subalpínské a alpínské vegetace a místo výskytu světově ohrožených savců, jako např. sněžného leoparda a ovcí argali.\n\nV srpnu roku 2007 se do Altaje vydala skupina některých českých Cimrmanologů, aby zdolala vrchol dosud nepojmenované hory a nazvali ji horou Járy Cimrmana. Výstup byl vykonán úspěšně, o jejich dobývání hory byl natočen film.\n\n\n\n\n"}
{"id": "134219", "url": "https://cs.wikipedia.org/wiki?curid=134219", "title": "Viničné Hory", "text": "Viničné Hory\n\nViničné Hory (německy \"Weinberge\") byla v letech 1788–1867 obec v sousedství Prahy, později dala vzniknout obci, městu a městské části Královské Vinohrady, dnes Praha-Vinohrady.\n\nV roce 1788 byla v sousedství (za hradbami) města Prahy vytvořena katastrální obec Viničné Hory, která pokrývala rozsáhlé území dnešního Žižkova a Vinohrad, do níž byla začleněna západní část Olšan, zatímco zbývající část Olšan byla začleněna do katastrálního území Strašnice. Pro území bylo charakteristické rozptýlené osídlení formou usedlostí.\n\nV roce 1867 byla katastrální obec Viničné Hory přejmenována na Královské Vinohrady, avšak již po osmi letech (v roce 1875) byla tato obec rozdělena na dvě obce s názvy Královské Vinohrady I. (pozdější Žižkov) a Královské Vinohrady II. Po roce 1877 byl pro obec Královské Vinohrady I. přijat název Žižkov a obec Královské Vinohrady II. dostala původní název Královské Vinohrady (a v roce 1879 byla povýšena na město).\n\n\n"}
{"id": "134222", "url": "https://cs.wikipedia.org/wiki?curid=134222", "title": "Volgogradská přehradní nádrž", "text": "Volgogradská přehradní nádrž\n\nVolgogradská přehradní nádrž ( ) je přehradní nádrž na území Volgogradské a v Saratovské oblasti v Rusku. Má rozlohu 3117 km². Je 540 km dlouhá a maximálně 17 km široká. Průměrná hloubka je 10,1 m. Má objem 31,5 km³.\n\nPřehradní nádrž na řece Volze za přehradní hrází Volžské vodní elektrárny bylo naplněno v letech 1958-61. Reguluje sezónní kolísání průtoku.\n\nVyužívá se pro energetiku, vodní dopravu, zavlažování a zásobování vodou. Je zde rozvinuté rybářství (cejni, candáti, kapři). Na břehu leží města Saratov, Engels, Kamyšin, Dubovka, Volsk, Marks.\n"}
{"id": "134232", "url": "https://cs.wikipedia.org/wiki?curid=134232", "title": "Okruhly", "text": "Okruhly\n\nOkruhly (Okrouhly, Okrouhel) - zaniklá ves na území Prahy v poloze „mezi Střížkovem a Kobylisami“ \"nad Libní (supra Liben)\" - je zmiňována poprvé v roce 1346. Poslední zpráva o Okrouhlech je z roku 1506. \n\nJméno Okrouhly patrně souvisí s dnešním názvem dvouvrší Okrouhlík (též Okrouhlí, Hora Okrouhlá) nad Novou Libní u Kobylis. Někdy se rozlišuje mezi vlastním vyšším Okrouhlíkem a sousedním nižším návrším tzv. Malým Okrouhlíkem (s dnes již zaniklou vinicí).\n\n"}
{"id": "134233", "url": "https://cs.wikipedia.org/wiki?curid=134233", "title": "Hnidošice", "text": "Hnidošice\n\nHnidošice – zaniklá ves „u Hloubětína“ na území Prahy zmiňovaná v písemnostech poprvé v roce 1235 jako dar královny vdovy Konstancie (1180–1240) špitálu sv. Františka s červenou hvězdou. \n\nNa počátku husitské revoluce zabrali hloubětínský statek s Hnidošicemi a Humencem dočasně pražané. Hnidošice pravděpodobně v průběhu 15. století zanikly.\n\n"}
{"id": "134234", "url": "https://cs.wikipedia.org/wiki?curid=134234", "title": "Humenec (Praha)", "text": "Humenec (Praha)\n\nHumenec je zaniklá ves, která stávala na sever od Hloubětína (dnešní ulice V Humenci). Její pozemky ležely mezi územím Hloubětína, Kyjí, Vysočan, Kbel a Satalic. Je zmiňována poprvé v roce 1207 spolu s Hloubětínem jako majetek řádu německých rytířů vykoupený roku 1233 královnou Konstancií a darovaný v roce 1235 křižovníkům s červenou hvězdou. \n\nHumenec byl zabrán na počátku husitské doby pražany, od nichž jej získal staroměstský měšťan Vaněk Krabec, který jej v roce 1432 pronajal novoměstskému měšťanu Ondřejovi, ale po čase se stal Humenec opět majetkem křižovníků. Osada zanikla v 16. století.\n\n"}
{"id": "134236", "url": "https://cs.wikipedia.org/wiki?curid=134236", "title": "Votkinská přehradní nádrž", "text": "Votkinská přehradní nádrž\n\nVotkinská přehradní nádrž ( ) je přehradní nádrž na území Udmurtské republiky a Permského kraje v Rusku. Má rozlohu 1120 km². Je 365 km dlouhá a maximálně 9 km široká. Průměrná hloubka je 8,4 m. Má objem 9,4 km³.\n\nPřehradní nádrž na řece Kamě za přehradní hrází Votkinské vodní elektrárny byla naplněna v letech 1962-64. Úroveň hladiny kolísá v rozsahu 4 m. Reguluje sezónní kolísání průtoku.\n\nVyužívá se pro energetiku a vodní dopravu. Je zde rozvinuté rybářství (cejni, štiky, candáti, jelci). Na břehu leží města Perm, Krasnokamsk, Nytva, Ochansk, Osa, Čajkovskij.\n"}
{"id": "134238", "url": "https://cs.wikipedia.org/wiki?curid=134238", "title": "Vích", "text": "Vích\n\nVích či věchet je svazek slámy, který se vytvářel ze slámy při žních. Ze svazků klasů se vázala povřísla, kterými se obilí svazovalo do snopů, z nichž se stavěli na polích tzv. „slamění panáci“. Aby do nich nepršelo, a tím se úroda před odvozem do stodoly neznehodnotila, vytvářela se na zakrytí vrchů ze slámy malá kulatá stříška – vích. \n"}
{"id": "134243", "url": "https://cs.wikipedia.org/wiki?curid=134243", "title": "Krušina (Praha)", "text": "Krušina (Praha)\n\nKrušina - zaniklá ves na území Prahy v blízkosti kostela sv. Pankráce na dnešním katastru Nuslí . Na tomto místě stála původně románská rotunda z konce 11. století, která byla kolem poloviny 14. století přestavěna na jednolodní kostel s polygonálně zakončeným presbyteriem. Kostel byl pobořen císařskými vojsky při švédském obléhání Prahy roku 1648, aby nemohl být využit jako strategický opěrný bod. Na konci 17. století byl obnoven michelskými jezuity a v této podobě stojí dodnes. \n\nVes Krušina se poprvé připomíná v listině krále Přemysla Otakara I. ze 17. ledna roku 1205 jako majetek ostrovského kláštera. Není ovšem vyloučeno, že vznikla v souvislosti se stavbou rotundy sv. Pankráce. Obec zanikla během husitských válek, patrně již během obléhání Vyšehradu na podzim roku 1420. Pankrácká pláň nikdy neposkytovala příznivé podmínky k osídlení, zejména kvůli obtížně dostupným vodním zdrojům, a přesná poloha historicky doložené obce není známa. Kolem kostela sv. Pankráce vzniklo další souvislejší osídlení až na sklonku 18. století. Roku 1841 je doložena hospodářská usedlost Vokáčka. Budoucí pražská čtvrť se formovala kolem zájezdního hostince a kovárny, který tam vybudoval magistrátní rada Jan Ignác rytíř Eisner z Eisenšteina.\n\n"}
{"id": "134244", "url": "https://cs.wikipedia.org/wiki?curid=134244", "title": "Psáře (Praha)", "text": "Psáře (Praha)\n\nPsáře (Psáry) byla ves na území dnešních Nuslí v Praze. Ležela buď v Nuselském údolí nebo v prostoru mezi školou Ladislava Hanuse a rozcestím Na paloučku. V době předhusitské ves náležela vyšehradské kapitule (stejně jako Nusle). Poslední písemné záznamy o Psárech jsou z 1. poloviny 16. století.\n\n"}
{"id": "134247", "url": "https://cs.wikipedia.org/wiki?curid=134247", "title": "Dvorce (Praha)", "text": "Dvorce (Praha)\n\nOsada Dvorce () se nalézá na podolském území v hlavním městě Praze při pravém břehu řeky Vltavy. Osada je zmiňována poprvé v roce 1222. V husitských dobách zabrali všechny majetky v tomto území Pražané, ale již na konci 15. století získala vyšehradská kapitula své původní majetky zpět. Zbytek byl Pražanům odebrán po konfiskaci Ferdinandem I. v roce 1547, který jej prodal rodu Granovských. Pak se majitelé střídali až do doby zrušení poddanství a poté (v roce 1850) byly Dvorce připojeny k Podolí. Název někdejší osady je dodnes připomínán v místním názvu Dvorecké náměstí, v místě se (kromě konečné stanice městského autobusu číslo 134, dříve zde končila i linka 118, která vede dále na Smíchovské nádraží a tramvajové zastávky s linkami 2, 3, 17, 21 a noční 92) nacházejí také skutečné antukové tenisové dvorce, za nábřežní komunikací pak místní vltavská říční plovárna zvaná Žluté lázně. Bydlela zde herečka Milena Dvorská.\n\nPůvodní vesnická zástavba vzala z valné části za své v době I. československé republiky. Zachoval se jen památkově chráněný činžovní dům „Ve Dvoře“ (č.p. 411) a vila č.p. 425 v katastru Podolí a několik domků podél ulice Vysoká cesta a usedlost „Sanssouci“, které se nacházejí v katastru Braník, ale historicky rovněž přináležely k Dvorcům. Kromě celé řady moderních prvorepublikových činžovních domů jsou zajímavé i „domy knihtiskařů“ z roku 1932 a o 10 let starší vila s nostalgickým nápisem „Staré zašlo, novému žijeme“.\n"}
{"id": "134248", "url": "https://cs.wikipedia.org/wiki?curid=134248", "title": "Serebrjanská přehrada", "text": "Serebrjanská přehrada\n\nSerebrjanská přehrada ( ) je přehradní nádrž na území Murmanské oblasti v Rusku. Má rozlohu 556 km². Je 157 km dlouhá a maximálně 20 km široká. Průměrná hloubka je 7,5 m. Má objem 4,17 km³.\n\nVodní nádrž za přehradní hrází vodní elektrárny na řece Voroňja bylo naplněno v letech 1970-72. Úroveň hladiny kolísá v rozsahu 6 m. Reguluje dlouhodobé kolísání průtoku.\n"}
{"id": "134249", "url": "https://cs.wikipedia.org/wiki?curid=134249", "title": "Kuromrtvy", "text": "Kuromrtvy\n\nKuromrtvy je zaniklá vesnice v blízkosti Břevnova v Praze. Je zmiňována již v roce 993 v zakládací listině břevnovského kláštera. Je pravděpodobné, že byla později nahrazena osadou Břevnovek, zmiňovanou k roku 1430. Dnes se tato část Prahy jmenuje Malý Břevnov.\n"}
{"id": "134250", "url": "https://cs.wikipedia.org/wiki?curid=134250", "title": "Břevnovek", "text": "Břevnovek\n\nBřevnovek – zaniklá ves na území Prahy, o níž se zachovala ojedinělá zpráva z roku 1430 – byla možná osadou, která nahradila dříve zaniklou osadu Kuromrtvy v blízkosti dnešního Břevnova. Ležela pravděpodobně v místech na Bílé hoře, kde se dnes nachází Malý Břevnov.\n\n• František Holec: \"Zaniklé vesnice na území hlavního města Prahy\", Pražský sborník historický XXIX (1996), str. 117-148\n"}
{"id": "134252", "url": "https://cs.wikipedia.org/wiki?curid=134252", "title": "Kosočtverec", "text": "Kosočtverec\n\nKosočtverec je rovnoběžník, který má všechny strany stejně dlouhé. Někdy bývá přidáván požadavek, že se nesmí jednat o čtverec, tedy jeho strany nesmí svírat pravý úhel, někdy bývá čtverec považován za zvláštní případ kosočtverce.\n\n\nK sestrojení je třeba znát dva z následujících údajů:\n\nNa území České a Slovenské republiky je vertikálně nakreslený kosočtverec se svislou čárou uprostřed považován za symbol znázorňující ženské přirození.\n\n\n"}
{"id": "134254", "url": "https://cs.wikipedia.org/wiki?curid=134254", "title": "V pustinách australských", "text": "V pustinách australských\n\nV pustinách australských \"(1891, Mistress Branican)\" je méně známý dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky byl román též vydán též pod názvem \"Zajatec pustin\".\n\nPříběh knihy začíná v březnu roku 1875, kdy ze San Diega vyplouvá plachetnice \"Franklin\" pod vedením kapitána Johna Branicana. Do svého cíle, kterým je Kalkata, ale loď ani po několika měsících nedopluje. Všichni až na jednu osobu jsou přesvědčeni, že loď zmizela i s posádkou někde v Tichém oceánu. Tou osobou je mladá žena kapitána Branicana Dolly Branicanová. Duševně se sice zhroutí, když jí potká další neštěstí (její syn Wat zemře na následky úrazu při lodní nehodě), ale naděje, že její muž nezahynul, jí drží při životě. Když se po čtyřech letech uzdraví, využije peněz z dědictví, které mezitím získala po svém strýci, a zorganizuje výpravu, jejímž cílem je najít jejího manžela. Trvá však dlouho, než se objeví první stopa po lodi Franklin, která vede do Austrálie. Dolly je přesvědčena, že její manžel je naživu držen ve vzdálené části severozápadní Austrálie v zajetí domorodců. Po překonání nesmírných obtíží svého muže skutečně najde a zachrání, přičemž největší nebezpečí ji hrozilo především od jejího bratrance Lena Burkera, který chce Dolly i Johna zabít, aby získal jejich dědictví.\n\nKnihu \"V pustinách australských\" ilustroval Léon Benett.\n\nMapy z původního francouzského vydání románu.\n\n\nhttp://jv.gilead.org.il/zydorczak/bran00.htm - francouzský text románu\n"}
{"id": "134259", "url": "https://cs.wikipedia.org/wiki?curid=134259", "title": "Hostašovice (Praha)", "text": "Hostašovice (Praha)\n\nHostašovice je zaniklá vesnice (dvůr) v blízkosti Točné na území dnešní Prahy. Je zmiňována poprvé v roce 1335, kdy ji (spolu s Točnou) malostranský johanitský klášter prodal klášteru zbraslavskému. Tento klášter měl Točnou s Hostašovicemi v držení (kromě doby husitské, kdy byla ves vyvlastněna pražany) nejméně do roku 1436. Před rokem 1526 však měl Točnou a dvůr Hostašovice v zástavě Jan Mládek a poté stávají se majetkem dalších osob. V době, když zbraslavský klášter v roce 1622 kupuje Točnou, není již o Hostašovicích žádná zmínka – zřejmě do té doby zanikly.\n\n"}
{"id": "134267", "url": "https://cs.wikipedia.org/wiki?curid=134267", "title": "Krteň", "text": "Krteň\n\nKrteň je zaniklá ves na katastrálním území Třebonice (městská část Praha 13) v Praze, mezi Stodůlkami a Třebonicemi (jižně od osady Chaby), z níž se zachoval jen románský kostelík svatého Jana a Pavla se hřbitovem.\n\nVes byla již v raném středověku součástí zdejší husté sítě osad. Zmiňuje se v roce 1434 jako majetek českých králů, kteří byli i patrony zdejšího kostela. V husitských dobách se Krteň stala majetkem svatovítské kapituly, která v roce 1667 připojila Krteň k Chrášťanům a v té době patrně zanikla i zdejší fara. V době po třicetileté válce pravděpodobně zanikla i celá ves. Z osady zůstal do dnešních dob jen osamělý kostelík s dosud používaným hřbitovem na vyvýšeném místě (záznam v ústředním seznamu památek MonumNet však hřbitov ve výčtu parcel označuje jako bývalý). Na hřbitově jsou pohřbeni obyvatelé z Třebonic, Jinočan, Chrášťan a Chab. Prostranství vedle hřbitova je upraveno jako výletní odpočinkové místo, na vršku se nachází též veřejná studna s ruční pumpou. V blízkosti kostela stojí torzo sochy neznámého světce, která je památkově chráněno společně s kostelem a hřbitovem. Na ploše u hřbitova bylo umístěno též novodobé dílo, napodobující kamenný pohanský oltář.\n\nPozůstatky vsi (případně i knížecího dvora) by se mohly nacházet pod zemí v okolí kostelíka. Archeologický průzkum nebyl dosud proveden.\n\nKostel byl postaven v pozdně románském slohu v 2. čtvrtině 13. století s pravoúhlým presbytářem a průčelní čtverhrannou věží.\n\nKostel je zmiňován jako farní kostel v roce 1352 v dokumentu týkajícím se sazby papežského desátku. Z úředních knih pražského arcibiskupství je známa kompletní řada dvanácti zdejších farářů v letech 1358–1422. Kostel je zasvěcen dvojici římských mučedníků z pozdně římské doby, kteří se často uvádějí společně, například v latinské mši (viz Jan a Pavel).\n\nRoku 1575 byl rozšířen o boční loď na severní straně, roku 1699 o sakristii na severním boku presbytáře, v letech 1732–1734 byla zvýšena jeho věž. Roku 1890 byly přístavby přizpůsobeny do novorománského stylu podle návrhu A. Živného. Klenba byla nahrazena kazetovým stropem, severní loď zvýšena a věž přestavěna.\n\nV kněžišti se zachovalo románské okno a na východní stěně uvnitř pozdně románské nástěnné malby z konce 13. století. Představují \"Křest Kristův\", \"Obětování v chrámě\", \"Josefův sen\", \"Církevní učitelku\" a symboly evangelistů. Malby v roce 1952. restauroval akademický malíř Miroslav Terš, který také vysvětlil význam vyobrazení. Zařízení je převážně pseudorománské, pouze v boční zdi byl ponechán při přestavbě původní oltář s obrazem od J. Heřmana z roku 1890. V bočních zdech i zvenčí jsou náhrobní kameny z 18. století.\n\nKostel dodnes tvoří působivou dominantu krajiny. V současné době je v kostelíku jednou ročně, v červnu, sloužena slavnostní poutní mše.\n\nPoblíž kostelíka svatého Jana a Pavla byl dne 9. dubna 2010 péčí odboru životního prostředí ÚMČ Praha 13 instalován novodobý dolmen - kamenný stůl \"Bel\". Skulptura je sestavena z prvohorní ordovické břidlice podle vzoru megalitických staveb dávných civilizací. Je situována na významné energetické linii bývalé královské cesty Pražský hrad - Karlštejn.\n\nPopelka Biliánová píše, že podle pověstí i zápisů zde bývalo slovanské božiště v posvátném háji. Název vsi podle ní svědčí o tom, že zde byl oslavován Krt neboli Krodo, slovanský bůh blahobytu a bohatství. Podle Biliánové zde jistě už od pohanských dob bývalo menší hradiště, z nějž se ve středověku stal kostelec. Lidová etymologie spojuje název místa s krtčí hromádkou, kterou zdejší kopec může připomínat. Podle Zdeňka Dragouna však původ a historie kostelíka nenasvědčují představám o jeho vzniku na pohanském kultovním místě. Archeologické výzkumy v okolí však dokládají, že tato oblast byla osídlená již od pravěku.\n\nPodle legendy zde v roce 1371 pobývala královna Eliška, manželka Karla IV., při své pěší pouti z Karlštejna do Prahy, kde u hrobu svatého Zikmunda obětovala zlato za uzdravení svého manžela. Při zpáteční cestě se právě na Krtni měla dozvědět, že se král Karel uzdravil. Touto legendou je inspirovaná hypotéza, že zdejší dvorec byl využíván při cestách českých panovníků na Karlštejnsko, a to již dlouho před založením Karlštejna, což by mohlo vysvětlit zvláštní vztah českých panovníků k této osadě a kostelu.\n\n"}
{"id": "134269", "url": "https://cs.wikipedia.org/wiki?curid=134269", "title": "Bzová", "text": "Bzová\n\nJméno Bzová nese více míst:\n"}
{"id": "134270", "url": "https://cs.wikipedia.org/wiki?curid=134270", "title": "Bukvice", "text": "Bukvice\n\nSlovo bukvice může označovat:\n\n\n\n"}
{"id": "134271", "url": "https://cs.wikipedia.org/wiki?curid=134271", "title": "Gorkovská přehradní nádrž", "text": "Gorkovská přehradní nádrž\n\nGorkovská přehradní nádrž ( ) je přehradní nádrž na území Nižněnovgorodské oblasti, Ivanovské oblasti, Kostromské oblasti a Jaroslavské oblasti v Rusku. Má rozlohu 1590 km². Je 440 km (korytem Volhy) dlouhá a maximálně 14 km široká. Má objem 8,71 km³.\n\nNádrž na řece Volze za hrází Gorkovské vodní elektrárny byla naplněna v letech 1955-57. Dělí se na dva úseky:\nPo naplnění se na úseku Gorodec – Rybinsk zkrátila délka vodní cesty ze 434 km na 416 km při hloubce 365 cm. Na břehu leží města Gorodec, Pučež, Jurjevec, Kiněšma, Navoloki, Pljos, Kostroma, Jaroslavl, Tutajev, Rybinsk.\n"}
{"id": "134272", "url": "https://cs.wikipedia.org/wiki?curid=134272", "title": "Vincenzo Lancia", "text": "Vincenzo Lancia\n\nVincenzo „Censin“ Lancia (24. srpna 1881, Fobello (Piemont) – 15. února 1937, Turín) byl italský automobilový závodník a konstruktér, zakladatel automobilky Lancia.\n\nVincenzo Lancia se narodil v horské vesnici Fobello, v rodinné vile zámožného výrobce konzerv z Turína, jako nejmladší ze čtyř dětí. Jeho otec vydělal nejdříve peníze v Argentině, poté založil továrnu v Turíně. Přál si, aby z Vincenza byl právník, ten se jím však díky slabším školním výsledkům nestal. Otec jej poslal do učení k Giovanni Ceiranovi, dovozci jízdních kol z Turína, který měl svou dílnu na dvoře domu Vincenzova otce. Ceirano se začal zabývat výrobou kol a od roku 1899 také vyráběl automobily. Zde Lancia sice (naoko kvůli otci) pracoval jako účetní, ale díky zájmu o techniku rozvíjel znalosti z konstrukce a designu vozů v dílně jako mechanik.\n\nV únoru 1898 byl jako zástupce firmy poslán k hraběti Biscarettimu, který vlastnil vůz Benz. Rychle se spřátelili, což se později ukázalo důležitým pro Vincenzovu kariéru. Lancia se v devatenácti letech stal účetním u firmy FIAT. Protože se ale více zajímal o techniku a auta, místo v kanceláři brzy opustil a stal se firemním mechanikem, hlavním kontrolorem a testovacím jezdcem továrny. Jeho styl jízdy ohromil vedení Fiatu a byl vyzván, aby pro továrnu závodil. První úspěch přišel již v roce 1900, ve druhém závodě, kde Fiat nasadil svůj vůz.\n\nLancia patřil mezi výjimečně rychlé piloty, často byl nejrychlejší ze všech, ovšem častěji měl jeho stroj v průběhu závodu nějakou technickou závadu. Dalším významným závodem, kterého se zúčastnil, byl závod Paříž – Madrid v roce 1903. 5. září 1904 v Brescii na voze Fiat 75 HP zvítězil v závodě Coppa Florio. V prvním ročníku Grand Prix Francie vedl v prvním kole, nakonec ale skončil pátý. Nejvýraznějším úspěchem jeho závodní kariéry bylo druhé místo ve Vanderbilt Cupu v roce 1906.\n\nSpolečně s bývalým testovacím jezdcem Claudio Fogolinem založil 29. listopadu 1906 firmu Lancia. Prvním vozem značky Lancia byl Alfa-12HP, jejíž silniční testy začaly v září 1907 a výroba v roce 1908 po představení modelu na Turínském autosalonu. V červnu 1907 se Lancia přesto účastnil Kaiserpreis s vozem stáje FIAT. Zvítězil sice první kvalifikační části konané 13. června, v závodě konaném o den později dojel na šestém místě. Zvítězil jeho týmový kolega Felice Nazzaro, třetí vůz značky řízený Lousiem Wagnerem dojel pátý.\n\nPoté byl v roce 1908 od Fiatu propuštěn, ale zůstal na výplatní listině jako spolupracující závodník až do roku 1910. Po řadě neúspěchů v závodech se v roce 1911 rozhodl, že se bude naplno věnovat vývoji a výrobě vlastních vozů. Chtěl vyrábět především rychlé, spolehlivé a elegantní sportovní vozy na nejvyšší technické úrovni. V následujících letech přišel ve stavbě automobilů s celou řadou inovací, mnoho z nich si dal také patentovat. Značka Lancia se v té době platila za \"značku inženýrů\". Osobně dohlížel na celý proces vývoje i výroby, sám také vozy testoval. Pod jeho vedením Lancia vyráběla nejen osobní auta, ale také nákladní vozy, autobusy, trolejbusy a vozy pro armádu.\n\nV roce 1930 se finančně podílel na vzniku firmy Pininfarina.\n\nVincenzo Lancia zemřel na selhání srdce v roce 1937 ve věku 56 let. Jeho syn Gianni Lancia převzal vedení firmy v březnu 1937.\n\n"}
{"id": "134273", "url": "https://cs.wikipedia.org/wiki?curid=134273", "title": "Bojiště (rozcestník)", "text": "Bojiště (rozcestník)\n\nSlovo Bojiště má více významů:\n\n\n\n\n"}
{"id": "134276", "url": "https://cs.wikipedia.org/wiki?curid=134276", "title": "Hrad Rabštejn", "text": "Hrad Rabštejn\n\nHradů s tímto názvem existuje více:\n\n"}
{"id": "134277", "url": "https://cs.wikipedia.org/wiki?curid=134277", "title": "Třebonice", "text": "Třebonice\n\nTřebonice () jsou katastrálním územím hlavního města Prahy v nejzápadnější části obvodu Praha 5. Ves Třebonice je doložená od 13. století, k Praze byla připojena v roce 1974. Do katastrálního území Třebonic patří i významné obchodní, průmyslové a dopravní centrum kolem stanice metra Zličín, obecně vnímané jako součást Zličína.\n\nJádro Třebonic, původní vesnice, patří k městské části Praha 13. K ní patří také dnes již osamělý kostelík zaniklé vsi s názvem Krteň a nedaleká osada Chaby s přilehlými obchodními centry IKEA, TESCO a Avion Shopping Park. Tato obchodní oblast je obvykle veřejností a v marketingových materiálech vnímaná jako součást Zličína, ačkoliv nepatří ani do katastrálního území Zličín, ani do území městské části Praha-Zličín. Od roku 2008 je budována na území Stodůlek i Třebonic západně od Jeremiášovy ulice, tedy západně od stanice metra Stodůlky, směrem k Chabům, Krtni a obchodnímu centru Zličín v Třebonicích, nová čtvrť Západní Město.\n\nOblast betonárky SSŽ v jižní části Třebonic patří do městské části Praha-Řeporyje (správní obvod Praha 13) (sousedící objekt Skanska je již na katastrálním území Řeporyje).\n\nČást Třebonic severně od Rozvadovské spojky patří do městské části Praha-Zličín (správní obvod Praha 17) a Praha 13. V této části Třebonic se nachází stanice metra Zličín, Depo metra Zličín (kolejové větvení před halou ale opravdu patří do k. ú. Zličín), obchodní centra Metropole Zličín a Globus Zličín, Zličín Bussines Park, západní polovina objektu Siemens Kolejová vozidla a několik uliček s domky (U Zličína a Do Zahrádek).\n\nPatrně původ místního jména obdobný jako u názvu města Třeboň: „Třebonice“ = „ves lidí Třebonových“ od osobního jména „Třebon“. Etymologové předpokládají širokou rodinu osobních jmen začínající na Třeb- : „Třeboch“ (pro Třebechovice), „Třebek“ či „Třebec“ (od „Třebohost“ či „Třebobud“) pro Třebíč, „Třebid“ pro Třebíz, a „Třebon“ pro Třeboň. Existují však i výklady vycházející ze slovesa „tříbit“ - „kácet, mýtit, čistit les“.\n\nTřebonice se rozkládají 2 km severozápadně od Řeporyjí podél Dalejského potoka. První písemná památka je z roku 1279. Byly zde vykopány předměty kultury únětické z doby bronzové.\n\nV roce 1900 měly Třebonice 394 obyvatel a patřily do smíchovského okresu. V roce 1974, při připojení k Praze, měly Třebonice 109 domů a 58 dalších evidovaných staveb.\n\nNa návsi v Třebonicích je novogotická kaple z roku 1886. Kaple je osmiboká stavba se slepými okny, zakončená čtyřbokou věžičkou pro zvon. Ve vsi je také památník padlým v 1. světové válce, postavený v letech 1924–1925. Druhým kostelem na katastrálním území je kostel sv. Jana a Pavla v zaniklé vsi Krteň.\n\n"}
{"id": "134278", "url": "https://cs.wikipedia.org/wiki?curid=134278", "title": "Huntířov", "text": "Huntířov\n\nJméno Huntířov nese více obcí:\n\n…nebo částí obcí:\n"}
{"id": "134280", "url": "https://cs.wikipedia.org/wiki?curid=134280", "title": "Hradiště (Vinoř)", "text": "Hradiště (Vinoř)\n\nHradiště je zaniklá ves v místě staršího osídlení jižně od Vinoře (na území Prahy) v místech obory dnešního vinořského zámku (zvaných dnes Hradiště nebo Bažantice) - je zmiňována poprvé v roce 1396. \nV roce 1542 je zmiňována také zdejší (osídlená) tvrz. Ves stála na místě starého slovanského hradiště (z mladší doby hradištní), jehož vysoký val na západní, severní a východní straně se dodnes zachoval a tzv. Malé hradiště na jižní straně plnilo patrně funkci předhradí. V roce 1587 koupil Hradiště Bedřich Zápský ze Záp a spojil Hradiště s Vinoří. Vinoř s Hradištěm přešla v roce 1626 do majetku Valdštejnů.\n\nArcheologický průzkum nebyl dosud proveden. Pouze v 80. letech 20. století zde Julie Richterová pořídila detailní plán hradiště a také odebrala povrchové sběry. Studenti Ústavu pro archeologii FF UK provádějí soustavný průzkum místa - povrchové sběry, geofyzikální měření a archeologický odkryv.\n\nPřístup k hradišti je po žluté turistické značce ze Satalic nebo Vinoře a také po cyklostezce A263. Vede tudy \"„Naučná stezka Vinořský park a Satalická Bažantnice“\".\n\n\n"}
{"id": "134281", "url": "https://cs.wikipedia.org/wiki?curid=134281", "title": "Babice (Praha)", "text": "Babice (Praha)\n\nBabice je někdejší osada na obou březích potoka Chvalky (přítok Svépravického potoka, který je přítokem Rokytky) v místech styku katastrálních hranic Chval, Dolních Počernic a Hostavic.\n\nNejstarší písemná zpráva o statku Babice je z roku 1356. Roku 1512 postoupil staroměstský měšťan Jiří Rambousek Václavu Mydlářovi jako úhradu dluhu „dědictví svého pod Chvalami v Babicích tvrze, dvou dvoruov ..“. Archeologické nálezy svědčí o trvalém osídlení od 1. poloviny 13. století do 2. poloviny 16. století, kdy Babice patrně zanikly. \n\n"}
{"id": "134285", "url": "https://cs.wikipedia.org/wiki?curid=134285", "title": "Lítožnice (vesnice)", "text": "Lítožnice (vesnice)\n\nZaniklá ves na území Prahy na levém břehu Říčanského potoka v údolí mezi Dubčí a Běchovicemi (východně od osady odkryté archeologickým průzkumem byly objeveny základy čtvercové tvrze 6×6 m) se zaniklým kostelem sv. Gottharda z 30. let 12. století. \nVes je poprvé zmiňována v roce 1351. První písemná zpráva o tvrzi je z roku 1417. V květnu 1420 zde tábořilo Zikmundovo vojsko. V roce 1476 náležely Lítožnice Štěpánovi z Novosedel a Lítožnic; kolem roku 1500 přešly do majetku Jana Dubečského z Dubče a staly se tak součástí dubečského panství, které však bylo v roce 1542 rozděleno. Oldřich Zápský za Záp tím do svého majetku získal „Dubeček, pustou ves Lítožnice s tvrzí, Měcholupy a Netluky“. Tento záznam je poslední zprávou o vsi Lítožnice. Zachovalo se pomístní jméno „V Lítožnicích“ v dubečském katastru a jméno Lítožnické ulice v Běchovicích. Po vsi je pojmenovaná také přírodní památka Lítožnice.\n\n\n"}
{"id": "134287", "url": "https://cs.wikipedia.org/wiki?curid=134287", "title": "Jakubovice", "text": "Jakubovice\n\nJméno Jakubovice nese více obcí:\n\n…nebo částí obcí:\n\nv Kladsku:\n"}
{"id": "134288", "url": "https://cs.wikipedia.org/wiki?curid=134288", "title": "Narvská přehrada", "text": "Narvská přehrada\n\nNarvská nebo Narevská přehrada ( , ) je přehradní nádrž na území Leningradské oblasti v Rusku a kraje Ida-Virumaa v Estonsku. Má rozlohu 191 km² (151 km² v \"Rusku\" a 40 km² v \"Estonsku\"). Je 40 km dlouhá a maximálně 15 km široká. Má objem 0,37 km³.\n\nNádrž na řece Narvě za hrází Narvské vodní elektrárny byla naplněna v letech 1955-56. Úroveň hladiny kolísá v rozsahu 0,5 m. Reguluje denní a týdenní kolísání průtoku. Je zde rozvinuté rybářství (okouni, cejni, štiky).\n"}
{"id": "134290", "url": "https://cs.wikipedia.org/wiki?curid=134290", "title": "Lhota (Praha)", "text": "Lhota (Praha)\n\nLhota (\"Lhotka nad Úvalem\", \"Lhotka\", \"Elhota\") je zaniklá středověká ves v prostoru lesa Vidrholce na východním okraji hlavního města Prahy. Ves stávala v katastrálním území Újezd nad Lesy u dnešní retranslační věže severně od silnice I/12 mezi Újezdem nad Lesy a Úvaly, v blízkosti Sibřiny a Květnice.\n\nVes byla v předhusitské době v držení rozmanitých pražských měšťanů a v polovině 14. století zde se zde nacházel farní kostel sv. Václava (původně dřevěný, od konce 70. let kamenný), po jehož zániku povstalo pomístní jméno Na Kostelíku. Přesná poloha kostela upadla nadlouho v zapomnění, až teprve při výstavbě vodojemu v roce 1973 došlo k objevení jeho základového zdiva. V roce 1362 postoupil Václav Franc z Olbramoviců Sibřinu, Květnici a Lhotu svému bratranci Pešlínovi Bohuslavovu. Poslední zmínka o Lhotě je z roku 1412, v souvislosti se sporem vladyk z okolí o zdejší pozemky. Vesnice pravděpodobně zanikla za husitských válek. Historik August Sedláček vyslovuje domněnku, že Lhota byla totožná se vsí Vidrholec (po husitských válkách znovu osazenou, ale později též zaniklou).\n\n"}
{"id": "134292", "url": "https://cs.wikipedia.org/wiki?curid=134292", "title": "Kbelnice", "text": "Kbelnice\n\nJméno Kbelnice nese více sídel:\n\n"}
{"id": "134293", "url": "https://cs.wikipedia.org/wiki?curid=134293", "title": "Milčice", "text": "Milčice\n\nJméno Milčice nese více míst:\n"}
{"id": "134294", "url": "https://cs.wikipedia.org/wiki?curid=134294", "title": "Lipina", "text": "Lipina\n\nJméno Lipina nese více obcí:\n\n…nebo částí obcí:\n\n… nebo další:\n"}
{"id": "134295", "url": "https://cs.wikipedia.org/wiki?curid=134295", "title": "Levín", "text": "Levín\n\nJméno Levín nese více míst.\n\nObce:\n"}
{"id": "134296", "url": "https://cs.wikipedia.org/wiki?curid=134296", "title": "Křešice (rozcestník)", "text": "Křešice (rozcestník)\n\nJméno Křešice nese více obcí:\n\n…nebo částí obcí:\n"}
{"id": "134310", "url": "https://cs.wikipedia.org/wiki?curid=134310", "title": "Deukalión", "text": "Deukalión\n\nDeukalión (řecky Δευκαλίων, latinsky \"Deucalion\") je jméno několika postav. \n\nDeukalión byl v řecké mytologii syn Titána Prométhea a manželem Pyrrhy, dcery Titána Epiméthea a jeho manželky Pandóry. \n\nDeukalión se svou ženou Pyrrhou se stali zakladateli nového lidského rodu, poté co Zeus rozhodl, že lidstvo vyhubí. \n\nRozhodnutí zničit lidi padlo podle mýtů dvakrát: poprvé hned na začátku vlády olympských bohů proto, že lidé byli slabí a nerozumní. Jenže Titán Prométheus přinesl lidem oheň a naučil je pracovat a vzdělávat se. \n\nPodruhé zakročil Zeus proti lidem už proto, že se mu zdáli mocní a rozumní a hlavně proto, že přestali uctívat své bohy. Došla mu trpělivost a seslal na zemi potopu. O tomto druhém rozhodnutí se naštěstí dozvěděl včas Prométheus. Nemohl mu zabránit, ale stačil varovat svého syna Deukalióna a jeho manželku Pyrrhu. Na jeho radu Deukalión postavil velkou archu, \nudělal zásoby jídla a s Pyrrhou do archy vstoupil. Devět dní a devět nocí trvaly nepřetržité přívaly vody, které zahubily všechno živé. Když poté začala voda opadávat, zachytila se archa na vrcholku hory Parnasu. \n\nDeukalión a Pyrrha byli sice zachráněni, ale trpěli nad tou zkázou a nad smrtí všeho živého. Obětovali bohu Diovi za záchranu, čímž si ho naklonili a on se rozhodl nechat je naživu a vzkázal jim po poslovi bohů bohu Hermovi, že jim splní za jejich zbožnost jakékoliv přání. Poprosili ho, ať znovu nechá osídlit svět lidmi. Zeus jim vyhověl. Vyzval je, aby \nšli bez bázně vpřed a za sebe házeli kosti matky země. Brzy pochopili, že to znamená kameny a když je začali házet za sebe, vznikali z kamenů Deukaliónových muži a z kamenů hozených Pyrrhou se zrodily ženy. \n\nNovější pověsti uvádějí, že takto vznikl národ Helénů, tedy Řeků. \n\nJiný \"Deukalión\" byl krétský král, spojenec Théseův, který si vzal jeho sestru Faidru. Synem tohoto Deukalióna byl Ídomeneus, vnuk krétského krále Mínóa.\n\nJeště jeden \"Deukalión\" byl trojský bojovník, kterého zabil hrdina Achilleus. \n\n"}
{"id": "134312", "url": "https://cs.wikipedia.org/wiki?curid=134312", "title": "Kletečná (rozcestník)", "text": "Kletečná (rozcestník)\n\nJméno Kletečná nese více míst\n\n\n"}
{"id": "134316", "url": "https://cs.wikipedia.org/wiki?curid=134316", "title": "Vladislav (rozcestník)", "text": "Vladislav (rozcestník)\n\nJméno Vladislav má více významů:\n\n\n\n"}
{"id": "134318", "url": "https://cs.wikipedia.org/wiki?curid=134318", "title": "Seznam povodní v Česku", "text": "Seznam povodní v Česku\n\nTento seznam obsahuje chronologicky seřazené významnější historicky doložené povodně, které zasáhly území Čech, Moravy nebo Českého Slezska. Tučně zvýrazněný rok odkazuje na samostatný článek o dané povodni.\n\n\n"}
{"id": "134319", "url": "https://cs.wikipedia.org/wiki?curid=134319", "title": "Klymené", "text": "Klymené\n\nKlymené - (latinsky \"Clymene\") bylo v řecké mytologii jméno více ženských postav. \nNejvíce zmiňována je dcera Titána Ókeana a jeho manželky a sestry Téthys. Klymené byla manželkou etiopského krále Meropa. \n\nZdá se, že své místo v mýtech získala přes své milence a potomky. S bohem Héliem zplodila Faethonta a několik dcer - Hélioven. S Titánem Íapetem měla syna Atlanta. Ovšem jiná verze uvádí, že matkou Atlanta byla úplně jiná žena jménem Klymené.\n\nJediná zmínka o ní je právě v této souvislosti: boiótský král Schoineus a Klymené byli rodiči proslulé lovkyně Atalanty, účastnice lovu na kalydónského kance. \n\nJejí otec byl Katreus, krétský král. Stala se manželkou eubojského krále Nauplia a porodila mu syna Palaméda, vynálezce a bojovníka v trojské válce\n\n"}
{"id": "134321", "url": "https://cs.wikipedia.org/wiki?curid=134321", "title": "Merops", "text": "Merops\n\nMerops (latinsky \"Merops\") v řecké mytologii se jmenovali dva muži. \n\nJeho manželkou byla Klymené, dcera Titána Ókeana. Proslul jedině tím, že mu jeho manželka byla nevěrná. Zplodila s bohem slunce Héliem syna Faethonta a několik dcer - Hélioven, S Titánem Íapetem měla syna Atlanta. \n\nJiný Merops byl proslulý věštec. Měl dva syny Adrésta a Amfía, kteří proti jeho vůli odešli do trojské války a oba v bojích zahynuli. \n\nUvádí se, že Merops měl s Klymené vlastní dceru Kleité, která se provdala za krále Kyzika. Když byl v nočním boji s Argonauty omylem zabit, Kleité spáchala sebevraždu. Druhá dcera Arisbé byla první manželkou trojského krále Priama.\n\n"}
{"id": "134323", "url": "https://cs.wikipedia.org/wiki?curid=134323", "title": "Themis", "text": "Themis\n\nThemis (řecky \"Θέμις\", latinsky \"Themis\") je v řecké mytologii dcera boha nebe Úrana a bohyně země Gaie. Je bohyní zákonného pořádku mezi lidmi a v přírodě.\n\nPodle Pelasgického mýtu o stvoření světa je dcerou Eurynomé a hada Ofióna. Spolu s Eurymedontem je jako každý z Titánů přidělena jedné z hvězdných mocností, v jejím případě to je Jupiter.\n\nNěkdy bývá nazývána „druhou manželkou Diovou“, porodila mu Moiry – bohyně osudu a Hóry – bohyně ročních období. Stává při Diovi, když k výkonu soudcovské funkce zasedá na svůj trůn, spolu s ní i bohyně spravedlnosti Diké (bývá uváděna jako dcera Themidina, dokonce jsou i vzájemně zaměňovány).\n\nBývá uváděna i jako matka matka Epimétheova, jiné zdroje označují za jeho matku Klymené. Otcem byl Titán Íapetos. Epimétheus se později stal manželem Pandóry, která přinesla lidem dary od bohů v Pandořině skříňce, plné trápení, běd a neštěstí.\n\nThemis je ztělesněním božského řádu, zákona a zvyku. Pokud je Themis přehlížena, Nemesis přináší jen spravedlivou a hněvivou odplatu. Themis není zlostná: Byla první, která nabídla Héře, rozrušené Diovými hrozbami, po návratu na Olymp pohár (Illias XV.88). Themis předsedá řádnému vztahu mezi mužem a ženou, základu správně zřízené rodiny (rodina byla považována za pilíř výchovy) a soudcové byli často nazýváni „themistopoloi“ (Themidini služebníci). Hérou byla oslovována jako „paní Themis“.\n\nJméno Themis mohlo být také náhradou za Adrasteiu ve vyprávění o narození Dia na Krétě. Zřídila věštírnu v Delfách a byla zde orákulem. Podle jiné z legend přijala Themis věštírnu v Delfách od Gaii a později ji předala Foibé.\n\nThemis je někdy ztotožňována s Physis (personifikace přírody).\n\nŘímským ekvivalentem jednoho aspektu řecké Themis, jako zosobnění božského zákonného práva, se stala Iustitia (v angličtině Justitia). Ta je zobrazována jako žena bez citu, se zavázanýma očima a držící váhy a roh hojnosti.\n\nS Diem\n\n\n"}
{"id": "134326", "url": "https://cs.wikipedia.org/wiki?curid=134326", "title": "Konečné řešení české otázky", "text": "Konečné řešení české otázky\n\nKonečné řešení české otázky (německy: \"Endlösung der tschechischen Frage\") je nacionálněsocialistický pojem pro germanizaci českomoravského prostoru. Na rozdíl od Konečného řešení židovské otázky nebylo záměrem nacistů Čechy zlikvidovat, ale germanizovat je. V poněmčení českého obyvatelstva totiž nacisté spatřovali dlouhodobě jedinou možnost zajištění trvalé stability v tzv. srdci Říše. K hlavním a extrémním strůjcům germanizace české a moravské oblasti patřil Reinhard Heydrich. Rozhodující hledisko pro poněmčení českého národa spatřovali nacističtí předáci v rasové příbuznosti. Česká krev byla nejenom protektorátními zákony chráněna před míšením se Židy, ale v žádostech o osobní průkazy museli protektorátní příslušníci uvádět také rodokmeny předků.\n\nObsazení Československa a zřízení Protektorátu Čechy a Morava znamenalo jednak rozhodující obrat v nacistické politice („Volkstumspolitik“), ale také nové pole působnosti. Poprvé se totiž jednalo o připojení oblasti, jejíž obyvatelstvo nebylo ve své většině německé národnosti, jak tomu bylo u Rakouska a Sudet. Statistika z března roku 1940 uváděla 7,25 milionu Čechů a 189 000 Němců, z tohoto počtu Němců žilo 101 000 v Čechách a 88 000 na Moravě. Nové území mělo být pomalu germanizováno a postupně „osídlováno“ cestou podpory zde dosud žijících Němců a současně přerozdělením české půdy tzv. Volksdeutschen. Na druhé straně existovaly plány SS, úřadu pro výživu (Reichsnährstand RNST), civilní správy (Zivilverwaltung) i Hitlera na zřízení tzv. německých územních mostů (deutschen Siedlungsbrücken). Tím se také stalo území protektorátu jedním z cílů agrární politiky NSDAP. Cílem nebylo hospodářské vykořisťování území protektorátu, ale cílená germanizace prostoru na základě osidlovací politiky prostřednictvím rolnictva – na pozadí kultu půdy (Blut und Boden) a vyživovacího hospodářství (doplněného rasovými teoriemi).\n\nKarl Valentin Müller ve svém memorandu „Česko-německá otázka“ (\"Die tschechisch-deutsche Frage\") zpracovaném ještě před mnichovskými událostmi nastínil poněmčení českých zemí. Tvrdil, že u velké části „nacionálně českého“ obyvatelstva koluje v žilách bohemizovaná německá krev, a ta že musí být zpětně germanizována. Ovšem Müller poukazoval na realizaci bez nátlaku, který by podle něho jen vyvolal národní odpor. Jednou z cest byl třeba sociální vzestup. Na své teorii dál pracoval a připravoval další studie pro NS aparát.\n\nNa koncepci a provedení plánu germanizace se podíleli: Konstantin Freiherr von Neurath (říšský protektor v Protektorátu Čechy a Morava v letech 1939–1943) se svým aparátem, Richard Walther Darré (Ministerstvo výživy s jeho oddělením pro „Neubildung deutschen Bauernturms“) a Dr. Wilhelm Stuckart (Ministerstvo vnitra). Prostřednictvím Reinharda Heydricha (SS-Obergruppenführer, vedoucí hlavního říšského bezpečnostního úřadu (RSHA) a zastupující protektor v protektorátu), K. H. Franka (státní tajemník Úřadu říšského protektora, srpen 1943 německý státní ministr pro Čechy a Moravu), Panckeho (RuSHA) a Curta von Gottberg (vedoucí rasového a osídlovacího úřadu RuSHA) se mohla zapojit do procesu i SS.\n\nNěmecká osidlovací společnost byla řízena z ústředny RuSHA v Berlíně, jíž byly podřízeny jednotlivé pobočky. Pobočka Německé osidlovací společnosti v Protektorátu Čechy a Moravu vystupovala pod názvem Českomoravská zemědělská společnost. Počátky získávání půdy ve stylu Blut und Boden vedly k revizi československé pozemkové reformy, k „nápravě napáchaných křivd“ a k postupnému převedení veškerého půdního fondu v protektorátu do německých rukou. Obnovený úřad sloužil stejnému účelu jako předtím českému obyvatelstvu. Ostří nože se jen obrátilo. Osídlovací politika ležela v prvních měsících v rukou vedoucího pozemkového úřadu (Bodenamt für Böhmen und Mähren a Volksdeutsche Mittelstelle) Curtha z Gottbergu, který (podle vzoru v „Altreich“ Reichsverein für Volkspflege und Siedlerhilfe) zřídil Stiftung zur Förderung und Unterstützung von Siedlern in den Ländern Böhmen und Mähren. Nadace začala působit v protektorátu od 7. 8. 1939. Nejprve došlo k zabavení 16 000 ha židovské půdy a do konce roku ještě 40 000 ha v hodnotě 413 mil. českých korun. Za pomoci Nadace pro podporu osídlování pokračovalo zabavování katolické půdy o rozloze 32 000 ha a 145 488 ha státního lesa. Do konce války tak měla SS v rukou 500 000 ha půdy a lesa.\n\nPo zřízení protektorátu se problémem české otázky zabýval také gen. Friderici. Jeho řešení byla spíše nahodilá.\n\nPlán poněmčení českomoravského prostoru neměl být realizován ze dne na den. Dokonce sám A. Hitler ho odhadoval na 300 let. Češi měli být asimilováni nenápadně a nenásilně. Osobní tajemník K. H. Franka SS-Obersturmbannführer Gies například ve své zprávě veliteli bezpečnostní služby (Sicherheitsdienst) a veliteli bezpečnostní policie v protektorátu píše:\n\nOsídlovací a půdní politika Třetí říše na území protektorátu měla dva hlavní dlouhodobé cíle. Na jedné straně šlo o osídlení co největším počtem německého obyvatelstva a posílení existujících německých jazykových ostrovů, na druhé straně mělo být „neponěmčitelné“ české obyvatelstvo vysídleno a s obyvatelstvem pro „poněmčení vhodným“ se počítalo pro nasazení na práci ve „Staré říši“.\n\nZainteresovaní experti se nejprve zaměřili na německé obyvatelstvo kolem Jihlavy a Brna. V květnu 1939 plánoval SS-Obersturmbannführer Theo Henschel a velitel \"RuS-Verbindungsstelle\" v Praze zapojení RuSHA vedené německou osídlovací společností \"Deutsche Ansiedlungsgesellschaft (DAG)\" pro podchycení všech pozemků v jihlavském okrese pozůstávajících dosud v židovských rukou nebo v majetku českého státu. Proto zde vznikly dvě nové osídlovací společnosti – \"Gemeinnützige Siedlungsgesellschaft\" v Jihlavě a \"Gemeinnützige Siedlungsgesellschaft\" v Olomouci. Plány se však protáhly až do roku 1941, kdy byl poprvé židovský majetek nebo majetek českého státu předán 500 až 600 osídlencům z Besarábie do povinné správy. Až do počátku roku 1944 se však osídlování nehýbalo z místa – místo očekávaných 150 000 rodin etnických Němců se podařilo usídlit pouhých 6000 osob.\n\nVysídlování českého obyvatelstva bylo úspěšnější. Uvádí se počet asi 15 000 obyvatel, kteří v rámci zřizování tzv. vojenských prostorů přišli o majetek a s kterými bylo následně počítáno pro pracovní nasazení ve „Staré říši“. Přesídlení etnických Němců z Jižního Tyrolska následovalo až po opci z 1. 1. 1940 a mělo téměř mizivý úspěch. Curth von Gottberg ve zprávě říšskému protektorovi Neurathovi píše:\n\nK. H. Frank předal Hitlerovi 28. 8. 1940 návrh, ve kterém líčí možnost na základě rasové rovnosti miliónů Čechů s Němci přivést “několik miliónů Čechů ke skutečné změně národnosti”. U dělnictva propagoval účast na sociálních vymoženostech Třetí říše, u rolnictva výhody agrární politiky a možnost využití dědičných statků, u buržoazie viděl cestu poněmčení ve zvýšeném společenském postavení a podpoře obchodu či řemesla, mládež se měla převychovat a měla jí být přiznána čest, stát se německými důstojníky atd. Frank neviděl „řešení české otázky“ v deklasování národa do národa služebného ani ve fyzické likvidaci většiny jeho příslušníků, jako tomu bylo u Židů, nýbrž „pouze“ v likvidaci „jeho českého národního a politického vědomí“ a navrácení češtiny nanejvýš do role „hovorové řeči (nářečí)“ s tím, že vymizí jako úřední řeč a každý postup mládeže bude ve školách podmíněn dokonalým zvládnutím němčiny (české školy měly být postupně zrušeny).\n\nNutno podotknout, že:\nOtázka „deklasování národa“ tak byla pro Franka nejen neproveditelná, ale i bezpředmětná, neboť, jak ve svém materiálu sám poznamenává \"řešení české otázky a tím konečné pacifikace staletého českomoravského ohniska v Evropě lze dosáhnout navrženou cestou\" – tedy likvidací samotného češství, když už nebyla likvidace či odsunutí jeho nositelů z ekonomických důvodů výhodnou a z praktických důvodů v danou chvíli proveditelnou.\n\nNesrovnalosti mezi Pozemkovým úřadem a protektorátní politikou se táhly od začátku a sám Neurath na ně poukazoval. Jisté je, že byl Gottberg po srdečním infarktu ze zdravotních důvodů odvolán a na jeho místo nastoupil Theodor Gross, který nastolil v osídlovací politice defensivní kurs a výměnou úřednického aparátu na Pozemkovém úřadě značně oslabil vliv SS – potažmo RuSHA. To se nelíbilo jak Panckemu, Hofmannovi, tak i samotnému K. H. Frankovi. Nástupem Heydricha na podzim 1941 se karta pro SS obrátila. Heydrich Grosse vyměnil za Ferdinanda Fischera a nastolil rázná opatření. Mimo osídlovací politiky probíhal na území protektorátu i druhý důležitý projekt – rasové zdravotní prohlídky.\n\nHeydrich v podstatě navázal na koncepci K. H. Franka a hned v září 1940 sdělil RuSHA, že musí dojít k rasovému průzkumu českého národa. To sdělil také Himmlerovi, který pověřil Hofmanna vypracováním dotazníku pro školní lékaře. Za tímto účelem byla také zřízena pobočka RuSHA v Praze, v jejímž čele stál Erwin Künzel. Ten okamžitě zapracoval na otevření dalších pobočných úřadů v Českých Budějovicích, Jihlavě a Brně, což byly hlavní jazykové německé ostrovy. Do konce roku 1941 fungovalo takových poboček RuSHA po celém protektorátu jedenáct a v čele každé stál minimálně jeden SS – vůdce a několik spolupracovníků z RuSHA. Künzel dostal nakonec tuberkulózu a vystřídal ho na jeho postu Johannes Preuß.\n\nHeydrich pověřil Hlavní rasový a osídlovací úřad RuSHA sestavením přehledu o rasových poměrech na českomoravském území. V této zprávě úřadu RuSHA bylo označeno 45 procent českého obyvatelstva náležejícího převážně k „nordische, dinarische oder westische“ rase, z rasových zkoušek, které nařídil Heydrich pod záminkou prevence mládeže proti tuberkulóze, tedy jasně vyplynulo, že Češi jsou v průměru nordičtější než sudetští Němci, východní Prusové a než část Rakušanů a Bavorů. Výsledky byly utajeny. Zrovna tak se o „rasovou čistotu“ českého národa zajímal Frank. Müller, sociolog a socioantropolog, mu potvrdil, že více jak polovina českého národa je „německé krve”. Rasově hodnotné obyvatelstvo a vhodné ke germanizaci bylo takové, u kterého „slawische Rassenmerkmale” nepřevažovaly.\n\nProto se rozhodl zastupující protektor rozšířit projekt rasového průzkumu – plošných školních zdravotních prohlídek ve školním roce 1941/42 – o vydávání osobních průkazů tzv. Kennkart, pro které se zavedlo další dotazníkové šetření a projekt s rentgenovým snímkováním. Tím měla být ještě dodatečně proseta další část českého obyvatelstva. Protektorátní i říšští politici se stále o germanizaci českého národa vyjadřovali dosti vágně, Heydrich začal být konkrétní.\n\nPo nástupu do funkce říšského protektora přednesl Reinhard Heydrich v Černínském paláci projev, ve kterém mimo jiné potvrdil již dříve plánované zásady germanizačního prostoru a v roce 1942 přednesl své představy o dalším postupu germanizace českomoravského území: 1. kategorie „dobře smýšlejících Čechů dobré rasy“, která měla být poněmčena (a tím zrovnoprávněna s Němci), 2. kategorie „dobře smýšlejících Čechů špatné rasy“ měla být taktéž poněmčena (tedy také zrovnoprávněna s Němci, vznikal u ní pouze problém, jak to udělat, aby neměli potomky), u 3. kategorie „špatně smýšlejících Čechů dobré rasy“ se měl provést nejprve pokus o poněmčení (a teprve pokud by se tato snaha míjela účinkem, vyslovil Heidrich výraz „postavit ke zdi“) a nakonec 4. kategorie „špatně smýšlejících Čechů špatné rasy“ se měla poklidnou cestou přesídlit „zřejmě“ k Ledovému moři, aby zde zastávala „výsostné postavení mezi tamními národy“.\n\nTyto ideje se v podstatě kryly s Hitlerovými a navazovaly tak na plán Generalplan Ost. Hlavní úřad „Reichskommissariat für die Festigung deutschen Volkstums“ RKF nastolil 28. 5. 1942 v tomto plánu nový zrůdný kurs a vyslovil se pro nucenou práci a decimaci nevhodného obyvatelstva hned na místě. Českému „z rasových důvodů nevhodnému obyvatelstvu“ byla přisouzena role dozorců, kteří by zde vytvářeli tzv. střední vrstvu. K tomu nedošlo. Válečná situace a tedy hospodářské zázemí protektorátu i s pracovní silou českého obyvatelstva přímo znemožňovaly razantní germanizační postup.\n\nNařízením protektorátní vlády z 24. dubna 1942 byla obnovena činnost pozemkového úřadu. V roli ústředního úřadu mu příslušelo vydávat právní a správní předpisy, zrovna tak jako předsedovi vlády a vedoucímu pozemkového úřadu, ale také pod něj spadala správa státních lesů a statků. Rozpočet schvaloval říšský protektor. Kontrolou a přezkoumáním rozpočtu se zabývalo ústředí pozemkového úřadu (i podřízených složek) v Postupimi (Rechnungshof des Deutschen Reiches in Postdam). Germanizační proces probíhal pod taktovkou pozemkového úřadu ve dvou rovinách – uvalením vnucených správ a budováním vojenských cvičišť. Ať už šlo o vojenský prostor, nebo dosazení správy, vždy bylo zapotřebí prostřednictví pozemkového úřadu. Ten převedl majetek buď wehrmachtu, nebo podnikům s válečnou výrobou, nebo svěřil do vnucené správy. Českomoravská zemědělská společnost (Böhmisch –Mährische Landgesellschaft), která byla prodlouženou rukou Německé osídlovací společnosti (DAG) a říšského komisaře pro upevňování a posilování německého národa (Reichskomissar für die Festigung des deutschen Volkstume) pak disponovala půdou a lesy.\n\nPodle zákona č. 25 z roku 1935 o vyvlastnění nemovitého majetku k účelům obrany státu pozemkový úřad vyvlastnil majetky a půdu pro vojenská cvičiště zřízená Československem v prostoru Vyškov, Brdy a Milovice. Tyto prostory byly v následujících etapách rozšířeny o desítky dalších obcí. Na Benešovsku, Sedlčansku a Neveklovsku jednotky SS vybudovaly nový vojenský prostor. Uvalení vnucených správ probíhalo podle vládního nařízení č. 87 ze dne 21. března 1939 o správě hospodářských podniků a dozoru nad nimi. Toto nařízení pozemkovému úřadu umožnilo (ministerstvu, do jehož příslušnosti podnik spadal) dosadit do podniku důvěrníka či vnuceného správce. Pozemkový úřad využíval i § 14 náhradového zákona: „Je-li místní potřeba půdy naléhavá a nestačí-li pozemky zabrané, anebo žádá-li toho obecné blaho, může pozemkovým vyvlastnit půdu i pod meze stanovené“.\n\nVnucená správa postihovala veškerý židovský majetek a pozemky a budovy vězněných a odsouzených lidí. Vnuceného správce dosazoval pozemkový úřad (před jeho zřízením 9. odbor ministerstva zemědělství. Ten mohl majetek, bez vědomí původního vlastníka, ale se souhlasem pozemkového úřadu, prodat nebo propachtovat. Takto získaný majetek patřil většinou Němcům nebo přímo Třetí říši. Himmlerem kontrolovaná organizace Volksdeutsche Mittelstelle (centrála pro zabezpečení etnických Němců) se postarala o tzv. Volksdeutsche.Během období protektorátu byla vnucená správa uvalena v 1316 obcích na přibližně 6000 zemědělských a lesních podniků o celkové rozloze asi 150 000 hektarů zemědělské půdy a 200 000 hektarů lesní půdy.\n\nDalší prostory vznikly v okolí Českých Budějovic, Olomouce a v okolí Brna. Zemědělská kolonizace se dostala do střetu se zásobováním Třetí říše, ale i představami protektorátní vlády. Od druhé poloviny roku 1941 došlo také k velkým omezením a zákazu většiny stavebních prací, takže bylo možné do zabraných lokalit usadit jen několika německých rodin.\n\nVýznamnou součástí projektu řešení české otázky byla indoktrinace české mládeže, která měla být germanizována pro potřeby nacistické říše. Jako významný nástroj sloužily po celou dobu okupace dobová média – rozhlasové pořady, časopisy a knihy určené dětem a mládeži. Některé dřívější časopisy přestaly vycházet. Jiné – např. Mladý hlasatel, Kulíšek, Rozhlas mladých a další – musely ještě před ukončením vydávání pravidelně otiskovat množství nacistické propagandy. Od roku 1943 byla ve značném nákladu vydávána románová Knihovna pro mládež, popularizující příběhy německých vojáků na západní i východní frontě.\n\nPostupně se formovala také organizace mimoškolní činnosti mládeže. V roce 1940 byl úředně rozpuštěn Junák, největší česká skautská organizace. V roce 1941 byl rozpuštěn Sokol. Následujícího roku byla založena masová mimoškolní organizace Kuratorium pro výchovu mládeže v Čechách a na Moravě. Česká mládež ve věku od 10 do 18 let, pro kterou byla účast na každotýdenních akcích mládeže povinná, byla zde formována v intencích nacionálně-socialistických idejí. Kuratorium oficiálně zahájilo činnost 13. března 1943. Odhaduje se, že do povinných akcí byla zapojena asi polovina českých chlapců a děvčat narozených mezi roky 1925 a 1935.\n\nV Protektorátě Čechy a Morava se poprvé objevila otázka vystěhování obyvatelstva ve velkém měřítku a zároveň následného dosídlení prostoru tzv. Volksdeutschen a to na základě hospodářského, politického a rasového měřítka. Na práci do Německa mělo být vysláno kolem 400 000 Čechů, mezi nimi by se nacházely desetitisíce Čechů, kteří by byli násilně připraveni o statky a majetek v rámci osídlovací politiky nebo zřizování vojenských prostorů. Rasovou prohlídkou pro potřeby možného poněmčení prošlo 25 000 až 30 000 českých obyvatel z Protektorátu Čech a Moravy a dalších 32 000 ze Sudet.\n\nNorimberský proces se zabýval hlavně válečnými zločiny. VIII. norimberský proces se týkal zločinů v anektovaných oblastech a vyhánění obyvatelstva. Všechny tři SS úřady – RuSHA, RKF (Stabshauptamt des Reichskommissars für die Festigung deutschen Volkstums) a VoMi (Volksdeutsche Mittelstelle), popřípadě jejich vedoucí, byly odsouzeny. Právě RuSHA byla v době Třetí říše zodpovědná za rasové průzkumy, povolování manželství na základě rasové příslušnosti, za vyřizování občanství tzv. Volksdeutschen a rasovou selekci „eindeutschungsfähigen“ osob bez německého občanství.\n\n\n\n"}
{"id": "134328", "url": "https://cs.wikipedia.org/wiki?curid=134328", "title": "Elektrárna Dětmarovice", "text": "Elektrárna Dětmarovice\n\nElektrárna Dětmarovice je tepelná elektrárna společnosti ČEZ u obce Dětmarovice v Moravskoslezském kraji. Leží v těsné blízkosti polských hranic. Její instalovaný výkon je 800 MW a je tak nejvýkonnější elektrárnou spalující černé uhlí v Česku. Elektrárna ročně vyprodukuje okolo 3 TWh elektrické energie. Elektrárna se zabývá také výrobou tepla, které dodává především do Orlové. V květnu 2009 začala výstavba horkovodu do města Bohumín, který byl dokončen na podzim 2010.\n\nVýstavba elektrárny byla zahájena roku 1971 a spouštění čtyř bloků probíhalo postupně od května 1975 do listopadu 1976. Generálním projektantem stavby byl Energoprojekt Praha, stavbu provedla firma VOKD Ostrava, dodavatelem technologie byla Škoda Plzeň. Odsířena byla v roce 1998.\n\nUmístění elektrárny bylo zvoleno s ohledem na blízkost černouhelných dolů Ostravsko-karvinského revíru. Elektrárna spalovala černé uhlí pouze z místních zdrojů, ale po roce 2000 se začalo v menší míře využívat také hnědé uhlí ze severozápadních Čech. Také začaly dodávky levnějšího černého uhlí z Polska a Ukrajiny.\n\nUhlí z blízkých dolů OKD je dopravováno výhradně vlaky dopravce Advanced World Transport, který také provozuje vlečku elektrárny a vykládku uhlí ze samovýsypných vozů v hlubinném zásobníku. AWT zajišťuje i provoz zauhlování.\n\nV dopoledních hodinách dne 28. července 2017 došlo k masivnímu požáru dětmarovické elektrárny. Hasičům se podařilo plameny lokalizovat ještě týž den okolo 18. hodiny. Další dva dny pak – pod kontrolou – nechávali dohořet několik ohnisek a ochlazovali tlakové lahve. V pondělí 31. července byl požár prohlášen za definitivně uhašený.\n\nOheň zasáhl jeden z absorbérů; kvůli rozhodnutí o jeho dalším osudu byl přivolán statik. Elektrárna se v důsledku havárie octnula mimo provoz. Příčina požáru i výše škod budou určeny na základě úsilí vyšetřovatelů z řad policie a hasičstva.\n\n"}
{"id": "134334", "url": "https://cs.wikipedia.org/wiki?curid=134334", "title": "Look at Yourself", "text": "Look at Yourself\n\nLook at Yourself je třetí album britské rockové skupiny Uriah Heep. Titulní skladba a skladba „July Morning“ byly v letech 1971 a 1973 v Severní Americe vydány jako singly. Skladba July Morning se stala vzorem pro každoroční událost, kdy lidé z celého Bulharska se koncem června sjíždějí k Černému moři a tam po vzoru hippies vítají první červencový den.\n\nPřebal alba byl z reflexní folie s výřezem, který evokoval zrcadlo s deformujícím obrazem toho, kdo se do něho podíval. Tato skutečnost korespondovala s názvem alba Look at yourself - Podívej se na sebe. Uvnitř přebalu pak byl běžný kartonový obal alba s texty písní.\n\n\nAlbum bylo roku 1996 vydáno znovu s dvěma skladbami navíc:\n\n\n\n"}
{"id": "134337", "url": "https://cs.wikipedia.org/wiki?curid=134337", "title": "Altaj (rozcestník)", "text": "Altaj (rozcestník)\n\nAltaj může znamenat:\n\n\na nebo slova odvozená:\n"}
{"id": "134339", "url": "https://cs.wikipedia.org/wiki?curid=134339", "title": "Brakteát", "text": "Brakteát\n\nBrakteát (z latinského \"braktea\" = plíšek) je stříbrná jednostranná mince knoflíkovitého tvaru z velmi tenkého střížku. Na českém území byly brakteáty zavedeny začátkem 13. století Přemyslem Otakarem I. a nahradily v té době silně znehodnocené denáry.\n\nPředlohou českých brakteátů byly brakteáty pocházející z Míšně. První mince měly průměr okolo 40 mm a hmotnost téměř 1 g. Postupně se průměr mince zmenšoval až na 28 mm. Mince byla v době platnosti stále nazývána \"denarius\" a její platnost ukončila měnová reforma Václava II. v roce 1300, kdy začala ražba pražského groše.\nByly to jednoduché mince ražené z tenkého plechu.\nMěly miskovitý nebo knoflíkovitý tvar, vzniklý úderem razidla. Zavedeny byly asi podle míšeňského vzoru\nna počátku 13. století jako náhrada za znehodnocené denáry. Brakteáty byly až na výjimky tzv. němé mince - chybí zde jména panovníků jako vydavatelů. I tyto mince nakonec trpěly měněním velikosti i ryzosti, lidmi byly lámány, aby vznikly menší díly a mince se spíše vážily.\n\nČeské brakteáty razili následující panovníci, v závorce je uvedeno datum ražby:\n\nMoravské brakteáty razili následující panovníci, v závorce je uvedeno datum ražby:\n"}
{"id": "134342", "url": "https://cs.wikipedia.org/wiki?curid=134342", "title": "Petr Gandalovič", "text": "Petr Gandalovič\n\nPetr Gandalovič (* 15. srpna 1964 Praha) je český politik, zakládající člen a bývalý místopředseda ODS, bývalý ministr vlády České republiky. V letech 2011 až 2017 byl velvyslancem ČR ve Spojených státech, od ledna 2017 je stálým představitelem ČR při OECD.\n\nV roce 1987 dokončil studium na Matematicko-fyzikální fakultě Univerzity Karlovy a nastoupil jako učitel fyziky na gymnáziu v Ústí nad Labem. V roce 1989 spoluzakládal OF v Ústí nad Labem.\n\nVe volbách v červnu 1990 byl zvolen do české části Sněmovny národů Federálního shromáždění ČSFR (volební obvod Severočeský kraj) za Občanské fórum. Po rozkladu OF v roce 1991 přešel do ODS. Za tuto stranu obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nV roce 1991 byl zakládajícím členem ODS. Od května 1992 byl členem dozorčí rady ústecké Setuzy. V letech 1992 až 1994 působil jako náměstek ministra životního prostředí ČR. V letech 1994 až 1997 byl vrchním ředitelem a poradcem ministra na ministerstvu zahraničních věcí. V letech 1997 až 2002 působil ve funkci generálního konzula České republiky v New Yorku. Po dobu vykonávání diplomatické práce mu bylo pozastaveno členství v ODS.\n\nPo svém návratu z USA byl v roce 2002 zvolen primátorem města Ústí nad Labem. V letech 2003-2006 byl stínovým ministrem ODS pro místní rozvoj. Ve volbách v roce 2006 byl zvolen do Poslanecké sněmovny Parlamentu České republiky za ODS a poslanecký mandát obhájil ve volbách roku 2010. V parlamentu zasedal do roku 2011, kdy nastoupil opět do diplomatických služeb.\n\nKrátce byl v letech 2006-2007 ministrem pro místní rozvoj (první vláda Mirka Topolánka), a poté v období let 2007-2009 ministrem zemědělství (druhá vláda Mirka Topolánka). V listopadu 2006 byl zvolen místopředsedou ODS, v prosinci 2008 funkci obhájil, v červnu 2010 již nekandidoval.\n\nV červenci 2011 předal pověřovací listiny Baracku Obamovi a oficiálně tak zahájil funkci velvyslance Česka v USA. Post zastával do poloviny ledna 2017, kdy se stal stálým představitelem ČR při Organizaci pro hospodářskou spolupráci a rozvoj (OECD).\n\nOd r. 2005 je členem Lvího klubu Ústí nad Labem.\n\nPetr Gandalovič má tři dcery, Anetu, Lindu a Kamilu.\nBěhem svého působení na ministerstvu zemědělství se Petr Gandalovič několikrát dostal do popředí veřejného zájmu v souvislosti se státním podnikem Lesy ČR. 23. listopadu 2007 vznesl návrh na privatizaci tohoto podniku, a to včetně jeho ohromného pozemkového majetku (přibližně jedna šestina ČR). 17. června 2008 ho \"Česká asociace podnikatelů v lesním hospodářství\" obvinila z napomáhání korupci při spolupráci s Lesy ČR při zadávání zakázek vybraným lesnickým firmám bez výběrového řízení.\n\nObchodní společnost vzniklá za základech společnosti Setuza, později STZ, která od obchodníků s řepkou vykupovala komoditu pro lisování a výrobu olejů a vstupů pro výrobu biopaliv, vykazovala dlouhodobou ztrátovost. Petr Gandalovič jako ministr zemědělství se snažil prosadit státní pomoc a nákup dluhopisů společnosti emitovaných na Slovensku v českých korunách v celkové výši 300 miliónů Kč. Tyto dluhopisy měl nakoupit Podpůrný a garanční rolnický a lesnický fond (PGRLF).\n\nTransakci zatrhl Jakub Šebesta, nástupce na postu ministra zemědělství. Oleofin, později podobná společnost Lukana Oil, byla vyvedena ze skupiny Via Chem Group a v současnosti ji vlastní skořápka Setuzy.\n\nSkupinu společností kolem bývalého podniku Setuza ovládá Petr Sisák. Pro něj na různých pozicích vlastněných firem pracují Jan Kubata - bývalý primátor Ústí nad Labem, Bohuslav Doležal, Jan Šrubař, Milan Točina. Martin Procházka je dokonce menšinovým vlastníkem celého Via Chem Group.\n\n"}
{"id": "134344", "url": "https://cs.wikipedia.org/wiki?curid=134344", "title": "Padise (obec)", "text": "Padise (obec)\n\nObec Padise (estonsky Padise vald) je samosprávná obec náležející do estonského kraje Harjumaa. Obec ve své současné podobě byla vytvořena roku 1992 v rámci obnovy uspořádání Estonské republiky po skončení sovětské okupace na místě předválečné obce Kloostri (\"Kloostri vald\").\n\nObec se rozkládá na ploše 367 km² při jižním pobřeží Finského zálivu na západním okraji kraje Harjumaa, přibližně 45 km jihozápadozápadně od hlavního města Tallinnu. Na východě sousedí s obcemi Keila, Vasalemma a Nissi, na jihu s obcemi Oru a Risti, na západě s obcí Nõva a na severu tvoří její hranici pobřeží dvou zátok Finského zálivu — Keibského a Paldiského zálivu.\n\nV obci žijí přibližně dva tisíce obyvatel v celkem 24 vesnicích: Alliklepa, Altküla, Audevälja, Harju-Risti, Hatu, Karilepa, Kasepere, Keibu, Kobru, Kurkse, Kõmmaste, Laane, Langa, Madise, Metslõugu, Määra, Padise, Pae, Pedase, Suurküla, Vihterpalu, Vilivalla, Vintse a Änglema. Správním centrem obce je vesnice Padise, podle níž je obec pojmenována.\n\nTuristicky nejvyhledávanější pamětihodností obce je Padiský klášter (\"Padise klooster\"), s nímž se už po staletí pojí dějiny vesnice Padise i širšího okolí. V těsném sousedství kláštera se nachází Padiský zámek (\"Padise mõis\"). Mezi význačné kulturní památky patří dále kostely ve vesnicích Madise a Harju-Risti.\n\nZ prehistorických památek je nejvýznačnější padiské hradiště (\"Vana-Linnamägi\"), jehož zbytky jsou k vidění v lese asi kilometr jižně od centra vesnice Padise.\n\n\n"}
{"id": "134345", "url": "https://cs.wikipedia.org/wiki?curid=134345", "title": "Tatra KT8D5R.N2P", "text": "Tatra KT8D5R.N2P\n\nTatra KT8D5R.N2P (někdy chybně označované jako KT8D5.RN2P nebo KT8D5-RN2P) je tříčlánkový, částečně nízkopodlažní tramvajový vůz, který vznikl modernizací československé tramvaje Tatra KT8D5. Hlavní změnou oproti původnímu typu je nový střední článek s nízkopodlažní částí a také nová elektrická výzbroj. Tramvaje KT8D5R.N2P jsou provozovány v Praze a Plzni, rekonstrukce probíhaly v letech 2004–2017.\n\nPo zahájení modernizací vozů KT8D5 v Brně a Ostravě se rozhodl tyto tramvaje rekonstruovat i jejich největší český provozovatel, Dopravní podnik hl. m. Prahy (DPP). Pražský tramvajový vozový park neobsahoval v roce 2004 žádné nízkopodlažní vozidlo (vyjma čtyř odstavených tramvají Tatra RT6N1). Dobré výsledky a zkušenosti s provozem modernizovaných tramvají KT8D5 na Moravě přiměly DPP k zahájení obdobných rekonstrukcí, u kterých je nejvýznamnější změnou náhrada středního článku tříčlánkové tramvaje novým nízkopodlažním. Novým prvkem se naopak stala náhrada původní elektrické výzbroje novou, což nebylo u brněnských a ostravských vozů prováděno.\n\nV roce 2006 se k obdobné variantě modernizace jako DPP přiklonily i Plzeňské městské dopravní podniky.\n\nTramvaj KT8D5R.N2P je modernizována velice podobným způsobem jako ostatní rekonstruované vozy KT8D5. Na první pohled je nejvýraznější změnou výměna středního článku, místo původního byl osazen nový nízkopodlažní o výšce podlahy 350 mm nad temenem kolejnice (TK), který vyrábí firma Krnovské opravny a strojírny (KOS) a dodává jej PRAGOIMEX (do roku 2006 ČKD PRAGOIMEX) pod typovým označení ML8LF. Nízkopodlažní část je třemi schody spojena podlahou ve standardní úrovni (900 mm nad TK, v prostoru kloubů 970 mm), která se nachází v krajních článcích. Ty byly odstrojeny, kompletně opraveny a také v kritických místech zesíleny. Pražské tramvaje KT8D5R.N2P mají také na rozdíl od těch plzeňských zakryté podvozky i spřáhla, což vede ke snížení hlučnosti vozidla. Interiér byl oproti brněnským či ostravským tramvajím modernizován výrazněji. Byly osazeny plastové sedačky potažené textilií, podlahu pokryla protiskluzová krytina. Kabiny řidiče byly nahrazeny novými půlkruhovými, ovládací prvky vozidla byly zmodernizovány, tramvaj je nově ovládána ručním řadičem místo pedály. Novinkou je také instalace kamerového systému (celkem osm kamer vně i uvnitř vozidla), jejichž obraz vede do řidičovy kabiny na dva LCD monitory. Tramvaj byla také vybavena elektronickými informačními panely.\n\nPodvozky a trakční motory byly ponechány původní a byla na nich provedena generální oprava. Nově byla osazena elektrická výzbroj typu TV Progress od firmy Cegelec, která se celá kromě odporníku výhybky (ten je umístěn na střeše středního článku) nachází pod podlahu v krajních článcích. Původní pantografy byly nahrazeny polopantografy, které vyrábí společnost Stemmann či LEKOV. Pražské tramvaje KT8D5R.N2P jsou také charakteristické přidanými halogenovými reflektory a prohnutými bílými pruhy na obou čelech vozu, díky čemuž jsou na první pohled pro protijedoucí řidiče tramvají odlišitelné.\n\nPlzeňské městské dopravní podniky přistoupily k modernizaci svých tramvají KT8D5 až jako jejich poslední provozovatel v Česku. Na podzim 2006 byl odeslán do Krnova první vůz evidenčního čísla 297, do svého domovského města se vrátil v dubnu 2007, přičemž s cestujícími jezdí po složení zkoušek od června 2007. Ještě tentýž rok byly modernizovány další dva vozy, roku 2008 dva a v roce 2009 sedm. V současné době je po modernizaci všech 12 plzeňských tramvají typu KT8D5.\n\nRekonstrukce plzeňských tramvají KT8D5 probíhala v prostorách firmy KOS.\n\nPrvní pražská tramvaj KT8D5R.N2P ev. č. 9082 byla modernizována mezi jarem 2004 a počátkem roku 2005, do Prahy byla dovezena v dubnu 2005. Po dlouhých zkušebních jízdách byla zařazena do pravidelného provozu v září téhož roku. Další vozy následovaly v počtu přibližně pěti rekonstruovaných tramvají ročně. Poslední původní pražská tramvaj č. 9030 byla k modernizaci přistavena v létě 2013, její rekonstrukce na vůz č. 9080 byla dokončena na začátku roku 2014. Celkem bylo přestavěno 46 vozidel, tramvaj č. 9048 byla v původním stavu zařazena do sbírek muzea MHD.\n\nVe druhé polovině roku 2014 zakoupil DPP dvě ojeté tramvaje KT8D5 z německého Strausbergu, které původem pocházely z Košic. Vozy č. 21 a 23 byly v následujících měsících rovněž modernizovány na typ KT8D5R.N2P, přičemž doplnily pražskou flotilu tramvají na plný počet 48 vozů. Nahradily tak tramvaj č. 9006 zrušenou v roce 1995 po nehodě a vůz č. 9048, který byl roku 2013 v původní podobě přeřazen mezi muzejní vozidla. Na konci roku 2015 odkoupil DPP další dvě ojeté vozy KT8D5 (č. 200 a 204), tentokrát z maďarského Miskolce (ovšem rovněž původem z Košic), a také je zařadil do modernizačního programu.\n\nZvláštností pražských vozidel KT8D5R.N2P je evidenční číslo. To je odlišné od evidenčního čísla, které měl vůz před rekonstrukcí, jež bylo zvýšeno o 50. Například tedy tramvaj KT8D5 ev. č. 9024 má po modernizaci na typ KT8D5R.N2P ev. č. 9074. Původem strausberský vůz č. 23 byl označen pražským číslem 9056, které doposud tvořilo mezeru v souvislé číselné řadě. Druhá tramvaj ze Strausbergu obdržela č. 9098. Tramvaj, označená v Miskolci číslem 200, má v Praze číslo 9099 a druhý miskolcký vůz č. 204 pražské č. 9100.\n\nPrvní polovina vozů KT8D5R.N2P určených pro Prahu byla rekonstruována ve firmě Pars nova, druhou polovinu modernizoval Dopravní podnik vlastními silami ve svých ústředních dílnách.\n\n"}
{"id": "134348", "url": "https://cs.wikipedia.org/wiki?curid=134348", "title": "Grand Prix Malajsie 2001", "text": "Grand Prix Malajsie 2001\n\nGrand Prix Malajsie III Petronas Malaysian Grand Prix\n\n\n\n\n\n"}
{"id": "134351", "url": "https://cs.wikipedia.org/wiki?curid=134351", "title": "Kiili (obec)", "text": "Kiili (obec)\n\nObec Kiili (estonsky Kiili vald) je samosprávná obec náležející do estonského kraje Harjumaa.\n\nObec Kiili se rozkládá na ploše 100 km² bezprostředně jižně od Tallinnu.\n\nV obci Kiili žijí přibližně tři tisíce obyvatel. Více než tisíc jich obývá městys Kiili, který je též sídlem obecní samosprávy. Kromě samotného Kiili k obci patří ještě patnáct okolních vesnic (Arusta, Kangru, Kurevere, Luige, Lähtse, Metsanurga, Mõisaküla, Nabala, Paekna, Piissoo, Sausti, Sookaera, Sõgula, Sõmeru a Vaela), z nichž největší Luige má přes 800 obyvatel.\n\n"}
{"id": "134352", "url": "https://cs.wikipedia.org/wiki?curid=134352", "title": "Vojslavice (rozcestník)", "text": "Vojslavice (rozcestník)\n\nNázev Vojslavice má více sídel:\n\n"}
{"id": "134356", "url": "https://cs.wikipedia.org/wiki?curid=134356", "title": "Postupim", "text": "Postupim\n\nPostupim () je hlavní město spolkové země Braniborsko, a to od jejího obnovení v roce 1990. Leží na řece Havole asi 26 kilometrů jihozápadně od centra Berlína u jeho hranic, má 167 745 obyvatel (2015).\n\nV roce 993 je prvně zmiňována slovanská osada, s tehdejším názvem \"Poztupimi\". V roce 1220 tu byl vybudován hrad, ve 14. století pak Postupim získala městská práva. V období let 1682 až 1682 tu vznikl císařský zámek.\n\nV novodobé historii Evropy je Postupim známa jako místo konání postupimské konference v roce 1945. Mezi lety 1949 a 1990 byla Postupim pohraničním městem v Německé demokratické republice na hranici se Západním Berlínem, byla známa výrobou gramofonových desek.\n\nVe městě sídlí velitelství Česko-slovenské bitevní skupiny.\n\n\nZahrady, zámek Sanssouci a další stavby (500 ha parků a 150 budov postavených v letech 1730–1916) v roce 1990 byly zapsány (dále rozšířeno 1992 a 1999) na seznam světového dědictví UNESCO pod názvem Paláce a parky v Postupimi a Berlíně, neboť zasahuje až do berlínské části Zehlendorf.\n\nPostupim má vlastní síť tramvajové dopravy, v minulosti zde také jezdily trolejbusy. Díky své blízkosti s metropolí disponuje také i dobrým napojením na dálniční síť Německa (Postupim obchází dálniční okruh kolem Berlína).\n\nMěsto patří k vyhledávaným turistickým místům, a to jak díky zámku Sanssouci s rozsáhlým parkem, tak i kvůli svému významu na konci druhé světové války.\n\n\n"}
{"id": "134359", "url": "https://cs.wikipedia.org/wiki?curid=134359", "title": "Havola", "text": "Havola\n\nHavola (, ) je řeka v Německu, kde postupně protéká Meklenburskem-Předním Pomořanskem, Braniborskem, Postupimí, Berlínem a Sasko-Anhaltskem. Její tok je 333,7 kilometrů dlouhý, ačkoliv její pramen je od ústí vzdálen vzdušnou čarou pouhých 94 km. Plocha povodí měří 23 858 km².\n\nPramení v Meklenburském pojezeří u obce Ankershagen v nadmořské výšce 62,6 m a protéká přes celou řadu jezer a přehradních nádrží, přičemž její tok je regulovaný hrázemi. U města Havelberg v nadmořské výšce 22 m ústí do Labe.\n\nNejvětším přítokem je Spréva, která odvodňuje také malou část České republiky.\n\nMaximální vodní stav má v únoru a v březnu. S průtokem 108 m³/s je po Vltavě (150 m³/s) a Sále (117 m³/s) třetím nejvodnějším přítokem Labe.\n\nVodní doprava je díky kanálům a zdymadlům možná téměř po celé délce toku. Kanály je také spojena s Odrou a Labem. Leží na ní města Berlín, Postupim, Brandenburg.\n\n"}
{"id": "134364", "url": "https://cs.wikipedia.org/wiki?curid=134364", "title": "Havel", "text": "Havel\n\nHavel má více významů:\n\n\n"}
{"id": "134370", "url": "https://cs.wikipedia.org/wiki?curid=134370", "title": "Havel (příjmení)", "text": "Havel (příjmení)\n\nPříjmení Havel je počeštěný tvar osobního jména \"Gallus\" = \"obyvatel Galie\". První zaznamenaný výskyt křestního jména na českém území je z roku 1172 (\"Gauel\") a v tvaru \"Hawel\" roku 1197. Příjmení se pravděpodobně prvně vyskytuje až roku 1273 (\"Burchardus sacerdos dictus Gallus\" v Basileji). Ženskou variantou je Havlová.\n\n\n\n"}
{"id": "134374", "url": "https://cs.wikipedia.org/wiki?curid=134374", "title": "Arabský záliv", "text": "Arabský záliv\n\nArabský záliv může znamenat:\n\n"}
{"id": "134383", "url": "https://cs.wikipedia.org/wiki?curid=134383", "title": "Seznam nejbližších jasných hvězd", "text": "Seznam nejbližších jasných hvězd\n\nSeznam nejbližších jasných hvězd je tabulka hvězd ve vzdálenosti do 15 parseků od Slunce, které mají absolutní magnitudu +8.5 nebo vyšší. Rektascenze a deklinace jsou pro rok 2000. Vzdálenosti jsou podle Hipparcos katalogu a dalších astrometrických dat. V případě dvojhvězd jsou zkombinovaný spektrální typ a absolutní magnituda uvedeny \"kurzívou\".\n\nSeznam je seřazen podle vzdálenosti.\n\nHvězdy bližší než 32,6 světelných let od Slunce.\n\nHvězdy mezi 32,6 a 42,4 světelnými lety od Slunce.\n\nHvězdy mezi 42,6 a 48,9 světelnými lety od Slunce.\n"}
{"id": "134384", "url": "https://cs.wikipedia.org/wiki?curid=134384", "title": "Karel Dvořáček", "text": "Karel Dvořáček\n\nKarel Dvořáček (31. října 1911, Ivanovice na Hané – 20. srpna 1945, Brno) byl český spisovatel.\n\nPo maturitě, kterou absolvoval roku 1931 s vyznamenáním na učitelském ústavu v Kroměříži, nastoupil do Karviné na místo pomocného učitele. Vojenskou službu u 3. pěšího pluku Jana Žižky z Trocnova v Kroměříži skončil v hodnosti podporučíka. Po roce 1938 se vrátil zpět na Hanou. V Ivanovicích na Hané založil dětský pěvecký sbor a hudební kvarteto. Také působil v ochotnickém spolku, pro který psal i divadelní hry. Byl členem ilegální odbojové organizace Obrana národa. Dvakrát byl zatčen a do dubna 1945 pobýval v německém vězení ve Zwickau. \n\nPo válce se vrátil těžce nemocen domů a 20. srpna zemřel. Je pohřben na Ústředním hřbitově v Brně.\n\nDne 31. října 1992 byla okresní knihovna ve Vyškově přejmenována na \"Knihovnu Karla Dvořáčka\".\n\n\n\n"}
{"id": "134385", "url": "https://cs.wikipedia.org/wiki?curid=134385", "title": "Pomezí nad Ohří", "text": "Pomezí nad Ohří\n\nObec Pomezí nad Ohří (do roku 1950 a německy Mühlbach) se nachází v okrese Cheb, kraj Karlovarský. Žije zde  obyvatel.\n\nPrvní písemná zmínka o obci pochází z roku 1370. Mezi roky 1976–1990 byla součástí města Cheb.\n\nV prostoru hraničního přechodu Schirnding/Pomezí nad Ohří překročil v úterý 1. května 1945 kombinovaný oddíl pod velením podplukovníka Sítka hranice Československa.\n\nNa hraničním přechodu skončil 23. května 1978 ozbrojený pokus bratranců Barešových o přechod hranice do SRN při kterém unesli autobus s 39 studenty.\n\nSeverní okraj správního území obce lemuje vodní nádrž Skalka, vystavěná v letech 1962–64. Změny dotčených katastrálních území související se stavbou vodního díla a zařazení kompletní jeho plochy do správního území města Cheb (podobně jako v případě blízké nádrže Jesenice) vedly k paradoxu, že některé břehové části vodní plochy, vzdálené 100 m od centra obce, patří administrativně k jiné obci než Pomezí nad Ohří.\n\nK obci náleží ještě řídce obydlená osada Horní Hraničná nemající ani charakter základní sídelní jednotky (ZSJ) a převážně rekreační osady Tůně, Liběnek a Lesní Mlýn, tvořící společně ZSJ (a katastrální území) Tůně.\n\nJsou hlavně turistické společnosti.\n\nV obci je zastávka železniční tratě Cheb – Marktredwitz – (Norimberk) s cca 10 páry osobních vlaků denně.\n\nDo obce zajíždí linka chebské MHD č. 4 s denním provozem.\n\n\n\n \n"}
{"id": "134386", "url": "https://cs.wikipedia.org/wiki?curid=134386", "title": "Klášter (okres Plzeň-jih)", "text": "Klášter (okres Plzeň-jih)\n\nKlášter je obec nacházející se v okrese Plzeň-jih v Plzeňském kraji. Žije zde obyvatel.\n\nRoku 1144 byl v nadmořské výšce 468 metrů pod Zelenou Horou, na místě dnešní obce založen cisterciácký klášter Nepomuk, který obývala komunita mnichů přišlých z Ebrachu. Budova konventu s rajským dvorem a trojlodním kostelem byla dobudována ve stylu rané cisterciácké gotiky do 2. čtvrtiny 13. století. Klášter prosperoval až do počátku 15. století. V dubnu 1420 během husitské revoluce byl dobyt a vypálen vojskem Jana Žižky. Téhož roku jej obsadila posádka císaře Zikmunda Lucemburského. Mniši se do kláštera po roce 1434 sice vrátili a několik desítek let živořili. V roce 1464 panství získali Šternberkové a v 16. století konventní budova zanikla. V troskách hospodářských budov vznikla vesnice, jejíž domy byly postaveny ze zdiva rozpadajícího se kláštera. Relikty staveb cisterciáckého opatství dotvářejí dodnes vzhled obce.\n\n\n"}
{"id": "134387", "url": "https://cs.wikipedia.org/wiki?curid=134387", "title": "Košťálov (okres Semily)", "text": "Košťálov (okres Semily)\n\nObec Košťálov se nachází v okrese Semily, kraj Liberecký. Katastrální výměra činí 2002 ha. Žije zde  obyvatel.\n\nV současnosti obec žije bohatým kulturním životem, a to především díky místním spolkům. Mezi častý cíl návštěvníků patří koupaliště a autokemp Košťálov, které je považováno za jedno z nejhezčích v regionu. Některé části obce jsou též hojně využívány k rekreaci. V minulých letech bylo zrekonstruováno hřiště a postaveny nové tribuny, vybudováno Centrum volného času, zrekonstruována budova obecního úřadu, sokolovny a školy, nyní se obec chystá na výstavbu kanalizace, která bude největším projektem v následujících letech.\n\nObec je součástí mikroregionu Pojizeří. Rychlý rozvoj obce je možný i díky skládce komunálního odpadu, ze které jdou značné příjmy do obecní pokladny. Ve spodní části obce v Želechovském údolí se nachází lom a skládka, těžba melafyru má v obci dlouholetou tradici.\n\n\n\n\n\n\n"}
{"id": "134388", "url": "https://cs.wikipedia.org/wiki?curid=134388", "title": "Heřmanův Městec", "text": "Heřmanův Městec\n\nMěsto Heřmanův Městec () se nachází v okrese Chrudim v Pardubickém kraji, asi 17 km jihozápadně od Pardubic. Žije zde  obyvatel. Součástí města jsou i vesnice Chotěnice, Konopáč a Radlín.\n\nPrvní písemná zmínka o obci pochází ze 7. října 1325, týká se rozdělení majetku Heřmana z Mrtic. Roku 1579 Rudolf II. změnil na žádost heřmanoměsteckých dny konání jarmarků, a zároveň potvrdil městský znak a právo zelené pečeti. V roce 1828 získal Heřmanův Městec do své správy rod Kinských. Jako jedna z prvních v Čechách se zde v roce 1875 hrála kopaná.\n\nV roce 1920 založila Marie Urbánková továrnu na výrobu dětských vozíků. V roce 1932 si nechala registrovat ochrannou známku MEA. Roku 1948 byla znárodněna a začleněna do n. p. Radovan, od r. 1949 do n. p. Liberta Mělník.\n\n\n\nV Heřmanově Městci působí Sbor dobrovolných hasičů, který zde také má hasičskou zbrojnici. Hasiči spolupracují s pražskými skupinami Českého červeného kříže. Dobrovolní hasiči každoročně spolupracují na největším českém cvičení dobrovolných zdravotníků, zvaném Rescue Marathon, který ve spolupráci s SDH pořádá 7. místní skupina Oblastního spolku ČČK Praha 1. Na Rescue Marathonu se vždy v září sejdou týmy členů Českého červeného kříže, Slovenského červeného kříže, dobrovolných hasičů, policistů a vojáků, jednou za dva roky je tato akce i pro děti. Akce se koná v okolí Heřmanova Městce se základnou v bývalých kasárnách v obci Kostelec u Heřmanova Městce.\n\nVe městě se nachází fotbalový stadion, jenž je zázemím pro místní amatérský fotbalový klub FK Jiskra Heřmanův Městec a hokejbalový stadion, na kterém působí hokejbalový tým Ježci Heřmanův Městec. Dále se zde nacházejí tenisové kurty a víceúčelová sportovní hala, která nabízí desítky různorodých sportovních aktivit. Součásti města je i místní část Konopáč, která slouží jako relaxační zóna pro ostatní obyvatele Heřmanova Městce a je zde vybudováno přírodní koupaliště, které je v současné době součástí autokempinku.\n\nPartnerským městem Heřmanova Městce je Bechyně.\n\nHeřmanův Městec má svůj kulturní spolek s názvem SPOKUL, který sídlí v místní sokolovně, která je využívána jak pro sportovní vyžití, tak i pro různé kulturní a společenské akce. Pravidelně se zde pořádají koncerty, divadelní představení, plesy a zábavy.\n\nMezi kulturní akce v Heřmanově Městci patří například Bartolomějská pouť, která se koná každý rok v létě, dále Rozsvícení vánočního stromku, které se každoročně pořádá na Náměstí Míru nebo Heřmanoměstecké podzimní slavnosti. Lidé mohou navštívit také kino, knihovnu nebo galerii umění.V Heřmanově Městci funguje PS Vlastislav.\n\n"}
{"id": "134389", "url": "https://cs.wikipedia.org/wiki?curid=134389", "title": "Žinkovy", "text": "Žinkovy\n\nMěstys Žinkovy se nachází v okrese Plzeň-jih, kraj Plzeňský, necelých 7 km západně od Nepomuku. Žije zde obyvatel.\n\nPrvní lidé prošli krajinou přibližně před 4 tisíci lety. Poté si místo na kopci, které se dnes nazývá Obrovo hradiště vybrali Slované a osídlili jej. ještě dnes se zde nachází úlomky jejich práce a života. První písemná zmínka o obci (\"Sisencou, Sizinkou\") pochází z roku 1177. Tehdy zde vládl Oldřich z Žinkov, předek pánů z Potštejna, vládnoucí na Potštejně do 15. století. Zříceninu hradu Potštejn lze nalézt ještě dnes.\n\nPočátkem 16. století dochází k hospodářskému rozvoji díky panskému velkostatku. Roku 1684 potkaly Žinkovy špatné časy. Po vyhoření části Žinkov a kostela sv. Václava vznikly nové Žinkovy. Další požár zasáhl v roce 1783. V roce 1803 byl postaven vinopal, který pro poddané pálil kořalku. Také zde byl i pivovar. Páni z Klenové v 16. století vařili bílé pšeničné pivo a předkupní právo k němu měl panský statek. Díky tomu vznikla budova „panský dům“, který se stal zájezdním hostincem až do počátku 19. století a dnes se na jeho místě nachází hotel Zlatý jelen.\n\nŽinkovský zámek se požárům vyhnul. Jeho historie sahá do roku 1559, kdy si Šebestián z Klenové postavil v Žinkovech dům. Ten stál v rovině a obklopoval ho vodní příkop, který čerpal zásoby ze žinkovského rybníka. V letech 1624–1642 byl na místo tvrze postaven nový zámek, který byl postupně dostavován do trojkřídlé barokní budovy. Zámecký areál je rozložen na břehu rybníka. Největšími změnami prošel po roce 1897, tehdy koupil Žinkovy architekt rytíř Karel Wesselý, který nechal zámek přestavět v romantické sídlo v duch české renesance. Příkop byl zasypán a za zámkem vznikl park. Mezi poslední vlastníky patřil Jeroným hrabě z Colloredo-Mansfelda, od kterého zámek koupil roku 1916 Karel Škoda. Poté zámek přešel do vlastnictví ROH. Byl velmi často využíván pro rekreaci a od roku 1999 je zámek zase v soukromém vlastnictví.\n\nDne 10. října 2006 byl obci vrácen status městyse.\n\n\n\n"}
{"id": "134390", "url": "https://cs.wikipedia.org/wiki?curid=134390", "title": "Holovousy (okres Jičín)", "text": "Holovousy (okres Jičín)\n\nObec Holovousy se nachází v okrese Jičín v Královéhradeckém kraji. Žije v ní obyvatel.\n\nPrvní písemná zmínka o obci pochází z roku 1260. 3. dubna 1996 byl obci udělen znak a vlajka. Ke dni 31. 7. 2009 zde žilo 513 obyvatel.\n\n\n\n"}
{"id": "134391", "url": "https://cs.wikipedia.org/wiki?curid=134391", "title": "Doubravice nad Svitavou", "text": "Doubravice nad Svitavou\n\nMěstys Doubravice nad Svitavou se nachází v okrese Blansko v Jihomoravském kraji. Žije zde obyvatel. Obec se nečlení na části, její součástí je ale i osada Klemov s vlastním katastrálním územím.\n\nPrvní písemná zmínka o obci pochází z falešné listiny hlásící se k roku 1255. V pravé listině je zmínka o Doubravici až v roce 1295. V roce 1371 je poprvé uvedena jako městečko. Privilegium Ferdinanda I. ze 14. srpna 1557 udělilo obci znak a právo pečetit zeleným voskem.\n\nPočátkem 17. století zde bylo 38 domů. V roce 1745 domů bylo 45, roku 1846 to bylo 119 domů a 769 obyvatel.\n\nO škole je první zmínka roku v 17. století. Poté, co roku 1769 vyhořela, učilo se na různých místech v obci a koncem 19. století byla postavena škola nová.\nOd 10. října 2006 byl obci vrácen status městyse.\n\n\n\n\n"}
{"id": "134392", "url": "https://cs.wikipedia.org/wiki?curid=134392", "title": "Vinec", "text": "Vinec\n\nObec Vinec se nachází v okrese Mladá Boleslav, kraj Středočeský. Rozkládá se asi čtyři kilometry západně od Mladé Boleslavi. Žije zde obyvatel.\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Mladá Boleslav.\n\nVe vsi Vinec \"(520 obyvatel)\" byly v roce 1932 evidovány tyto živnosti a obchody: elektrárna, 2 hostince, 2 koláři, 2 kováři, krejčí, výroba kyslíku, mlýn, obuvník, 2 rolníci, 3 obchody se smíšeným zbožím, 2 trafiky.\n\n\nSilniční doprava\n\nDo obce vede silnice III. třídy.\n\nŽelezniční doprava\n\nÚzemí obce protíná Trať 070 Praha – Mladá Boleslav – Turnov. Železniční stanice na území obce není. Nejbližší železniční stanicí je \"Mladá Boleslav hlavní nádraží\" ve vzdálenosti 2 km ležící na křížení tratí 070 z Prahy do Turnova, 064 do Staré Paky, 076 do Mělníka a 071 do Nymburka.\n\nAutobusová doprava\n\nV obci zastavovaly v červnu 2011 autobusové linky jedoucí do těchto cílů: Bělá pod Bezdězem, Benátky nad Jizerou, Bezno, Mladá Boleslav, Mšeno \n\n"}
{"id": "134393", "url": "https://cs.wikipedia.org/wiki?curid=134393", "title": "Čížkov (okres Plzeň-jih)", "text": "Čížkov (okres Plzeň-jih)\n\nObec Čížkov (německy \"Tschischkau\") se nachází v okrese Plzeň-jih, kraj Plzeňský, asi 11 km severovýchodně od Nepomuku. Žije zde obyvatel.\n\nPrvní písemná zmínka o obci pochází z roku 1237, kdy se dostala do majetku kláštera Kladruby, od roku 1347 byla v majetku pražského arcibiskupství. Původně gotický kostel z roku 1384 byl přestavěn v letech 1727–1735, věž přistavěna roku 1873. Roku 1890 zde žilo v 91 domech 612 obyvatel.\n\n\n\n\n"}
{"id": "134394", "url": "https://cs.wikipedia.org/wiki?curid=134394", "title": "Sázava (okres Žďár nad Sázavou)", "text": "Sázava (okres Žďár nad Sázavou)\n\nSázava () je obec v okrese Žďár nad Sázavou v kraji Vysočina. Žije zde obyvatel. Rozkládá se po obou stranách historické zemské hranice Čech a Moravy.\n\nSeverně od zastavěného území obce prochází od roku 1953 železniční trať Havlíčkův Brod - Brno, na které je zřízena železniční stanice \"Sázava u Žďáru\", ležící ovšem v sousedním katastrálním území Velká Losenice. Původní trať procházela zastavěným územím obce a její zbytky jsou v terénu stále dobře patrné. Obcí prochází silnice první třídy č. I/19.\n\nPrvní písemná zmínka o obci pochází z roku 1406.\n\n\n\nObec se člení na dvě katastrální území:\n\n\n"}
{"id": "134395", "url": "https://cs.wikipedia.org/wiki?curid=134395", "title": "Jihovýchodní Evropa", "text": "Jihovýchodní Evropa\n\nJihovýchodní Evropa je část Evropy na jihovýchodě kontinentu, do které se řadí různé státy a území podle daného rozumnému uvážení\n\n\nV užším pojetí se mohou podle kontextu za státy jihovýchodní Evropy považovat například pouze státy zasahující na území Balkánu, nebo všechny kromě Turecka, atd.\n\nŘecko je často řazeno mezi státy jižní Evropy, Maďarsko a Slovinsko mezi státy střední Evropy a Moldávie mezi státy východní Evropy.\n\nOblast se rozkládá na Balkánském poloostrově. Nejvyššími pohořími jsou Karpaty, Dinárské hory a Stara planina a Pindos. Největšími řekami jsou Dunaj, Sáva, Velká Morava a Marica.\n\n\nVe 14. století dobyli území jihovýchodní Evropy Osmanští Turci. Podrobené národy si nezávislost vybojovali až v 1912 v první balkánské válce o rok později propukl konflikt mezi Řeckem a Srbskem na jedné straně a s Bulharskem na straně druhé. Po první světové válce vzniklo království Jugoslávie. Za druhé světové války bylo území obsazeno mocnostmi Osy. Po válce se všechny státy v oblasti, až na Řecko, Turecko a Kypr, staly součástí Východního bloku. Po roce 1989 padly komunistické režimy ve většině zemí jihovýchodní Evropy a začala občanská válka v Jugoslávii. EU se v roce 2004 rozšířila o Slovinsko, v roce 2007 o Bulharsko a Rumunsko, v roce 2013 o Chorvatsko.\n\nPřevažují slovanské jazyky mezi které nepatří albánština, maďarština, rumunština, řečtina a turečtina. Mezi slovanské národy patří Bulhaři, Slovinci, Srbové, Chorvati, Bosňáci a Makedonci.\n\n\n"}
{"id": "134396", "url": "https://cs.wikipedia.org/wiki?curid=134396", "title": "Spálené Poříčí", "text": "Spálené Poříčí\n\nMěsto Spálené Poříčí (německy \"Brennporitschen\") se nachází v okrese Plzeň-jih v Plzeňském kraji. Žije zde obyvatel.\n\nVe městě v minulosti fungovala Církevní střední odborná škola.\n\nPrvní písemná zmínka o obci pochází z roku 1239. Od 9. září 1996 je Spálené Poříčí městem.\n\nV souvislosti se zánikem vojenského újezdu Brdy bylo k 1. lednu 2016 k obci (k části Hořice) připojeno katastrální území \"Číčov v Brdech\", které vzniklo k 10. únoru 2014. Toto území má rozlohu 3,326621 km² a je zde evidováno 0 budov a 0 obyvatel.\n\n\n\n\n\n"}
{"id": "134397", "url": "https://cs.wikipedia.org/wiki?curid=134397", "title": "Třebařov", "text": "Třebařov\n\nObec Třebařov (německy Triebendorf) se nachází v okrese Svitavy v Pardubickém kraji. Žije zde  obyvatel.\n\nPůvodní osídlení bylo zřejmě slovanské. První písemná zmínka o Třebařově je z roku 1267, kdy Boreš z Rýzmburka založil augustiniánský klášter Maria Kron, kterému daroval 20 lánů v Třebařově. Roku 1270 převor Oldřich odkoupil třebařovskou zákupní rychtu a přeměnil ji v klášterní dvůr. Roku 1398 byl Třebařov částí třebovského panství, roku 1408 dostal od pánů z Kunštátu právo odúmrti.\n\nTřebařov se dělil na Velký a Malý. Roku 1602 to byly dvě samostatné vsi a každá měla svého rychtáře, patřily k zábřežskému panství. Roku 1875 byly opět přičleněny k panství třebovskému. Roku 1881 byly spojeny v jednu obec.\n\nZnak a vlajka obce byly vytvořeny na základě historické pečeti. Obsahují motivy tří mušlí, symbolu sv. Augustiniána z kláštera Koruna, a dubové ratolesti, která je vykládána jako symbol síly a mohutnosti zdejších lidí. Motiv tří mušlí je vykládán také jako společenství tří částí, na které se obec dělila. Znak i prapor obce byly obci uděleny rozhodnutím předsedy Poslanecké sněmovny z 15. 11. 2005. \n\n\n\n"}
{"id": "134398", "url": "https://cs.wikipedia.org/wiki?curid=134398", "title": "Luleč", "text": "Luleč\n\nLuleč (původně \"Lileč\", \"Lulč\" či \"Lilč\") je obec v Jihomoravském kraji v okrese Vyškov. Žije zde obyvatel. Nachází se 7 km jihozápadně od města Vyškov na úpatí Drahanské vysočiny, na rozhraní Hané, Litenčické pahorkatiny a Brněnské nížiny v nadmořské výšce 320 m n. m. Obec je půdorysně trojúhelníková zastavěná náves s kostelem situovaným na severozápadní straně obce. Výraznou dominantou okolí je kopec s farním kostelem svatého Martina s křížovou cestou.\n\nLuleč patří mezi nejstarší osady na území České republiky. Byla osídlena již před 8 000 lety, což potvrzují zdejší vykopávky. V této oblasti člověk žil a lovil již v dobách 45 000 let před naším letopočtem. V roce 1975 byla ve středu města objevena unikátní hrnčířská pec z doby římské a v roce 1992 pohřební mohyla. Obcí vedla římská obchodní cesta, jež je zaměřená od Slavkova po Ruprechtov. V té době byla Luleč dobře opevněné hradisko.\n\nPrvní písemná zmínka o obci pochází z roku 1349, kdy se po Lulči psal člen vladyckého rodu Fridrich (\"Fridricus de Lulcz\") a roku 1353 Výpustkovi synové Lucek a Čeněk z Lulče. Na návrší, nedaleko od kostela svatého Martina, se nachází rozvaliny lulečského hradu o kterém je první zmínka doložena z roku 1406, i když tento hrad existoval zajisté již dříve. Hrad v Lulči byl pravděpodobně zničen za česko-uherských válek, neboť ve vkladu z roku 1523 je již jmenován jako pustý. Jeho zdivo bylo použito na stavbu kostela. Rytíř Fridrich před svou smrtí v roce 1419 odkázal ves, hrad i s majetky svému synu Divovi, jenž byl manem biskupa Jana Železného. Dalším významným rytířem, jenž se psal z Lulče, byl Oldřich Skála. Byl členem družiny českých a moravských šlechticů na Kostnickém koncilu. Po smrti Divy přechází majetek na vdovu Elišku, která ves i s pustým hradem prodala Václavovi z Ludanic. Dědicem po Václavovi z Ludanic se stala jeho manželka Alena z Valdštejna.\n\nV roce 1523 byl držitelem Lulče Jan Plzák ze Zdenína, jehož syn Jan Dubčanský ze Zdenína byl zakladatelem sekty bratří Habrovanských, jinak Lilečských. Byla to jediná protestantská církev v českém prostředí, která se přímo inspirovala učením Huldrycha Zwingliho. Středisko bylo v Lulči (tehdy Lilči), kde Dubčanský měl i svou tiskárnu (1530–1535). Byla přesunuta z Prostějova a tiskařem v ní byl Kašpar Aorgus Prostějovský. Tyto tisky byly označeny jako \"in monte liliorum\" („na Hoře lilií“).\n\nV roce 1645 švédské vojsko obléhalo Brno a při svém návratu z neúspěšného tažení vydrancovalo a zapálilo celou obec. Popelem tak lehlo až 70 stavení. V roce 1669 obec zakoupila hospodu, ve které byl až do roku 1993 obecní dům a obecní úřad. Farní kostel svatého Martina nad vsí byl postaven v letech 1751 až 1753. Kostel byl využíván jen v letní době, v zimě se bohoslužby konaly ve vsi v kostele svatého Isidora, jenž byl postaven v roce 1739 jako kaple svatého Gottharda. Rozšířen na kostel byl v roce 1783.\n\nPřed bitvou Tří císařů u Slavkova v roce 1805 vtrhly do Lulče jízdní hlídky Napoleonovy armády, jež zde vymáhaly výpalné 250 zlatých. Uspokojilo je však jen sto zlatých a farářův kůň. Vydrancování ovšem obec neunikla, o což se postarala armáda ruských kozáků o týden později. Obec zasáhly dva velké požáry, a to 1. dubna 1832 a 25. května 1841. V roce 1832 postihla zdejší farnost epidemie cholery, při níž zemřelo 47 farníků. Za okupace zahynuli tři občané při bombardování místního nádraží, které je v obci od roku 1874 jako zastávka a od roku 1889 již jako železniční stanice. Obec byla na konci druhé světové války osvobozena sovětskými vojáky 28. dubna 1945.\n\nDnes je Luleč rekreační obcí, obklopenou lesy s přírodním koupalištěm \"U Libuše\", u kterého je parkoviště pro 180 automobilů.\n\nLuleč je jedna z nejstarší osad v ČR, jež měla v roce 1930 1003 obyvatel s české národnosti. O třicet let později v roce 1960 poklesl počet obyvatel na 990 osob, 469 mužů a 521 žen. V obci k počátku roku 2016 žilo celkem 907  obyvatel. Z nich bylo 458  mužů a 449 žen. Průměrný věk obyvatel obce dosahoval 41 let. Dle Sčítání lidu, domů a bytů provedeném v roce 2011, kdy v obci žilo 841  lidí. Nejvíce z nich bylo (18,9%) obyvatel ve věku od 30 do 39  let. Děti do 14 let věku tvořily 15,6% obyvatel a senioři nad 70 let úhrnem 6,4%. Z celkem 710  občanů obce starších 15 let mělo vzdělání 36,6% střední vč. vyučení (bez maturity). Počet vysokoškoláků dosahoval 13,7% a bez vzdělání bylo naopak 0,1% obyvatel. Z cenzu dále vyplývá, že ve městě žilo 438 ekonomicky aktivních občanů. Celkem 94,3% z nich se řadilo mezi zaměstnané, z nichž 73,3% patřilo mezi zaměstnance, 2,5% k zaměstnavatelům a zbytek pracoval na vlastní účet. Oproti tomu celých 45,1% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 426 obyvatel obce (což je 50,7%), se hlásilo k české národnosti. Dále 195 obyvatel bylo Moravanů a 8 Slováků. Celých 182 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec Luleč je sídlem římskokatolické farnosti Luleč náležící do slavkovského děkanátu. Farním kostelem je místní kostel sv. Martina. V těsné blízkosti filiálního kostela sv. Isidora stojí farní budova, která je dnes pastoračním střediskem římskokatolické církve. Při censu prováděném v roce 2011 se 243 obyvatel obce (29%) označilo za věřící. Z tohoto počtu se 172 hlásilo k církvi či náboženské obci, a sice 151 obyvatel k římskokatolické církvi (18% ze všech obyvatel obce),dále 2 k Církvi československé husitské a 1 k českobratrským evangelíkům. Úhrnem 252 obyvatel se označilo bez náboženské víry a 346 lidí odmítlo na otázku své náboženské víry odpovědět.\n\nObec je součástí Jihomoravského kraje a svou polohou náleží k okresu Vyškov. V místních volbách je voleno 15 členů obecního zastupitelstva, kteří poté ze svých řad vybírají pětičlennou obecní radu, která je ze své činnosti odpovědná celému obecnímu zastupitelstvu. Zastupitelé pak dále volí ze svého středu starostu a místostarostu. Při volbách do obecního zastupitelstva na funkční období 2006–2010 ve dnech 20. a 21. října 2006 byla v Lulči volební účast 70,22% s následujícími výsledky (obecní radu později vytvořili zástupci NK a KDU-ČSL):\nStarostou tak byl zvolen pro funkční období 2006–2010 Josef Vlach ze Sdružení nezávislých Kandidátů a místostarostou Jaromír Zbořil z KDU-ČSL. V letech 2010 až 2014 byl starostou Petr Halas. Na ustavujícím zasedání zastupitelstva v listopadu 2014 byl do této funkce zvolen Adam Majchrák. Prioritou obce v následujícím období bude podle něj kanalizace.\n\nObecní znak a prapor byl Lulči udělen usnesením poslanecké sněmovny dne 12. ledna 1996. Popis znaku zní: V modrém štítě stříbrné uťaté zbrojné rámě s mečem, v pravém horním rohu zlatá lilie.\" Popis vlajky zní: \" Šikmo dělený modrobílý list. V modrém poli žlutá lilie. Poměr šířky k délce listu je 2:3.\"\n\nÚZemím obce prochází dálnice D1 a silnice II/430 v úseku Rousínov - Vyškov.\nDále zde vedou silnice III. třídy:\n\n\n\n\"Svazek obcí mikroregionu Drahanská vrchovina\" byl zaregistrován již v roce 2000 a od roku 2003 jej tvoří celkem 12 obcí: Drnovice, Habrovany, Ježkovice, Krásensko, Luleč, Nemojany, Nové Sady, Olšany, Podomí, Račice-Pístovice, Ruprechtov a Studnice.\nPředmětem činnosti tohoto svazku obcí je vzájemná pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu. Sídlem svazku obcí byl ustanoven Obecní úřad v Lulči. Nejvyšším orgánem svazku obcí je valná hromada, kterou tvoří statutární zástupci obcí svazku. Svazek obcí \"Drahanská vrchovina\" vstoupil dne 22. června 2006 do \"Národní sítě zdravých měst\".\n\n\n\n"}
{"id": "134399", "url": "https://cs.wikipedia.org/wiki?curid=134399", "title": "Drnholec", "text": "Drnholec\n\nDrnholec (německy \"Dürnholz\") je městys v okrese Břeclav v Jihomoravském kraji, 12 km severozápadně od Mikulova na levém břehu Dyje. Žije zde obyvatel.\n\nDrnholec se nachází v Mikulovské vinařské podoblasti a vede tudy 285 km dlouhá Moravská vinná stezka.\n\nPrvní písemná zmínka o obci pochází z roku 1249. Od 10. října 2006 byl obci vrácen status městyse.\n\n\nNa návsi a v její východní části se nachází soubor nejvýznamnějších stavebních památek městyse, tvořený zámkem, kostelem, radnicí a farou.\n\n\n"}
{"id": "134400", "url": "https://cs.wikipedia.org/wiki?curid=134400", "title": "Větrný Jeníkov", "text": "Větrný Jeníkov\n\nMěstys Větrný Jeníkov () se nachází v okrese Jihlava v Kraji Vysočina. Žije zde obyvatel.\n\nV roce 2019 získala obec ocenění v soutěži Vesnice Vysočiny 2019, konkrétně obdržela Diplom za moderní knihovnické a informační služby.\n\nNázev se vyvíjel od varianty Genikow (1226), Genikou (1349), Genikow (1456), Neujenikau (1562), Wietrny Genikow (1602), Wietrnii Genikow (1654), Windig Jenikau a Jenikow wietrny (1787), Windig-Jenikau a Wětrnj Jenikow (1843) až k podobě Větrný Jeníkov v roce 1854. Místní jméno vzniklo z osobního jména Jeník (zdrobnělina jména Jan), přívlastek větrný byl přidán k rozlišení od ostatních vsí s podobným jménem.\n\nPrvní písemná zmínka o obci pochází z roku 1226.\n\nOd roku 1869 sem přísluší Velešov. Od 23. ledna 2009 je obec opět městysem.\n\nVětrný Jeníkov leží v okrese Jihlava v Kraji Vysočina. Nachází se 8 km jižně od Herálce, 22 jihozápadně od Havlíčkova Brodu, 10 km jihozápadně od Štoků, 5,5 km západně od Smrčné, 14 km severozápadně od Jihlavy, 3,5 km severovýchodně od Šimanova, 3 km východně od Kalhova, 2,5 km východně od Velešova a 14 km jihovýchodně od Humpolce. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Jeníkovská vrchovina. Průměrná nadmořská výška činí 665 metrů. Nejvyšší bod, Peklo (699 m n. m.), leží jihovýchodně od městyse. Větrným Jeníkovem protéká Jiřinský potok, na němž se nachází rybníky Mlýnský a Trojanský. Severním okrajem katastru protéká Úsobský potok, na němž se rozkládá Štěpánský rybník. V jižní části území teče Bělokamenský potok.\n\nPodle sčítání 1921 zde žilo v 138 domech 780 obyvatel, z nichž bylo 418 žen. 776 obyvatel se hlásilo k československé národnosti, 1 k německé. Žilo zde 723 římských katolíků, 3 evangelíci, 47 příslušníků Církve československé husitské a 2 židé.\n\nMěstys má 2 místní části – Velešov a Větrný Jeníkov, které leží na dvou stejnojmenných katastrálních územích a má 2 stejnojmenné základní sídelní jednotky.\n\nPod městys Větrný Jeníkov také spadají rekreační osady Smrčensko, Struhovec a U Trojanů a řada samot (např. Na Skalce, Bethán, Obora, Valešovský Dvůr či V Horách).\n\nMěstys má devítičlenné zastupitelstvo, v jehož čele stojí starostka Martina Lisová.\n\nV obci sídlí firmy PREDIX ÚPRAVNA s.r.o., ZEVAR, s.r.o., XDATA spol. s r.o., HO Electronic, s.r.o., KDVJ centrum, s.r.o., PREDIX s.r.o., Pekárna Větrný Jeníkov s.r.o., Simbolo tech s.r.o., Stavitelství Kugler s.r.o., PRIX MORAVA s.r.o., FARMA Vysočina s.r.o. a obchod společnosti LAPEK, a.s. Nachází se zde Restaurace Kulturní dům, Hostinec a penzion U Balážů a pobočka České pošty. Ordinaci tu má praktický, dětský, zubní a ženský lékař.\n\nObcí prochází silnice II. třídy č. 131 z Opatova do Petrovic a č. 523 z Humpolce do Jihlavy a komunikace III. třídy č. 3483 do Velešova, místní č. 1318 a č. 3484 do Zbinoh. Dopravní obslužnost zajišťují dopravci ICOM transport a ZDAR. Autobusy jezdí ve směrech Humpolec, Ústí, Jihlava, Havlíčkův Brod, Dudín, Ledeč nad Sázavou, Herálec, Úsobí, Žďár nad Sázavou, Nížkov a Polná. Obcí prochází zeleně a žlutě značené turistické trasy.\n\nZákladní škola a Mateřská škola Větrný Jeníkov je příspěvková organizace Větrného Jeníkova. Mateřskou školu ve školním roce 2012/2013 navštěvovalo 56 dětí. Základní škola má 9 ročníků. Do základní školy v roce 2012/2013 chodilo 133 žáků. Dojíždějí sem i děti z okolních obcí: místní části Velešov, Zbinohy, Zbilidy, Kalhov, Šimanov, Bílý Kámen, Dudín, Ústí s částí Branišov, Krasoňov a Buková. Sídlí zde knihovna. Tělovýchovná jednota Větrný Jeníkov hraje v sezoně 2014/2015 fotbalovou IV. třídu mužů, skupinu A v okrese Jihlava. Sbor dobrovolných hasičů Větrný Jeníkov byl založen v roce 1879.\n\n\nPoblíž obce se na 104. km nachází nejvýše položený bod dálnice D1 (655 m n. m.).\n\n\n\n"}
{"id": "134401", "url": "https://cs.wikipedia.org/wiki?curid=134401", "title": "Prosečné", "text": "Prosečné\n\nObec Prosečné se nachází v okrese Trutnov, kraj Královéhradecký. Žije zde  obyvatel.\n\nPrvní písemná zmínka o obci pochází z roku 1437.\n\n\n"}
{"id": "134402", "url": "https://cs.wikipedia.org/wiki?curid=134402", "title": "Krasonice", "text": "Krasonice\n\nObec Krasonice () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Crasonicz (1311), Krassenicz (1350), Crassonycz (1353), Krassonicz (1358), Crasonicz (1390), Krasonicz (1446), v Crasoniczich (1459), v Krasonycziech (1466), Krasoniczich (1481), v Krasonicych (1524), Krassonitz (1672), Grasonitz (1718, 1720, 1751), Krassonitz a Krasonice (1846) až k podobám Krasonitz a Krasonice v roce 1872. Pojmenování je rodu ženského, čísla pomnožného a genitiv zní Krasonic. Místní jméno vzniklo přidáním přípony -ice k osobnímu jménu Krasoň.\n\nPrvní písemná zmínka o obci pochází z roku 1286.\n\nKrasonice leží v okrese Jihlava v Kraji Vysočina. Nachází se 3 km jižně od Zdeňkova, 5 km jihozápadně od Želetavy, 4 km západně od Meziříčka, 18 km severozápadně od Moravských Budějovic a 8 km od Domamile, 2,5 km severně od Knínic, 13 km severovýchodně od Dačic a 3 km od Bohusoudova, 5,5 km východně od Červeného Hrádku a 4,5 km jihovýchodně od Nové Říše.\n\nGeomorfologicky je oblast součástí Česko-moravské subprovincie, konkrétně leží na rozmezí Křižanovské vrchoviny a Jevišovické pahorkatiny a jejich podcelků Brtnická vrchovina a Jemnická kotlina, v rámci Brtnické vrchoviny spadá pod geomorfologický okrsek Markvartická pahorkatina. Průměrná nadmořská výška činí 548 metrů. Nejvyšší bod o nadmořské výšce 618 metrů leží na severovýchodní hranici katastru. Vrch Humberk (588 m n. m.) stojí východně od obce.\n\nZápadní částí katastru protéká Prokopka, na níž se rozkládá rybník Pod Ježkovcem. Jižní částí Krasonic teče bezejmenný potok, který se na jižní hranici katastru vlévá do Želetavky, která tvoří východní hranici území, na níž stojí rybník U Mašků. Severovýchodní částí katastru prochází Zdeňkovský potok, na němž leží Podhájecký rybník a Zdeňkovský potok poté u Brázdova mlýna vtéká do Želetavky.\n\nPodle sčítání 1930 zde žilo v 129 domech 640 obyvatel. 626 obyvatel se hlásilo k československé národnosti a 7 k německé. Žilo zde 639 římských katolíků a 1 evangelík.\n\nObec je členem Mikroregionu Telčsko a místní akční skupiny Mikroregionu Telčsko.\n\nObec má devítičlenné zastupitelstvo, v jehož čele stojí starosta Petr Ontolčík.\n\nV obci sídlí firmy K - HVĚZDA s.r.o., JPJ WOOD, s.r.o., Eko - hvězda s.r.o., TOPINSTAL, v.o.s., MENZEL LEUCHTEN, s.r.o. a Česká pošta Partner. Obcí prochází silnice II. třídy č. 410 z Knínic do Želetavy a komunikace III. třídy č. 11271 z Nové Říše do Meziříčka. Dopravní obslužnost zajišťují dopravci ICOM transport, Josef Štefl - tour a ČSAD Jindřichův Hradec. Autobusy jezdí ve směrech Dačice, Budeč, Želetava, Markvatice, Nová Říše, Telč, Řásná, Třebíč, Studená a Jihlava. Obcí prochází cyklistická trasa č. 5092 ze Zdeňkova do Knínic, červeně značená turistická trasa ze Želetavy do Nové Říše a Naučná stezka Otokara Březiny.\n\nMístní děti dojíždějí do základní školy v Nové Říši. Nachází se zde obecní knihovna. Sbor dobrovolných hasičů Krasonice byl založen v roce 1896.\n\n\nOdtud vyšel básník Vincenc Furch, zde působil farář Norbert Ritschel, profesor fyziky a badatel novoříšské historie. Ze zdejšího rodu pocházel Vavřinec Krasonický, vynikající kněz Jednoty bratrské a spisovatel mnoha náboženských spisů. Uklidňující kouzelná příroda lákala básníka Otokara Březinu, který pobýval v blízké myslivně U Majdaleny a rád se toulával v okolí obce. Zlatým písmem se do dějin obce zapsal i zdejší nadučitel Josef Vojta. Působil na zdejší škole 32 roků. V roce 1896 založil požární sbor. Byl iniciátorem přestavby kaple na Humberku. Získal pro obec poštovní úřad a založil školní kroniku.\n\n\n\n"}
{"id": "134410", "url": "https://cs.wikipedia.org/wiki?curid=134410", "title": "Germanismus", "text": "Germanismus\n\nGermanismus je jazykový prvek přejatý do jiného jazyka z němčiny nebo vytvořený podle německého vzoru. Nejde tedy jen o slova německého původu, ale i jejich doslovné překlady (kalky) a větné konstrukce.\n\nVzhledem ke geografické, kulturní i politické blízkosti s německy mluvícími zeměmi a bohatým stykům v minulosti i současnosti najdeme v češtině velké množství prvků přijatých z němčiny. Vliv němčiny byl do češtiny patrný především z německých dialektů sousedních příhraničních oblastí (Bavorsko, Sasko, Rakousko). K počešťování německých výrazů také přispěla skutečnost, že v průběhu pozdějšího 19. století se mnoho řemeslníků zaučovalo v německy mluvících zemích. Z této doby proto pochází mnoho takovýchto výrazů, zejména z oblasti manuální práce. Z těchto dialektů pocházejí například slova \"hajzl\" (Häusl) nebo \"šlus\" (Schluss, Kurzschluss). \n\nPočešťování německých slov bylo svého času docela běžné, a již Jan Hus (1412) se proti tomuto vlivu pokoušel bojovat, ovšem bezúspěšně. Tehdejší čeština obsahovala slova, jako např. \"hantuch\" (ručník), \"šorc\" (zástěra – Schürze), \"hausknecht\" (podomek), či \"forman\" (vozka – Fuhrmann). V počátcích období národního obrození byly germanismy v češtině vnímány jako nežádoucí, u mnohých buditelů je patrná snaha očistit češtinu od germanismů skutečných i domnělých a nahradit je výrazy českými, často velmi neuměle vytvořenými (tzv. brusiči jazyka, např. Václav Jan Rosa). Za nevhodný germanismus bylo například považováno spojení „Co je to za…?“ (německy „Was für ein…?“) nebo „nápad“ (kalk z německého „der Einfall“).\n\nSoučasná čeština je stále protkána germanismy. Nicméně se vyskytují především v obecné jazykové rovině (mluvený projev). Nejčastějšími germanismy používanými v češtině jsou například: \"fara, hřbitov, máry, halda, fůra, forman, klempíř, pudl, pumpa, kramle, brýle, knoflík, flétna, punčochy, krám, muset, verbovat, (pře)klemovat, vyrajbovat, luft(ovat) či frajer\".\n"}
{"id": "134411", "url": "https://cs.wikipedia.org/wiki?curid=134411", "title": "Batyskaf", "text": "Batyskaf\n\nBatyskaf je druh ponorky určený k ponorům do velkých hloubek (mnoha kilometrů). Byl vyvinut na základě zkušeností s batysférou, odolnou kulovou kabinou, která je ale místo spouštění na laně ve vodě nadnášena plovákem na principu obdobném nadnášení koše vzdušného balonu. Vynálezcem batyskafu je švýcarský výzkumník Auguste Piccard. Název vychází z řeckých slov \"bathos\" (hloubka) a \"skafos\" (loď).\n\nHlavním problémem při ponoru do velkých hloubek je vztah mezi pevností materiálu a vztlakem. Ponorka, která by měla ocelové stěny dost silné, aby vzdorovala tlaku v hloubkách mnoha tisíc metrů, by byla těžší než objem vody, který by vytlačila. Podle Archimédova zákona by tedy klesla ke dnu a nemohla by se vrátit ke hladině.\n\nProfesor Auguste Piccard se zabýval ve 30. letech 20. století výzkumem stratosféry ve velkých výškách pomocí balónů. To jej inspirovalo k řešení problému s pevností stěn hlubokomořského plavidla. Navrhl plavidlo skládající se z dostatečně pevné kulové kabiny a plováku, který ji nadnáší. Plovák byl vyroben z plechu a naplněn benzínem. Benzín je dostatečně lehký a přitom prakticky nestlačitelný. Proto je schopen vyvozovat vztlak nezávisle na hloubce ponoru. Batyskaf klesá díky balastní zátěži, která je před vzestupem odhozena.\n\nPrvní batyskaf FNRS-2 postavil profesor Piccard v roce 1948. S ním ale provedl jen dva ponory. Stroj pak odkoupilo francouzské námořnictvo (jeho kabina se stala základem FNRS-3) a Piccard postavil pro Itálii batyskaf Trieste. Ten se poprvé ponořil v roce 1954. 23. ledna 1960 (už ve službách amerického námořnictva) se Piccardův syn Jacques s Donaldem Walshem ponořili s tímto batyskafem do rekordní hloubky na dně Marianského příkopu (naměřená hloubka po korekci 10 920 m).\n"}
{"id": "134413", "url": "https://cs.wikipedia.org/wiki?curid=134413", "title": "Battleground Europe", "text": "Battleground Europe\n\nWorld War II online: Battleground Europe (zkráceně WWIIOL, WW2OL, BE) je masivní multiplayer on-line počítačová hra (MMOG) simulující bojiště západní Evropy počátku druhé světové války, jejíž žánr by se dal definovat jako historická exteriérová MMOFPS s prvky RTS a MMORPG. Sloučení simulace pozemních, leteckých a námořních armád z World War II online: Battleground Europe pak dělá válečnou simulaci známou jako virtuální bojiště.\n\nJedná se o první (a stále jediné) skutečně virtuální bojiště založené na reálném světě, kde probíhá permanentní válka na zemi, ve vzduchu i na vodě v prostoru o rozloze 52 000 km², obsahujícím přes 500 měst a městeček s několika desítkami tisíc budov. Bojiště je zasazeno do časového období od napadení Francie v roce 1940 až do roku 1943. Virtuální válka se odehrává na mapě skutečné západní Evropy (v měřítku 1:2). K dispozici je hráčům více jak stovka techniky od ručních zbraní, po letadla, tanky, děla, náklaďáky, lodě, které jsou nejen vizuálně modelované dle skutečných předloh, měření nebo bádání. Herní engine umožňuje současně zobrazovat až 128 dynamicky volených jednotek, v závislosti na typu a vzdálenosti, při účasti tisíců hráčů v jediném načítáním nepřerušené prostoru. Maximální hranice viditelnosti jednotek v prostředí je určena efektivní účinností zbraní dle kategorií (lodě a letadla 8 000 m, tanky a děla 3 000 m, pěchota 1 000 m).\n\nZa pozornost stojí především skvěle zpracované fyzikální vlastnosti techniky, balistické vlastnosti zbraní a munice, pokrokový model poškození a revoluční (i když poněkud kontroverzní a především ne zcela dokončený) letový model letadel založený na zcela novém principu, odlišném od všech ostatních simulátorů.\nKaždý bojový prostředek je modelován s maximální snahou o věrnost své dobové předloze. Počínaje pistolí, konče těžkým tankem nebo torpédoborcem. Skutečnosti přesně odpovídají tloušťky pancířů, typy munice, jejich průraznost, balistické vlastnosti, zaměřovací optika, charakteristiky motorů, počty převodových stupňů, jízdní vlastnosti v terénu i na silnici, letové vlastnosti.\n\nVelmi realisticky je modelováno poškození. Každý bojový stroj má modelovány vnitřní struktury jako motory, nádrže, chladiče, zbraně a zásobníky munice, podvozky, pneumatiky, převodové ústrojí a další prvky včetně členů osádky. Každá z těchto struktur může být poškozena a zničena po zásahu příslušnou municí. Rozsah poškození se dynamicky odráží na vlastnostech poškozeného stroje, letouny ztrácí vztlak, výkon motoru, ovladatelnost, vozidlům lze prostřelit pneumatiky, tankům zničit pásy, ustřelit kola apd. Každá vystřelená střela je modelována se všemi charakteristikami odpovídajícími jejímu typu (protipancéřová, tříštivá, zápalná atd.), je počítána její úsťová rychlost, trajektorie a její účinek v cíli. Je počítáno se sklony, tloušťkou, typem pancířů. Jsou modelovány dokonce střepiny a tlaková vlna každé explodující střely.\n\nVýpočet jednoho 75mm APHE projektilu zasahujícího průzkumné vozidlo Panhard (zkrácený protokol událostí).\n\nK realističnosti tohoto simulátoru přispívá i velmi propracovaný strategický model. Jednotlivé brigády jsou propojeny zásobovacími trasami, přes vlastní nebo dobytá města, až k továrnám, které určují dostupnost vojenské techniky v daných lokalitách. Zničené jednotky se neobnovují ihned a automaticky, ale jejich obnovení je závislé na funkčních zásobovacích trasách a zásobování (přísun posil) probíhá se značným časovým intervalem. Je proto nutno s rozmyslem používat důležité jednotky, zejména tanky, aby nedošlo k jejich zbytečnému vyplýtvání což může mít za následek selhání při útoku, ztrátu vlastního území, či úplné zničení brigády. Zásobovací trasy lze přerušit dobytím uzlových bodů a odříznout tak třeba frontové základny od přísunu posil, čehož se využívá při dobývání strategicky výhodně položených měst. Přísun posil lze zpomalit též bombardováním továren jež simulují válečnou výrobu techniky. Každá organizovaná skupina hráčů, tzv. squadrona musí příslušet k určité brigádě. Rozmístění brigád na mapě určuje vojenské velení jednotlivých stran. Každá brigáda má určitý počet bojové techniky a rozmisťování brigád a jejich přesuny na různé místa fronty tak představují nový takticko-strategický prvek jež výrazně ovlivňuje průběh bojů.\nDobývání jednotlivých částí území se děje obsazováním vlajkových budov pěchotou, která je tak nepostradatelnou hybnou silou frontového postupu. Vlajkových budov je v každé lokalitě velké množství a jejich dobytí vyžaduje součinnost všech přítomných vojenských složek – pěchoty, tanků, letectva a v určitých lokalitách i námořnictva. Dobře načasovaný útok střemhlavých bombardérů dokáže například zcela rozvrátit obranu nebo silný útok tankových jednotek a vyřadit je tak na dlouhou dobu z boje.\nDůležitý vliv na vývoj, dostupnost a produkci bojové techniky mají strategické továrny. Každá strana má několik továren jež se zabývají výrobou bojové techniky a jejich bombardováním lze zpomalit přísun posil na bojiště nebo oddálit zavádění novějších typů techniky do výzbroje.\n\nKariéru lze rozdělit do tří částí u všech složek armád, čtvrtá se pak vymyká všem.\n\nV první části uživatel získává zkušenosti z bojiště a body v existujících misích, za něž je povyšován. Vyšší hodnost umožňuje využívat efektivnější bojové prostředky [(pušky, samopaly, lehké kulomety, protitankové pušky, ostřelovací pušky, minomety), (nákladní vozy, polopásová vozidla, průzkumná vozidla, protitanková děla, samohybná protitanková děla, protiletadlová děla, lehké tanky, střední tanky, těžké tanky), (stíhací letadla, stíhací-bombardovací letadla, střemhlavá bombardovací letadla, taktická bombardovací letadla, strategická bombardovací letadla), (říční čluny, nákladní lodě, torpédoborci)].\n\nV druhé části kariéry nepřichází uživatel o nic z předešlého, navíc je mu umožněno zakládat mise a velet v nich.\n\nTřetí část kariéry zpřístupňuje i strategickou část hry, kdy je uživateli umožněno zakládat a odvolávat útoky na strategické cíle (města, mosty), přesouvat brigády na frontě a informovat podřízené přes speciální kanál vyčleněný pouze pro velení. Takový uživatel se pak nazývá \"HáCéčko\", High Command – tedy vrchní velení. Struktura vrchního velení je vlastně zmenšenou kopií velení skutečné armády, má vlastní funkce včetně velících důstojníků (OIC – Officer in command), výkonných důstojníků (XO – executive officer), velících důstojníků (CO – commanding officer) a jejich zástupců, již jsou pověřeni velením konkrétních brigád, divizí či armád.\n\nČtvrtá část kariéry se týká pouze velmi úzkého okruhu uživatelů, jedná se totiž o hlavní štáb (HQ – headquarters), který rozhoduje o celkové strategii, výzkumu, vývoji a produkci (RDP – research, development, production).\n\nNásledující tabulka obsahuje přehled techniky ve výzbroji jednotlivých armád:\nPěchotní zbraně:\n\n8.9.2012 bylo oficiálně zavedeno bezplatné hraní (Free To Play). Převod na F2P je možný i u existujících účtů s předplatným.\n\n$14.99 měsíčně za neomezené hraní. Předplatné na 3 měsíce: $ 44,99, 6 měsíců: $ 74,99, 1 rok: $ 129,99.\n\nKlienta hry lze stáhnout z oficiálních stránek zcela zdarma a bez registrace, či vyplňování dotazníků (velikost instalačního souboru pro PC i Mac je zhruba 800 MB – na PC zabere instalace zhruba 1,6 GB).\n\nVeřejné servery lze rozdělit do 3 kategorií podle užití. Hlavní server se spuštěnou kampaní (nebo mezihrou), tréninkový server k volnému testování techniky, taktik a pořádání historických bitev a BETA server pro testování nových verzí.\n\nSpojenci:\n\nAxis:\n\n"}
{"id": "134415", "url": "https://cs.wikipedia.org/wiki?curid=134415", "title": "Podchlazení", "text": "Podchlazení\n\nPodchlazení neboli hypotermie je stav, kdy teplota organismu poklesne pod úroveň potřebnou pro běžný metabolismus a fungování. U teplokrevných zvířat, včetně člověka, se za normálních podmínek teplota udržuje na stabilní úrovni. Hypotermie nastává, pokud vnitřní mechanismy těla nedokáží kompenzovat ochlazování vnějším prostředím.\n\nZ medicínského hlediska se za podchlazení u člověka považuje nechtěný pokles teploty tělesného jádra pod 35°C.\n\n\nRozlišování mezi úrovněmi podchlazení podle teploty jádra jsou v praxi nepoužitelné. Vyžadují teploměr, který měří nízké teploty (25-35 st), nejlépe s rektální (konečníkovou) sondou. Třes rovněž není spolehlivým vodítkem — jeho přítomnost je závislá na energetických rezervách organismu.\n\nPodchlazený reaguje na oslovení, je schopen se sám pohybovat. Většinou tak nečiní, zaujímá \"hibernační\" polohu, pohybovat se odmítá. \"Základním příznakem podchlazení je když se o sebe přestaneme starat\"\n\nPodchlazený nereaguje na oslovení ani na lehký bolestivý podnět, nehýbe se. Životní projevy jsou minimálně znatelné. Tělesná teplota pod cca 32 stupňů Celsia, třes slábne nebo chybí.\n\nProces zahřátí podchlazeného může trvat značně dlouho.\n\nPři ztrátě životních funkcí (nehmatný tep a neznatelný dech) je třeba pacienta vždy nejprve ohřát, než je prohlášen za mrtvého.\n\nZa limit, kdy již člověk není schopen života se považuje tělesná teplota 25 °C.\n"}
{"id": "134421", "url": "https://cs.wikipedia.org/wiki?curid=134421", "title": "Strajk", "text": "Strajk\n\nStrajk (angl. \"Strike\") je v baseballu a softballu dobrý nadhoz. Jako strajk je rozhodčím posouzen každý nadhoz směřující (bez odrazu do země) do tzv. strajk zóny (angl. \"Strike zone\"). Jako strajk je rozhodčím vyhlášen také jakýkoliv nadhoz, který se pálkař pokusí odpálit, ale mine míč (tzv. prošvihne). Při třetím strajku je pálkař rozhodčím vyhlášen Aut (tzv. Strajk aut - angl. \"Strike out\").\n\nJako první a druhý strajk pálkaře je také započítáván chybný odpal (odpal mimo hřiště, odpal mimo výseč), angl. \"foul ball\". Je to odpal mimo pravoúhlou výseč vymezenou pomezními čarami. V případě, že pálkař už má dva strajky, nejsou už další chybné odpaly brány jako strajk. \nStrajk zóna je prostor pomyslného obdélníku, který je vymezen šířkou domácí mety a úrovní nad koleny a pod předním ramenem (podpažím) konkrétního pálkaře v přirozeném postoji.\n\n"}
{"id": "134426", "url": "https://cs.wikipedia.org/wiki?curid=134426", "title": "Altaidy", "text": "Altaidy\n\nAltaidy jsou pohoří vzniklá za altajských horotvorných pochodů v období mladších prvohor.\n\nMezi tato pohoří patří např.:\n\n"}
{"id": "134430", "url": "https://cs.wikipedia.org/wiki?curid=134430", "title": "Nagios", "text": "Nagios\n\nNagios je open source systém pro automatizované sledování stavu počítačových sítí a jimi poskytovaných služeb. Je vyvíjen primárně pro Linux, ale je možné ho provozovat i na jiných unixových systémech. Je vydáván pod GPL licencí. Je vyvíjen a udržován Ethanem Galstadtem a mnoha dalšími vývojáři pluginů.\n\nPůvodně se projekt nazýval Netsaint a v roce 2002 byl přejmenován na Nagios. Nagios je nástroj, který umožňuje monitorovat počítačovou síť a v ní poskytované služby a v případě výskytu problému okamžitě informovat administrátora, který tak může rychle zasáhnout. Monitorovací služba periodicky spouští kontroly specifikovaných koncových uzlů a služeb. Používá k tomu externí moduly, které oznamují výsledek kontroly hlavnímu modulu Nagiosu. Pokud se vyskytne problém, služba pošle upozornění na předdefinované kontakty pomocí různých typů komunikace (email, SMS, nebo online zprávy – např. ICQ). Aktuální stav, historii záznamů a další výstupy jsou přístupné přes webové rozhraní.\n\n\n\n\nPokud máte na webu již existující systém, který obsahuje data o zařazeních (inventura), je možné na tento systém odkazovat přímo z Nagiosu.\n\nNagios pro svoji činnost z testu zpracovává až tři druhy výsledků testu: OK/WARNING/CRITICAL. Plugin sice vypíše informaci o tom, co se přesně přihodilo (OK – RTA: 32ms, packet loss: 20%), ale do Nagiosu připadne jen jedna ze tří hodnot OK/WARNING/CRITICAL. Pokud chceme zpracovávat informace o tom, jaké hodnoty přesně plugin vrátil, je potřebné zapnout performance data logging. Potom se pro každý výstup testovacího pluginu volán další plugin, ten může data ukládat do databáze, či na jiné místo, kde s nimi můžeme libovolně pracovat. K dispozici je modul, který umožní ukládat data do RRD databáze. Při kombinaci s nástrojem Cacti můžeme získat velmi pěkné grafické statistiky.\n\nNagios je možné nasadit ve spojení s jiným strojem v HA clusteru. Naopak pro monitorování rozlehlých sítí se hodí zátěž procesoru a hlavně sítě distribuovat na více strojích. I to Nagios zvládne. Výsledkem je několik monitorujících strojů, ale pouze jedna monitorovací konzole. Obě varianty je možné kombinovat.\n\nNagios kromě běžného výstupu do webového prohlížeče může poskytovat i výstup ve formě WML stránek (WAP), které je možné prohlížet na mobilních telefonech. I z tohoto rozhraní je možné zadávat další příkazy např.: ping, traceroute, apod.\n\n"}
{"id": "134432", "url": "https://cs.wikipedia.org/wiki?curid=134432", "title": "Pavlovská přehrada", "text": "Pavlovská přehrada\n\nPavlovská přehrada ( ) je přehradní nádrž na území Baškortostánu v Rusku. Má rozlohu 120 km². Je 150 km dlouhá a maximálně široká 2 km. Průměrná hloubka je 11,8 m. Má objem 1,41 km³.\n\nNádrž na řece Ufě za hrází Pavlovské vodní elektrárny byla naplněna v letech 1959-61. Úroveň hladiny kolísá v rozsahu 11,5 m.\nReguluje sezónní kolísání průtoku. Využívá se pro energetiku, vodní dopravu, splavování dřeva a zásobování vodou.\n"}
{"id": "134434", "url": "https://cs.wikipedia.org/wiki?curid=134434", "title": "Dělostřelecká baterie", "text": "Dělostřelecká baterie\n\nDělostřelecká baterie může být:\n"}
{"id": "134435", "url": "https://cs.wikipedia.org/wiki?curid=134435", "title": "Louis de Saint-Just", "text": "Louis de Saint-Just\n\nLouis Antoine Léon Florelle de Richebourg de Saint-Just (25. srpna 1767, Blérancourt (departement Nièvre) - 28. července 1794. Paříž, většinou znám jako Saint-Just), byl francouzský revolucionář, vojenský vůdce a osobnost Velké francouzské revoluce. Byl blízce spjatý s Robespierrem, s nímž sloužil ve \"Výboru pro veřejné blaho\" a byl popraven při thermidorském převratu proti jakobínům.\n\nK revoluci se připojil již v jejím začátku. Byl zvolen důstojníkem Národní gardy v départementu Aisne a zfalšoval svůj věk, aby se mohl stát členem voleného zastupitelstva svého okresu. Dříve, v roce 1789, vydal dvacet zpěvů „nemravné poezie“ pod názvem \"Organt au Vatican\". Později však převzal stoické názory, které se staly jeho životní filosofií.\n\nSain-Just si dopisoval s Robespierrem, s nímž se později také seznámil. Později se tak Saint-Just, podporován Robespierrem, stal zástupcem départmentu Aisne v Národním konventu, kde měl svůj první projev při příležitosti odsouzení Ludvíka XVI. dne 13. listopadu 1792. Ve shromáždění v jakobínském klubu a mezi lidmi začalo být známé jeho přátelství s Robespierrem. Říkalo se mu „Svatý Jan, mesiáš lidu“; historik Jules Michelet jej nazval \"Archandělem smrti\". Jeho jmenování do pozice člena \"Výboru pro veřejné blaho\" ho vyneslo do středu politické sféry. Byl zajat a gilotinován spolu s Robespierrem, Couthonem a dalšími při thermidorském převratu.\n\nDne 10. října 1793 přednesl Saint-Just návrh na novou organizaci republiky, nezbytnou k překonání očekávaných strašlivých obtíží:\n\n"}
{"id": "134437", "url": "https://cs.wikipedia.org/wiki?curid=134437", "title": "Bridgestone", "text": "Bridgestone\n\nBridgestone Corporation (株式会社ブリヂストン; \"Kabušiki-geiša Buridžisuton\") je japonský gumárenský konglomerát, založený roku 1931 Šódžiró Išibašim (石橋正二郎, \"Išibaši Šódžiró\") ve městě Kurume, Fukuoka v Japonsku. Název Bridgestone (česky: \"Mostní kámen\") pochází z překladu a transpozice jména zakladatele do angličtiny – \"išibaši\" (石橋) znamená v japonštině \"„kamenný most“\".\n\nFirma Bridgestone vyrábí pneumatiky a ve svém oboru je největší v Japonsku a od roku 2006 je největším výrobcem na světě před konkurenčními firmami Michelin a Goodyear. V letech 1997 - 2010 dodával pneumatiky pro seriál závodů Formule 1.\n"}
{"id": "134438", "url": "https://cs.wikipedia.org/wiki?curid=134438", "title": "Lex Schwarzenberg", "text": "Lex Schwarzenberg\n\nLex Schwarzenberg je neformální název zákona č. 143/1947 Sb., \"o převodu vlastnictví majetku hlubocké větve Schwarzenbergů na zemi Českou\". \n\nTímto zákonem přešel veškerý v Československu se nacházející \"nemovitý majetek zemědělský, lesní, rybniční, průmyslový, obchodní a živnostenský (v to počínaje všechny budovy a zámky s jejich zařízením, se všemi právy i závazky), dále živý i mrtvý inventář se zásobami a konečně veškeren provozní kapitál Josefa Adolfa knížete ze Schwarzenbergů, Jana knížete ze Schwarzenbergů a dr. Adolfa Schwarzenberga\" k 13. srpnu 1947 \"ex lege\" na zemi Českou a to bez náhrady (vlastníkům měl pouze být zemí Českou poskytnut zaopatřovací důchod ve výši, kterou určí vláda).\n\nDůvodem této konfiskace nebyla spolupráce s nacisty, neboť Schwarzenbergové vždy aktivně vystupovali proti nacismu a byli za vystupování proti nacismu oficiálně ocenění Adolf Schwarzenberg mj. štědře finančně podporoval Benešovu exilovou československou vládu a spolufinancoval výstavbu československého opevnění. Právě z toho důvodu jim byl ostatně majetek poprvé zabaven už na počátku druhé světové války. \n\nRoli mohl hrát i obrovský rozsah majetku a koncentrace v rukách jediného majitele. Důvodem, proč byl majetek vyvlastněn jako celek, a ne pouze částečně, bylo příkladné fungování, a to nejen z hlediska ekonomického, ale také ve vztahu k sociálnímu zabezpečení zaměstnanců, vztahu ke krajině atp. Vedle znárodněných podniků, připravovaných JZD a dalších podobných, levicí, především komunisty prosazovaných aktivit, by bylo údajně výborné fungování soukromého schwarzenberského hospodářského majetku nepříjemnou konfrontací.\n\nUváděnými důvody byl kromě faktu velikosti majetku, dále jeho vznik v době monarchie a německý původ Schwarzenbergů. V rámci parlamentního projednávání bylo dále zmíněno nevyjasněné postavení Adolfa Schwarzenberga z hlediska tzv. Benešových dekretů, když byl v roce 1930 za své nepřítomnosti při sčítání lidu přihlášen k německé národnosti; jakož i potřeba \"odčinění křivdy, kterou páchali Schwarzenbergové na této jihočeské oblasti od toho okamžiku, kdy se spojili na pomoc s císařem Zikmundem proti jihočeským Husitům\". \n\nZákon je výjimečný především tím, že postihuje konkrétní osoby způsobem, vysvětlovaným \"rozhodnutím československého lidu o cestě k socialismu\", obtížně však akceptovatelným z hlediska tradičních právnických principů, respektujících nedotknutelnost vlastnictví a úlohu zákona jako obecného normativního právního aktu, kterého by nemělo být užíváno k úpravě právních vztahů konkrétně identifikovaných jednotlivců.\n\nVe druhé polovině 90. let 20. století usilovala neúspěšně Alžběta Pezoldová (roz. Schwarzenbergová; praneteř výše uvedeného Adolfa) před českými soudy o restituci uvedeného majetku resp. o zrušení \"Legis Schwarzenberg\". Její stížnost v této věci k Evropskému soudu pro lidská práva byla v roce 1996 odmítnuta jako nepřípustná. Dosud zaznamenala úspěch pouze ve věci žádosti o navrácení Schwarzenberské hrobky, kdy český Ústavní soud počátkem roku 2009 rozhodl, že zabavení hrobky představovalo porušení práva na ochranu rodinného života.\n\nKomunista Vojtěch Filip, právník, poslanec a stávající předseda KSČM, se v roce 2003 o tomto předpisu vyjádřil v tom smyslu, že se jedná o \"darovací smlouvu převedenou do zákona\". Ačkoli se o darování majetku za určitých podmínek vskutku vyjednávalo, byl tento zákon explicitně přijat proti těmto jednáním a bez přihlédnutí k dojednávaným podmínkám.\n\n"}
{"id": "134440", "url": "https://cs.wikipedia.org/wiki?curid=134440", "title": "Saue", "text": "Saue\n\nSaue je estonské město a zároveň samosprávná jednotka kraje Harjumaa. Leží 18 km na jihozápad od centra hlavního města Tallinnu.\n\nOblast Saue byla pravděpodobně poměrně hustě osídlena již v době prehistorické. Zdejší vesnice byly podle prvních historických pramenů součástí souručenství Vomentaga. Samotné Saue je poprvé zmíněno v roce 1548 jako vesnice \"Sawne\".\n\nPanské sídlo Saue, které se stalo jádrem budoucího města, se v listinách objevuje poprvé v roce 1639 jako \"Klein-Sauss\", tedy \"Malé Sausti\", vedlejší statek panského sídla Sausti. Sídlo bylo v majetku rodiny \"Scharenbergů\", kteří panství obdrželi roku 1629 za zásluhy od švédského krále Gustava II. Adolfa a kteří prosluli též podporou duchovního a kulturního života v oblasti. Tehdejší sauský panský statek se nacházel přibližně půl kilometru západně od současného zámku.\n\nPanství Saue změnilo ještě během 17. století několikrát majitele a nakonec skončilo v majetku koruny a bylo nadále pachtováno. Vesnice Saue podle historických pramenů v té době téměř zanikla, vládci panství museli najímat pro práci na polích dělníky odjinud. Ke konci 17. století se sice podařilo vesnici opět oživit, ale již začátkem 18. století ji opět zpustošila Severní válka a s ní souvisící morová epidemie, která zahubila čtyři pětiny obyvatel. Roku 1712 žilo ve vesnici jen 17 lidí v šesti usedlostech. Již roku 1725 je však zaznamenáno 48 obyvatel, 1756 74 (z toho 36 dětí). Sčítání lidu 1782 uvádí 122 nevolníků (61 mužů a 61 žen) a 19 svobodníků (13 mužů a 6 žen).\n\nRoku 1774 koupil sauské panství major Friedrich Hermann von Fersen, který se pustil do rozsáhlé přestavby sídla, zahrnující též postavení zcela nové budovy zámku východně od dosavadního statku. Roku 1786 byly práce dokončeny a sídlo obdrželo nové jméno \"Friedrichshof\" na počest svého majitele, přestavba však pohltila všechny Fersenovy prostředky, takže musel roku 1792 panství nejprve propachtovat a 1808 nakonec prodat sackému pánu hraběti Carlu Friedrichovi von Rehbinderovi, jehož rodina je držela až do roku 1852.\n\nVe druhé polovině 19. století růst Saue velmi urychlila železnice. Roku 1870 byla otevřena dráha Gatčina-Tallinn-Paldiski; mezi Tallinnem a Paldiski byly stanice zprvu jen v Klooze a v Keile, avšak již roku 1872 přibyly na trasu nové stanice Niitvälja a Saue (Friedrichof).\n\nVe 20. letech 20. století začalo v Saue na volných pozemcích v blízkosti vesnice a statku vznikat zahradní předměstí Tallinnu. Roku 1960 bylo Saue připojeno k Tallinnu jako nová městská část, která v roce 1973 získala status městysu, ovšem stále v rámci hlavního města Tallinnu. Roku 1993 získalo Saue status města, které se roku 1994 od Tallinnu osamostatnilo.\n\nMěsto je pro svou blízkost k Tallinnu, ale zároveň množství zeleně, čisté životní prostředí a nízkou kriminalitu oblíbenou rezidencí tallinnských podnikatelů a nadprůměrně vydělávajících zaměstnanců tallinnských firem. Samo je však též sídlem řady estonských i mezinárodních firem nebo jejich poboček (Paulig Baltic, Mira, Oriola, Fors MW., Toode, Arcotransport, Sami, PR Firmareklaam, Saumer), průmyslová výroba ve městě zahrnuje průmysl kovozpracující, potravinářský, textilní, stavební a další odvětví, významně zastoupena je terciární sféra.\n\nMěsto má veřejnou knihovnu a v městském lese v jižní části katastru koncertní amfiteátr. Ve městě působí mateřská škola (\"Saue Lasteaed Midrimaa\") a dvanáctileté gymnázium (\"Saue Gümnaasium\"). Veřejná sportovní zařízení jsou zastoupena plovárnou, krytým a otevřeným stadionem, areálem zdraví v městském lese.\n\nRoku 2004 město obdrželo cenu prezidenta Estonské republiky \"Za krásný domov 2004\" (\"Kodu kauniks 2004\"). Téhož roku bylo Saue oceněno estonským výborem UNICEF jako město přátelské dětem a mládeži, a roku 2008 získalo titul \"Město přátelské dětem\" (\"Lastesõbralik linn\").\n\nHlavní pamětihodností města je barokní komplex budov zámku, postavený v letech 1774–1786, ve srovnání se sídly podobně velkých panství mimořádně honosný a luxusní. Zámek včetně okolního anglického zámeckého parku je státní kulturní památkou. Od restituce roku 1995 je v soukromých rukou, je z velké části opraven a slouží jako konferenční centrum, penzión a jízdárna. V bývalé ledárně zámku se nachází stylová krčma.\n\nArchitektonickou i technickou památkou je budova bývalé poštovní stanice při staré silnici Tallinn-Pärnu, postavená v první čtvrtině 19. století, s fasádou zdobenou sloupy v dórském stylu.\n\nPřírodní památkou je Sauská doubrava (\"Saue tammik\"), městský les, nacházející se v jižní části katastru.\n\n\n"}
{"id": "134449", "url": "https://cs.wikipedia.org/wiki?curid=134449", "title": "Michelin", "text": "Michelin\n\nMichelin [\"mišlé\"] (\"Manufacture Française des Pneumatiques Michelin\", \"Compagnie Générale des Établissements Michelin\") je francouzská společnost, která vyrábí pneumatiky, ale je známá rovněž vydáváním automap a průvodců nejlepších evropských restaurací. Nedílnou součástí loga firmy a maskotem je \"Michelin Man\", tzv. \"Bibendum\". Firmu založili 28. května 1889 bratři André a Édouard Michelin v Bruselu. Centrála firmy sídlí ve francouzském městě Clermont-Ferrand. Do roku 2005 byla společnost největším světovým výrobcem pneumatik, v následujícím roce byla předstižena konkurenční firmou Bridgestone. V současnosti má Michelin 69 závodů v 19 zemích s více než 124 000 zaměstnanci. Pro firmu pracuje v technologických centrech v Severní Americe, Evropě a Asii více než 4 000 výzkumných pracovníků. Ročně je vyrobeno okolo 190 milionů pneumatik, 20 milionů map a průvodců. Prodeje činily v roce 2006 16 384 miliard €. V období mezi lety 1934-1976 Michelin vlastnil společnost Citroën.\n\n\nMichelin do roku 2006 společně s firmou Bridgestone dodával pneumatiky pro monoposty Formule 1. Michelin do F1 dodával pneumatiky do roku 1984 a pak znovu od roku 2001. Skončil opět po skončení sezóny 2006 z důvodu zvažovaného omezení na jediného dodavatele pneumatik pro celý seriál F1. Během svého působení se stal druhou nejúspěšnější firmou co do počtu získaných bodů. Celkem jich získal 3308,5.\n\n"}
{"id": "134450", "url": "https://cs.wikipedia.org/wiki?curid=134450", "title": "Elektrický jistič", "text": "Elektrický jistič\n\nJistič je elektrický přístroj, který při nadměrném elektrickém proudu (tzv. nadproudu) (většinou při přetížení nebo zkratu) automaticky rozpojí elektrický obvod a tím ho chrání před poškozením. V omezené míře chrání i elektrické přístroje a v poslední řadě osoby či zvířata.\n\nJistič i pojistka mají podobnou funkci. S pojistkami je možné se dosud setkat u starších domovních elektrických instalací.\n\n\n\nNa pojistku i jistič jsou kladeny požadavky správné funkce jištěného zařízení a současně bezpečného provozu zařízení pro obsluhu.\nPojistka a jistič může nejprve jistit proti zkratu, potom může jistit i proti přetížení a až nakonec může chránit před úrazem el. proudem. Pokud chceme zařízení nejprve chránit před úrazem el. proudem musíme použít proudový chránič, který připojené zařízení nejprve chrání (nejistí) a pro svou funkci nevyžaduje malou impedance vypínací smyčky.\n\n1. Jistič a pojistka nejprve mohou jistit proti zkratu.\nPodmínkou je, že zkrat je dostatečně dokonalý a impedance vypínací smyčky je dostatečně malá, zkrat vyvolá dostatečně velký zkratový proud, který v krátkém čase odpojí vadné zařízení od napájecího zdroje. Pokud nejsou splněny podmínky tak nejistí. Současně nemusí jistit proti přetížení a před úrazem el. proudem.\n2. Pokud pojistka a především jistič jistí proti zkratu mohou jistit proti přetížení.\nPodmínkou je, že pojistka nebo jistič jsou k správně přiřazeny, podle jmenovitého proudu spotřebiče a současně podle vypínací charakteristiky pojistky/jističe, odebíraný proud vyvolá odpojení přetíženého zařízení od napájecího zdroje. Pokud nejsou splněny podmínky tak nejistí. Současně nemusí jistit před úrazem el. proudem.\n3. Pokud pojistka a jistič jistí proti zkratu, pak může chránit i před úrazem el. proudem.\nPodmínkou je, že zkrat je dokonalý a impedance vypínací smyčky je velmi malá. Zkrat vyvolá dostatečně velký zkratový proud, který ve stanoveném čase (do 0,4 s) odpojí vadné zařízení od napájecího zdroje.\nPřitom na neživých vodivých částech chráněného zařízení nevznikne napětí větší než bezpečné napětí a tělem ohrožené osoby neprojde proud větší než bezpečný proud. Pokud nejsou splněny podmínky tak nechrání před úrazem el. proudem.\n\nJistič poskytuje v elektrickém obvodu tyto základní funkce:\nCharakteristickými hodnotami jističe jsou\n\nPro určitý způsob použití existují standardizované charakteristiky jističů. Např. jističe určené pro ochranu elektromotorů (tzv. Motorové jističe) musí být konstruovány tak, aby vysoké proudy při rozběhu motoru nevedly k jejich nežádoucímu vypnutí.\n\n\nPodle napěťové soustavy:\n\nPodle akčního členu (spouště):\nPodle systému zhášení oblouku:\n\nPodle provedení :\n\nCharakteristiky běžných jističů se označují písmeny B, C a D. Charakteristiky mají stejnou část tepelné charakteristiky tj. v oblasti přetížení, tj v oblasti nadproudu. Liší se ve zkratové části charakteristiky a reakce na (krátkodobé) zvýšení proudu na násobky jmenovitého (tj. zkratového, spouštěcího) proudu.\n\n\"Smluvený vypínací proud\" musí vypnout do hodiny, je stanoven na 1,45 násobek jmenovitého proudu.\n\"Smluvený nevypínací proud\" jistič nesmí vypnout nikdy. Pro charakteristiky A, B, C a D je stanoven jako 1,13 násobek jmenovitého proudu.\n\nJistič rychle vypíná malé nadproudy.\nPoužívá se pro jištění zařízení s malou časovou oteplovací konstantou. Takovým zařízením jsou vodiče vedení s malou hmotností.\nPoužívá se pro jištění zařízení, které mají zapínací proud stejný jako jmenovitý nebo mírně zvýšený. Mohou to být například odporové spotřebiče.\nJistič vypíná do 0,1 s při 3-5 násobku jmenovitého proudu.\n\nJistič vypíná nadproudy.\nPoužívá se pro jištění zařízení s běžnou časovou oteplovací konstantou. Takovým zařízením jsou například indukční motory, které mají hmotný rotor, stator a kostru, které odvádí tepelnou energii vyvinutou ve vinutí. Používají se pro motory s lehkým i těžkým rozběhem. \nPoužívá se pro jištění zařízení, které mají zapínací proud menší než osminásobek jmenovitého proudu, například vícepólové indukční motory.\nJistič vypíná do 0,1 s při 5-10 násobku jmenovitého proudu.\n\nJistič vypíná až větší nadproudy .\nPoužívá se pro jištění zařízení, které mají zapínací proud větší než osminásobek jmenovitého proudu (desetinásobek), například transformátory a dvoupólové indukční motory.\nJistič vypíná do 0,1 s při 10-20 násobku jmenovitého proudu.\n\n\n"}
{"id": "134451", "url": "https://cs.wikipedia.org/wiki?curid=134451", "title": "Proletarská přehrada", "text": "Proletarská přehrada\n\nProletarská přehrada ( ) je přehradní nádrž na území Rostovské oblasti, Kalmycké republiky a Stavropolského kraje v Rusku. Má rozlohu 798 km². Je 190 km dlouhá a maximálně 13 km široká. Průměrná hloubka je 2,6 m. Má objem 2,03 km³.\n\nNádrž za přehradní hrází na řece Západní Manyč byla naplněna v letech 1939-41 a v zóně vzdutí se nachází i jezero Manyč-Gudilo. Úroveň hladiny kolísá v rozsahu 1,5 m.\n\nReguluje sezónní kolísání průtoku. Využívá se pro vodní dopravu, rybářství, zavlažování a energetiku.\n"}
{"id": "134461", "url": "https://cs.wikipedia.org/wiki?curid=134461", "title": "Tajemství", "text": "Tajemství\n\nTajemství je tajná informace, může být:\n\n\n\n\n"}
{"id": "134462", "url": "https://cs.wikipedia.org/wiki?curid=134462", "title": "Místní část", "text": "Místní část\n\nMístní část je termín označující část zástavby obce. \n\nDo roku 1964 se jednalo o oficiální termín, definovaný jako skupina domů (popř. jednotlivý dům), oddělená od vlastní osady a mající zvláštní místopisný název nebo zvláštní určení (např. železniční stanice, továrna apod.), ale bez samostatného číslování domů. \n\nV současnosti se jedná o neoficiální termín, používaný často (viz například Oficiální web Přerova, Oficiální web Vyškova, Oficiální web Heřmanova Městce) v rozporu s původní definicí jako ekvivalent oficiálního termínu část obce, který svojí definicí odpovídá dřívějšímu oficiálnímu termínu „osada“, tedy označuje evidenční část obce se samostatnou řadou čísel popisných. Od zavedení nového termínu základní sídelní jednotka celá řada sídel s dřívějším statusem místní část již žádným oficiálním způsobem evidována není (například Kandie, či Kukačka (součást k. ú. Deštné v obci Jakartovice)). Zpravidla byly začleněny do odlišně vymezených základních sídelních jednotek.\n\n"}
{"id": "134466", "url": "https://cs.wikipedia.org/wiki?curid=134466", "title": "Seznam českých exonym pro německá toponyma", "text": "Seznam českých exonym pro německá toponyma\n\nSeznam českých exonym pro německá toponyma\n\nNa tomto seznamu jsou porovnána místní a pomístní jména (endonyma) v německy mluvících oblastech (města, řeky, ostrovy apod.) se svým exonymy, jež se pro stejný objekt používají v češtině. Jsou zde uvedena jména v Německu, Rakousko a Švýcarsku.\n\nHistorická označení, která již nejsou příliš často používaná (nicméně se vyskytují v historických přepisech), jsou psána \"kurzívou\".\n\n\n\n\n\n\n\n\n\n\n\n\n\n\n"}
{"id": "134472", "url": "https://cs.wikipedia.org/wiki?curid=134472", "title": "Skluz (baseball)", "text": "Skluz (baseball)\n\nJako skluz (slajd, angl. \"slide\") se v baseballu a softballu označuje způsob dosažení mety, při kterém běžec v blízkosti mety skočí a až k ní doklouže po zemi.\n\nCílem skluzu je zejména snaha vyhnout se autu tečováním bránícím hráčem. Výhodou skluzu také je prudké zbrzdění pohybu: hráč nesmí metu přeběhnout, protože by se jinak vystavil riziku autování, při skluzu ho tření o zem zpomalí na velmi krátké vzdálenosti. Na první metu se zpravidla neslajduje, neboť pravidla hráči umožňují její přeběhnutí bez ohrožení, stejně tak zde nemá smysl vyhýbat se tečování, neboť bránícímu hráči stačí zachytit míč a dotknout se mety.\n\nNěkdy se také používá \"útočný\" skluz, jehož cílem je bránit polaři v přihrávce. Taková situace může nastat např. při pokusu o dvojaut: běžec postupující na druhou metu byl vyautován, neboť míč na druhou metu dorazil dříve, a druhý metař chce přihrávat na první metu, na kterou se blíží běžící pálkař. V takové situaci se může běžec na druhé metě rozhodnout pro skluz, kterým by mohl polaři překážet nebo ho rozptylovat, aby se přihrávka na první metu pro druhý aut nepodařila. Obecně nesmí běžci polařům bránit, takové chování je trestáno autem (u hry na dvojaut pak vyautováním obou zúčastněných hráčů), samotná snaha o postup na metu (třebaže už neúspěšná) však trestána není. Vždy proto záleží na posouzení rozhodčího, zda příslušný skluz byl ještě přípustný; zpravidla je skluz hodnocen podle toho, zda by jím hráč mohl dosáhnout mety.\n"}
{"id": "134477", "url": "https://cs.wikipedia.org/wiki?curid=134477", "title": "Jiří Samek", "text": "Jiří Samek\n\nJiří Samek (20. července 1931 Praha – 6. září 2009 Plzeň) byl český herec.\n\nNarodil se v herecké rodině. Základní vzdělání ukončil v Teplicích s nástavbou JUK. Na hereckou konzervatoř ho pro nízký věk nevzali, a proto přijal nabídku MOD v Praze-Libni a nastoupil jako herec-elév. Po následujícím angažmá v Teplicích sloužil 31 měsíců u Pohraniční stráže v Chebu jako voják základní služby.\n\nNásledovala angažmá v divadlech Šumperk, Karlovy Vary, Plzeň, v Městských divadlech pražských a opět v Plzni do roku 1994.\n\nSpolupracoval s filmem, televizí, rozhlasem, dabingem, atd. Obdržel \"Cenu čs. rozhlasu\", \"Cenu ministerstva kultury\", I. cenu v celostátní soutěži v uměleckém přednesu.\n\nAktivně se věnoval lehké atletice, basketbalu, volejbalu, v pozdějším věku rekreačně tenisu. Z umění se jako posluchač nejraději věnoval klasické hudbě symfonické i operní, ale měl rád i jazz. Byl i ctitelem výtvarného umění. Od 8. června 1996 byl členem politické strany ČSSD.\n\nV letech 1994–1998 byl členem Zastupitelstva města Plzeň, od roku 1998 místostarostou MO Plzeň 1. V roce 1997 se stal starostou MO Plzeň 1 a členem MěVV, později byl, až do své smrti ředitelem Plzeňské filharmonie.\n\n\n\n"}
{"id": "134478", "url": "https://cs.wikipedia.org/wiki?curid=134478", "title": "Mílétská škola", "text": "Mílétská škola\n\nMílétská filozofická škola, spadající do rámce tzv. předsókratovské filozofie, získala svůj název podle města Milétu v Malé Asii (dnes Turecko). Původně kárská, později iónská osada od 8. století př. n. l. rychle bohatla obchodem, který těžil z výhodné polohy na předělu mezi Evropou a Asií. V 6. století př. n. l. byl Milét dokonce největším řeckým městem a mateřskou polis několika desítek kolonií.\n\nV prostředí, kde se obchodně i kulturně stýkal Východ a Západ, byly ideální podmínky pro vznik nové myšlenkové syntézy – zdejší myslitelé, tzv. iónští přírodní filozofové, dokázali využít matematických a geometrických znalostí Babylóňanů a dalších národů Předního východu, přitom je pozvednout na vyšší úroveň oproštěním od náboženského pozadí a dále rozpracovat. Tito filozofové svými důsledně racionalistickými postupy (uplatňovanými i v úvahách týkajících se nebeských záležitostí) položili základ řeckému myšlení a tím také moderní vědě. Na jejich učení navázal celý další vývoj antické řecké filosofie a přírodovědy.\n\nJe zajímavým faktem, že skvělé výkony řeckého myšlení mají svůj počátek mimo vlastní (pevninské) Řecko, v prostředí „stýkání a potýkání se“ s barbary, na něž se Řekové dívali s despektem, ba dokonce se tento rozvoj prvotní vědy časově překrýval s nadvládou tolik kritizovaných autokratických říší Lýdie a poté Persie.\n\nNejznámější jsou:\nTito filosofové měli společné základní východisko: snažili se najít pralátku (\"ἀρχή\", \"arché\"), která je základem světa a s jejíž pomocí lze vysvětlit přírodní jevy. Každý ji spatřoval v něčem jiném: Thálés – voda, Anaximandros – „apeiron“, Anaximenés – vzduch.\n\nByl hlavním zakladatelem mílétské školy. Učil, že základem a počátkem všeho je voda. Vodu si vybral snad proto, že je velmi proměnlivá (tekutina, pára, sníh, led), možná také, jakožto obyvatel přístavního města, chápal z každodenní zkušenosti moře jako velkou životadárnou sílu. Nešlo ovšem o běžnou vodu, se kterou se denně setkáváme jako s fyzikálním jevem, ale o živoucí základ všech jevů, který je obdařen božskou silou. (Není Bůh a hmota, ale božská hmota – voda.) Proto mohl říci, že „svět je plný bohů“. Podle Thaléta je země plochou deskou ležící na hladině světového oceánu a v důsledku jeho vlnobití vzniká zemětřesení. Toto jeho vysvětlení byl na tehdejší dobu pokrok, protože se snažil vysvětlit fyzikální jevy přírody samé. V tomto smyslu jde vlastně o první vědeckou hypotézu.\n\nDovedl také předpovědět a vyložit zatmění Slunce, vypočítat výšku pyramid podle jejich stínu, dal vzniknout řecké matematice a astronomii. Byla po něm nazvána Thaletova věta a Thaletova kružnice (jež je součástí konstrukce této věty).\n\nThalétův žák je považován za nejvýznamnějšího myslitele mílétské školy. Nakreslil první zeměpisnou mapu (proto byl o tři století později slavným Eratosthenem označen za otce řeckého vědeckého zeměpisu), sestrojil nebeský glóbus, zavedl v řeckém prostředí sluneční hodiny, pokusil se i vyložit vznik nebeských těles otáčivým pohybem a odstředivou silou. Jeho spis \"Peri fysios\", dochovaný jen ve zlomcích, byl prvním řeckým filosofickým dílem. Hledal v něm ještě základnější původ všeho, co existuje. Všímal si proměnlivosti věcí, jejich vzniku a zániku a ptal se, odkud věci pocházejí a kam mizí. Podle Anaximandra je pralátkou, z níž vznikl svět, cosi „nekonečné a neomezené“, nesmrtelné a bez zániku, jež objímá svět a řídí všechno. Tento základ všeho existujícího byl Anaximandrovými vykladači později nazván \"ἄπειρον\", \"apeiron\" („nemající hranic“). Z pralátky se vylučuje teplo a chladno, odtud také pochází veškerý pohyb, když se tyto dva stavy neustále pokoušejí o vyrovnání. \"Apeiron\" sám o sobě je našim smyslům nepřístupný, neboť smyslově můžeme vnímat pouze věci – tvary. Věci, které vyvstávají z této pralátky, ba celý náš svět, nejsou trvalé. Anaximandros totiž chápal vznik věcí jako pokus o omezení bezmezného \"apeironu\", jako provinění se, po němž musí následovat trest v podobě rozplynutí se všeho v bezmeznu. Anaximandrův \"apeiron\" je již velmi abstraktní pojem a snad první filozofický termín, jehož síla a nosnost zůstaly dodnes uchovány.\n\nPozoruhodné je také jeho vysvětlení vzniku života: první živočichové vznikli z vlhkosti vypařované Sluncem z moře a byli obklopeni kůrou s ostny a podobní rybám. Po několika generacích tito tvorové vystoupili na souš, praskli a vystoupili z nich lidé mužského i ženského rodu, jejichž zárodky se v nitru těchto ryb mezitím vyvíjely. To jsou spekulativní základy mnohem pozdější Kantovy-Laplaceovy teorie o vzniku světa a Lamarckovy teorie o vývoji živočišstva. Někteří proto Anaximandra dokonce zvou „Darwinem starověku“.\n\nTento iónský přírodní filosof stejně jako Anaximandros (za jehož žáka je považován) napsal dílo o přírodě. Titul není znám, z díla se dochovaly jen zlomky. Za pralátku, z níž vznikl svět, považoval vzduch. Zřeďováním vzduchu vznikl oheň, zhušťováním voda. Vzduch je totožný s duší, s větrem ovládají vše. Slunce, Měsíc a hvězdy povstaly také zřeďováním ze vzduchu a stoupaly do výše jako oheň. Principem dění je také oteplování a ochlazování. Vzduch si vybral zřejmě nejen proto, že je ze všech látek nejméně postižitelný, ale i proto, že souvisí s dýcháním – je tedy živoucí. Více než základním filozofickým otázkám se věnoval problematice fyzikální a zkoumal, jak tento svět funguje. Domníval se například, že hvězdy jsou na ledové obloze připevněny jako hřeby a že Měsíc má své světlo od Slunce, které se rozžhavilo prudkým pohybem.\n\n\n"}
{"id": "134482", "url": "https://cs.wikipedia.org/wiki?curid=134482", "title": "Antonín Procházka (právník)", "text": "Antonín Procházka (právník)\n\nAntonín Procházka (10. března 1927 Kylešovice – 9. února 2006) byl český právník, křesťanský myslitel, odpůrce komunistického režimu a soudce Ústavního soudu.\n\nPo maturitě na klasickém gymnáziu v Ostravě studoval práva na Právnické fakultě Masarykovy univerzity v Brně. V roce 1949 byl zatčen a odsouzen pro velezradu a špionáž ke 14 letům odnětí svobody, současně byl akademickým senátem MU v Brně vyloučen na doživotí ze studií na všech vysokých školách v Československu. Ve vězení strávil šest let. Promoval v roce 1971 na Právnické fakultě Univerzity Karlovy v Praze. Byl činný jako podnikový právník ve stavebnictví a dopravě, po roce 1989 pracoval jako advokát.\n\nV roce 1990 byl zvolen poslancem České národní rady a jmenován do funkce člena předsednictva ČNR a předsedy výboru pro věci církevní a humanitární ČNR. Roku 1992 jmenován do funkce soudce Ústavního soudu ČSFR a následující rok v červenci byl jmenován soudcem Ústavního soudu České republiky. Funkci ústavního soudce zastával do července 2003. Zároveň přednášel římské právo na Právnické fakultě Univerzity Palackého v Olomouci.\n\nAntonín Procházka významně ovlivnil judikaturu ve věcech restitučních, byl i soudcem zpravodajem při rozhodování o církevním zákonu.\n\n"}
{"id": "134485", "url": "https://cs.wikipedia.org/wiki?curid=134485", "title": "Vladimír Mikulka", "text": "Vladimír Mikulka\n\nVladimír Mikulka (* 11. prosince 1950 Praha) je český kytarista světového významu.\n\nNarodil se v Praze na Malé Straně. Jako devatenáctiletý se stal ještě jako student konzervatoře (žák profesora Jiřího Jirmala) nejmladším vítězem v historii prestižní Mezinárodní kytarové soutěže pořádané francouzskou společností ORTF. Poté začal ve Francii nahrávat pro rozhlas a televizi.\n"}
{"id": "134486", "url": "https://cs.wikipedia.org/wiki?curid=134486", "title": "Maledivština", "text": "Maledivština\n\nDivehi (nebo též dhivehi, divechi či maledivština) je indoárijský jazyk používaný přibližně 300 000 mluvčími na Maledivách a ostrově Maliku. Pravděpodobně se vyvinul z jazyka Elu nebo staré sinhalštiny. Jeho vývoj ovlivnilo mnoho ostatních jazyků, především arabština. Vliv na něj však měla i sinhalština, tamilština, malajámština, hindština, francouzština, perština, portugalština a angličtina.\n\nDíky veliké rozloze území na kterém se jednotlivé ostrovy nacházejí se především mezi severními a jižními atoly vyvinuly rozdíly ve výslovnosti i ve slovní zásobě. Obyvatelé Male tak často nerozumí dialektu z Addu.\n\nDivehi používá zvláštní písmo jménem Thaana psané zprava doleva. Dříve byla zapisována písmem Divehi Akuru psaným zleva doprava. Používané bylo až do příchodu islámu v 16. století. Až do konce 18. století bylo běžně používáno v oficiální korespondenci s atolem Addu. Do roku 1960 pak bylo používáno na některých izolovaných ostrovech a venkovských komunitách. Poslední původní uživatel zemřel v roce 1990. Dnes se jej Maledivci učí jako druhé písmo.\n\nZ jazyka přešlo do angličtiny například slovo \"atholu\", v anglické i mezinárodní podobě známe jako \"atol\".\n"}
{"id": "134488", "url": "https://cs.wikipedia.org/wiki?curid=134488", "title": "Možajská přehrada", "text": "Možajská přehrada\n\nMožajská přehrada ( ) je přehradní nádrž na území Moskevské oblasti v Rusku. Má rozlohu 31 km². Je 47 km dlouhá a maximálně 3,5 km široká. Průměrná hloubka činí 6,5 m, její objem 0,24 km³.\n\nNádrž na horním toku řeky Moskvě za přehradní hrází Možajského hydrouzlu bylo naplněno v letech 1960–62. Úroveň hladiny kolísá v rozsahu 13 m. Reguluje dlouhodobé kolísání průtoku řeky \"Moskvy\". Využívá se pro zásobování vodou (Moskva), sportovní rybářství a turistiku. Součástí hydrouzlu je i vodní elektrárna.\n"}
{"id": "134490", "url": "https://cs.wikipedia.org/wiki?curid=134490", "title": "Visutá dráha v Drážďanech", "text": "Visutá dráha v Drážďanech\n\nVisutá dráha v Drážďanech \"(Schwebebahn Dresden)\" spojuje městskou část Loschwitz s Oberloschwitz, kde se nalezá stanice s expozicí a střešní terasovou vyhlídkou. Lanovka je dlouhá 274 metrů, má 33 podpěr a překonává výškový rozdíl 84 metrů. V roce 2014 přepravila na 300 000 lidí.\n\nProvoz dráhy byl zahájen 6. května 1901. Podobně jako wuppertalská dráha byla postavena podle systému Eugena Langena. Drážďanská visutá dráha představuje zvláštní formu lanové dráhy s kyvadlovým provozem, jejíž pojezdy se nepohybují po nosných lanech, ale po kolejnicích na ocelových nosnících. Oproti wuppertalské dráze nemají vozidla vlastní pohon, ale jsou tažena lanem. Pohon obstarává strojovna v horní stanici.\n\nDráha nebyla za 2. světové války nijak poškozena. V letech 1984–1992 však byla mimo provoz v důsledku probíhající celkové rekonstrukce. Rozsáhlé úpravy nosičů proběhly v letech 2001/2002. Mimo jiné byl u horní stanice zřízen výtah, který může návštěvníky vyvézt až na střechu, kde je vyhlídková plošina, odkud je možné pozorovat téměř celé město a část Saského Švvýcarska.\n\n\n"}
{"id": "134492", "url": "https://cs.wikipedia.org/wiki?curid=134492", "title": "Oligarchie", "text": "Oligarchie\n\nOligarchie (řecky Ὀλιγαρχία, Oligarchía) či oligokracie je nedemokratická forma vlády menšiny (elit), ve které má politickou moc v rukou pouze hrstka prominentních osob (nejčastěji byrokratickoarmádně zorganizovaní příslušníci nejbohatší vrstvy ((spolu)majitelé) s politickým vlivem) téměř bez jakékoliv kontroly společnosti. Termín \"oligarchie\" může též označovat státní celek, v němž je tento typ vlády uplatňován. Název pochází ze spojení řeckých slov \"óligon\" (málo) a \"archó\" (panovat).\n\nNejstarší zmínka o oligarchii pochází ze Starověkého Řecka.\n\nPři vzniku městských států (polis) bylo zapotřebí vyřešit dvě věci: moc (kratos) a vládu (arché). Monarchie byla již dávným přežitkem a do obecné vlády (demos) čili demokracie bylo ještě daleko, proto se k moci dostala elita měst, malá skupina aristokratů, a nastala oligarchická vláda.\n\nPříkladem řecké oligarchie je Sparta. Ve Spartě se nejvyšší vrstva společnosti nazývala Sparťané a čítala kolem 10 000 mužů. Spartská oligarchie, nazývána Spartská hegemonie, byla ukončena až po porážce Thébami a nastolením Thébské hegemonie.\n\nOligarchie se ve starověku netýkala pouze Řecka, ale i Římské republiky, a to v jejím největším rozkvětu. Vládnoucí instituce byly oficiálně zachovány, ale neměly žádnou moc. Ta byla v rukou bohatých obchodníků a vlastníků pozemků.\n\nOligarchie není typická pouze pro starověk; příklady oligarchické vlády je možné nalézt například v pozdním středověku, kdy bylo po porážce řádu německých rytířů v roce 1410 nastoleno polsko-litevské společenství s názvem „Rzeczpospolita“. Z této bitvy si šlechta odnesla mnoho výhod (např. hospodářské úlevy) a svojí nově nabytou mocí vládla prostřednictvím královské rady. Panovník byl zachován, ale jeho význam byl minimální.\n\nNovodobou ukázkou je oligarchie v Rusku, která se zrodila při pádu komunismu. V roce 1987 byl vydán Zákon o družstvech, který umožňoval soukromé vlastnictví, ale zároveň bylo Rusko svázáno velkými tržními omezeními, proto téměř okamžitě vznikl i černý trh. Oligarchie tedy může vzkvétat i v politicky regulovaném kapitalismu (s prvky korporativismu), kde se zájmy monopolních korporací prolínají s politickou mocí, čímž narůstá míra materiální a společenské polarizace (otvírající se „nůžky“ mezi nejbohatšími a nejslabšími, popř. mezi velkým korporacemi a drobným podnikáním).\n\nFinanční oligarchie je označení stavu, kdy finančníci s kapitálem (bankéři) ovládají obchodní společnost tím, že zasedají ve správních radách jejich podniků a prosazují rozhodnutí a kroky, kterými se tato společnost bude ubírat. Může zde docházet také k propojení zájmu bank, popř. jiných ekonomicky silných korporací, s politickou sférou vlivu, které může ústit v podpoře krachujících podniků (např. formou bailoutů) z veřejných prostředků (daní) obhajované jako záchrana ekonomicky významných odvětví.\n\nModernizační oligarchie je typ systému, který je plně kontrolován byrokracií nebo důstojnickými klikami, popř. obojím. Demokratické instituce jsou zde buď silně potlačeny, nebo vůbec neexistují. Typická je též absence soutěživého stranického systému, podobně jako v jiných poručnických demokraciích. Vůdčí představitelé se velmi často ani nesnaží prohlašovat demokracii za svůj cíl. jejich prioritou je ekonomický rozvoj státu. Mezi další projevy patří rušení všeho tradičního a snaha o eliminaci problematických průvodních jevů, které vznikají při transformaci politického systému. Mezi takové jevy patří například korupce. Za typický příklad modernizační oligarchie patřilo Turecko za vlády Mustafy Kemala nebo Írán v období vlády šáha Rezy Pahlavího.\n\nHlavním rozdíl mezi modernizační oligarchií a totalitní oligarchií spočívá v míře prolínání politické a sociální roviny. Pro totalitní oligarchii je typická vysoká koncentrace moci v rukou vládní elity a vysoké tempo sociální mobilizace. Rozlišují se dva typy totalitarismu: bolševický – tj. sovětský – a tradicionalistický – tj. totalitní systém nacistického Německa a fašistické Itálie. V bolševické formě totalitní oligarchie politická moc proniká mnohem hlouběji do společnosti a systém je zaměřen revolučně a globálně. Národní socialismus a fašismus naproti tomu ponechává autonomii takovým institucím, jako jsou církve či ekonomické zájmové skupiny. Oba systémy jsou výrazně militantně zaměřené. Totalitní oligarchie byla také hlavní ideologií strany Ingsocu v dystopickém románu George Orwella 1984. \n\nZa tradiční oligarchie jsou považovány především monarchie či vlády dynastií. Spíše než na ústavě jsou založeny na zvykovém právu. Rozhodující roli při tvorbě vládnoucích elit hrají příbuzenské či klientské vztahy, není zde prostor pro demokratický výběr. Možnosti změny systému jsou velmi omezené i díky záměrně silným represivním složkám, které jsou režimem velmi podporovány. Přesto se tyto systémy nedokáží zcela bránit modernizaci, byť modernizační trendy se v těchto systémech vyvíjejí spíše okrajově. Tento druh oligarchie je možno najít například v Nepálu či Jemenu).\n\nŽelezný zákon oligarchie (německy Ehernes Gesetz der Oligarchie) je politicko-sociologická teorie, jejíž autorem je německoitalský sociolog Robert Michels. Železný zákon oligarchie autor poprvé zmiňuje ve své knize Politické strany z roku 1911 (z německého originálu Zur Sociologie des Parteiwesen in der modernen Demokratie byla do češtiny přeložena v roce 1931 pod názvem Strany a vůdcové). Zákon, který byl původně pro sféru politického stranictví (např. německá SPD), Robert Michels zformuloval na obecnou tezi. Zákon „kdo říká organizace, říká  tendence k oligarchii“ tvrdí, že ve všech velkých organizacích a společnostech, v kterých dominuje organizace, nastává nevyhnutelné směřování k oligarchii, podporované složitým byrokratickým aparátem strany. Podle Michelse se to týká všech organizací, bez ohledu na to, zda byly na začátku demokratické nebo autokratické. Skupiny elit vznikají v důsledku nezbytné specializace. Příslušníci těchto elit mají větší odborné znalosti a lepší organizační schopnosti než řadoví členové, navíc jsou na fungování strany politicky i finančně závislí.Vůdcové vytvářejí kompaktní skupiny, které zvyšují jejich šance na setrvání u moci. Řadoví členové organizace mají sklon k lhostejnosti a jsou tedy vcelku ochotní přijmout své podřízené postavení a respektovat vůdce. V konečném důsledku se pasivní většina podřídí aktivní menšině.  \n\nZáleží také na velikosti a složitosti organizace – tento zákon nemusí platit pro menší organizace. Pokud tvoří organizaci velké a dobře strukturované skupiny a nejde o direktivní řízení shora, Železný zákon oligarchie neplatí. Příkladem takové organizace je již neexistující Mezinárodní unie typografů.\n\n\n"}
{"id": "134497", "url": "https://cs.wikipedia.org/wiki?curid=134497", "title": "Novosibirská přehradní nádrž", "text": "Novosibirská přehradní nádrž\n\nNovosibirská přehrada ( , také Moře Ob nebo Obské moře) je přehradní nádrž na území Novosibirské oblasti a Altajského kraje v Rusku. Má rozlohu 1070 km². Je 200 km dlouhá a maximálně 17 km široká. Průměrná hloubka zde činí 8,3 m. Má objem 8,8 km³.\n\nNádrž na řece Obu za přehradní hrází Novosibirské vodní elektrárny byla naplněna v letech 1957–59. Úroveň hladiny kolísá v rozsahu 5 m. Reguluje sezónní kolísání průtoku. Na břehu leží město Kameň na Obi a vědecké městečko Sibiřského oddělení Ruské akademie věd pro oblast okolo města Novosibirsk.\n"}
{"id": "134500", "url": "https://cs.wikipedia.org/wiki?curid=134500", "title": "Anatomie obojživelníků", "text": "Anatomie obojživelníků\n\nAnatomie obojživelníků je vědní obor zabývající se stavbou těla těchto primitivních čtyřnožců.\n\nObojživelníci jsou přechodná skupina mezi vodními a suchozemskými obratlovci, sdílejí proto některé znaky se svými předky, lalokoploutvými rybami, a zároveň se podobají vývojově pokročilejším tetrapodům, jako jsou plazi.\n\nKostra obojživelníků je tvořená kostmi, které převládají nad chrupavkami.\n\nPáteř: Vyvíjející se obratle silně zatlačují strunu hřbetní - těla obratlů jsou zkostnatělá, u vyhynulých vráskozubých byla rozdělená na dvě části. Obojživelníci jsou také první čtyřnožci, u kterých se vyvinulo kloubní spojení mezi jednotlivými obratli, páteř se tak stala velmi pohyblivou. U některých skupin jsou první dva krční obratle přeměněny na atlas a čepovec. Počet obratlů kolísá od 9 do 63.\n\nMorfologie obratlů je důležitým taxonomickým znakem, zvláště u vyhynulých forem. Původně měli obojživelníci žebra připojená ke všem obratlům kromě prvního, u dnešních obojživelníků nalezneme plně vyvinutá žebra jen u ocasatých, a to pouze v trupu.\n\nLebka: Při přechodu lalokoploutvých ryb na souš došlo k redukci skřelových kostí a žaberních oblouků, které daly vznik jazylce. Lebka je plochá a široká, u nejstarších obojživelníků byla monokondylní (=jeden týlní hrbol), u recentních obojživelníků je bikondilní. Prvohorní obojživelníci měli lebku krytou dermálními kostmi (17 párových lebečních kostí), proto se také nazývají krytolebci, i když se nejedná o taxonomický pojem. U vývojově mladších obojživelníků došlo k blokádě osifikačního procesu a některé lebeční kosti zmizely nebo zůstaly ve stadiu chrupavky, lebka recentních obojživelníků je proto poměrně jednoduchá.\n\n\nStrop ústní dutiny tvoří primární patro (báze mozkovny). U většiny obojživelníků vytvořen jazyk, vnitřní zubní oblouk lalokoploutvých ryb je redukovaný, u recentních druhů nalezneme jeho zbytky na radličných kostech. Zuby jsou homodontní (tvarově nerozlišené) a polyfiodontní (více sad zubů), u larev jsou tvořeny rohovinou, u dospělců jsou to pak pravé zuby. U vráskozubých měly složitou stavbu, u recentních forem jsou malé a jednoduché.\n\nKončetiny: Obojživelníci jsou prvními obratlovci, kteří mají kráčivé končetiny. Jednou z charakteristik třídy je to, že mají vyvinuté a pohyblivé zápěstí a zanártí, i když Ichthyostega zřejmě ještě takto pohyblivé končetiny neměla a přesto je již považována za obojživelníka. Pokročilejší obojživelníci pak mají končetiny standardní stavby opatřené prsty, na předních zpravidla čtyřmi, na pánevních pak pěti.\n\nKončetiny jsou připojené k trupu kostěnými pletenci, pletenec hrudní končetiny je tvořen kostí klíční, lopatkou a procoracoidem, u žab navíc ještě chrupavčitou suprascapulou a epicoracoidem. Je-li vytvořena hrudní kost, lopatkový pletenec je k ní připojen. Pletenec pánevních končetin je tvořen pánví, která je u současných obojživelníků křehce stavěná, stydká kost je tvořená jen chrupavkou. Stavba samotných končetin je již v podstatě shodná s končetinami ostatních čtyřnožců.\n\nV oblasti trupu jsou kosterní svaly členěné na jednotlivé myomery, podobně jako u ryb. Kromě toho jsou vytvořeny dva velké svaly, hřbetní m. dorsalis trunci a břišní m. rectus abdominis. Svalovina končetin je zjednodušena, ale je stejného typu jako u pokročilejších tříd obratlovců. U žab jsou patrné dobře vyvinuté svaly zadních končetin.\n\nNejstarší obojživelníci měli ještě zbytky šupin, u prvohorních druhů se vyvinuly i kostěné pancíře, všechny recentní druhy mají holou, nahou kůži. Starou pokožku pravidelně svlékají a požírají. Kůže je plná slizových žláz, které mohou být přeměněny i na žlázy jedové, je také dobře prokrvená - u obojživelníků je výrazný podíl kožního dýchání. Ve spodní vrstvě škáry jsou chromatofory s pigmentem, u některých druhů se setkáváme s barvozměnou díky posunu chromatoforů nebo při změně koncentrace pigmentu. Změny barvy jsou řízené hormonálně.\n\nObojživelníci mají, jako všichni strunatci, trubicovitou nervovou soustavu. U obojživelníků se začínají rozvíjet koncový mozek a jeho polokoule - hlavně tedy čichové paleopallium (u savců čichový lalok a limbický systém). Hlavní podíl stále má střecha středního mozku (tectum mesencephali), mozeček je malý.\n\nZrak: Obojživelníci mají dobře vyvinuté oči, bylo experimentálně prokázáno barevné vidění. Sítnice je, na rozdíl od vyšších obratlovců, schopná regenerace. Zaostřování se děje posunem čočky, jako u ryb, čočka sama při akomodaci nemění tvar. Dospělí obojživelníci mají tři dobře vyvinutá oční víčka. Kromě toho mají žáby i temenní oko, které je schopné vnímat vlnovou délku i intenzitu světla.\n\nSluch: Dospělí obojživelníci mají dvě sluchové kůstky, které přenášejí vibrace do vnitřního ucha. U červorů je střední ucho redukované.\n\nProudový orgán: U larev a těch ocasatých obojživelníků, kteří žijí trvale ve vodě, je zachován proudový orgán, kterým živočich vnímá pohyby vody. Obojživelníci jsou jediní čtyřnožci, u kterých je vyvinutý. Na rozdíl od ryb netvoří postranní čáru.\n\nČich: Je u obojživelníků dobře vytvořen, čichový epitel je v nosních dutinách, poprvé se objevuje Jacobsonův orgán.\n\nTrávicí trubice je rozčleněna na jednotlivé oddíly - začíná ústní dutinou, ve které je jazyk, zuby a do které ústí hlenotvorné žlázy, jejichž sekret obsahuje amylázu (ptyalin), pokračuje jícnem, žaludkem, střevem a konečníkem, který ústí do kloaky. Do střeva ústí vývody jater a slinivky břišní.\n\nLarvy obojživelníků žijí ve vodě, z počátku dýchají až třemi páry vnějších, keříčkovitých žaber. U žab záhy přerůstají kožní řasou, u ocasatých a červorů mohou vnější žábry zůstat po celé larvální stadium. Dojde-li k redukci vnějších žaber, na žaberních obloucích se objeví žábry vnitřní. Během metamorfózy pak žábry zanikají úplně.\n\nPlíce se vytvářejí jako vakovitá vychlípenina trávicí trubice. Nejsou příliš účinné, velký podíl na zásobení kyslíkem má dýchání kožní. Obojživelníci pumpují vzduch do plic hlavně změnou objemu ústní dutiny - proto můžeme pozorovat pohyb spodiny úst.\n\nKrevní oběh obojživelníků prochází během metamorfózy pozoruhodnou proměnou. U ryb a larev obojživelníků přichází odkysličená krev do srdce, odkud je vháněn do žaber, kde se nasytí kyslíkem a dále pokračuje ke tkáním. Během metamorfózy se vytváří malý i tělní oběh, které jsou do jisté míry oddělené.\n\nSrdce larev i dospělých obojživelníků má dvě síně, ale jen jednu komoru. Při systole komory nejprve proudí odkysličená krev do dvou plicně-kožních tepen (původně 4. pár žaberních tepen), které se dělí na plicní a kožní tepny - v plicích a v kůži se krev okysličuje. Okysličená krev je sbírána do kožních a plicních žil a vrací se k srdci (do ductus Cuvieri). Do tělního oběhu vypuzována v druhé fázi systoly.\n\nU larev je vylučovacím orgánem pronefros nebo mezonefros, primitivní ledviny ryb. Dusík je vylučován ve formě amoniaku.\n\nLedvinou dospělých obojživelníků je opistonefros s hustě nahloučenými nefrony, u červorů jsou uspořádány segmentálně. Vývodem je pak Wolffův vývod, který ústí do kloaky. Dospělci jsou ureotelní, odpadním produktem metabolismu dusíku je močovina (urea), ledviny obojživelníků produkují velké množství hypotonické moči.\n\nObojživelníci jsou gonochoristé, mají rozlišené pohlaví. Vývodem varlat je Wolffův vývod (slouží jako chámomočovod), vývodem vaječníků jsou vývody Müllerovy, které rovněž ústí do kloaky. Obvykle se celé Müllerovy vývody označují prostě jako vejcovody.\n\n\n\n"}
{"id": "134505", "url": "https://cs.wikipedia.org/wiki?curid=134505", "title": "Chimkinská přehradní nádrž", "text": "Chimkinská přehradní nádrž\n\nChimkinská přehrada ( ) je přehradní nádrž na území Moskevské oblasti a hlavního města Moskvy v Rusku. Má rozlohu 4 km². Je 9 km dlouhá a maximálně 0,8 km široká. Průměrná hloubka je 7 m. Má objem 29 miliónů m³.\n\nNádrž na řece Chimce (přítok Moskvy) za přehradní hrází Chimkinského hydrouzlu (\"Tušinského\") byla naplněna v roce 1937.\nJe jednou z řady nádrží, které zadržují vodu pro kanál imeni Moskvy. Na březích nádrže se nacházejí Severní říční přístav, Chimkinské říční nádraží a komplexy vodních sportů.\n"}
{"id": "134512", "url": "https://cs.wikipedia.org/wiki?curid=134512", "title": "Dawn (sonda)", "text": "Dawn (sonda)\n\nDawn (anglicky \"Úsvit\") je mise NASA k největším objektům hlavního pásu, planetce Vestě a trpasličí planetě Ceres. Sonda odstartovala 27. září 2007 a na oběžnou dráhu prvního ze svých cílů byla navedena svými iontovými motory 16. července 2011. Na sklonku roku 2012 se od Vesty vypravila na druhou část své cesty a 6. března 2015 dorazila na oběžnou dráhu Cerery. Dawn se tak stal první sondou na oběžné dráze kolem trpasličí planety a první sondou, která během svého putování zakotvila na oběžných drahách dvou různých vesmírných těles.\n\nBěhem svých orbitálních misí Dawn shromáždila data charakterizující obě tělesa (snímky povrchu, měření gravitačního pole, spektrometrie hornin) a přispěla tak k poznání významné oblasti sluneční soustavy, která dodnes uchovává stopy jejího vzniku, tj. pásu asteroidů mezi planetami Mars a Jupiter.\n\nMise byla oficiálně vybrána NASA v prosinci 2001 a práce na přípravě sondy začaly nedlouho poté. Už ale dva roky poté byl projekt poprvé zrušen – toto rozhodnutí bylo změněno v únoru 2004 a práce pokračovaly. V říjnu 2005 byly nicméně znovu pozastaveny a v březnu 2006 byla vedením NASA celá mise opět zrušena. Po hlasitých protestech vědecké komunity a tlaku mezinárodních partnerů (německá DLR a Ústav Maxe Plancka dodaly snímkovací kameru a italská ASI mapovací spektrometr) bylo rozhodnutí přezkoumáno a opět změněno.\n\nSonda již není aktivní. Při plánovaném komunikačním okně 31. října 2018 se již neozvala. Důvodem je vyčerpání pohonných hmot pro motory, které zajišťují orientaci sondy. Sonda tak není schopná natočit anténu směrem k Zemi. Neaktivní sonda bude nyní po dobu několika desítek let obíhat po velmi nízké oběžné dráze trpasličí planety Ceres.\n\nSondu postavila americká společnost Orbital Sciences Corp., provozovatelem je Jet Propulsion Laboratory (JPL) v Pasadeně. Sonda z hliníkové slitiny ve tvaru kvádru má rozměry 1,64 × 1,27 × 1,77 metru a je vybavena dvěma křídly slunečních článků o rozměrech 8,3 × 2,3 metru. Ty sondě dodávají v blízkosti dráhy Země přes 10 kW elektrické energie a dobíjejí NiHbaterii s kapacitou 35 Ah. Sonda je řízena dvěma procesory typu RAD6000. Telekomunikační systém využívá 3 antény s malým ziskem a jednu parabolickou anténu o průměru 1,52 m. Z horní stěny vystupuje tyč magnetometru o délce 5 metrů. Orientaci sondy v prostoru zjišťují dva sledovače hvězd, 16 slunečních čidel a 4 soupravy gyroskopů. O pohon se starají tři iontové motory o tahu 3 × 19–91 mN (palivo xenon, zásoba 425 kg), vycházející z konstrukce ověřené v praxi při letu sondy Deep Space 1. Sonda má záložní systém 12 motorků o tahu 12 × 0,9 N (palivo hydrazin, zásoba 45,6 kg).\n\nNa palubě jsou tyto vědecké přístroje:\n\nDosavadní průběh letu\n\n"}
