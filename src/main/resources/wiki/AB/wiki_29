{"id": "115012", "url": "https://cs.wikipedia.org/wiki?curid=115012", "title": "Škoda 03T", "text": "Škoda 03T\n\nŠkoda 03T (obchodní názvy Astra (asynchronní tramvaj\"), Anitra (v Brně – asynchronní nízkopodlažní tramvaj\") a Elektra, dříve označována jako Škoda Inekon LTM 10.08) je česká tříčlánková nízkopodlažní tramvaj vyráběná společností Škoda. Svoji premiéru měla roku 1998, prototypy se objevily již na přelomu let 1997 a 1998.\n\nJedná se o jednosměrný čtyřnápravový motorový částečně nízkopodlažní tramvajový vůz skládající se ze tří článků, které jsou navzájem spojeny kloubem a krycím měchem. V pravé bočnici se nacházejí čtvery předsuvné dveře (ve středním článku dvoje dvoukřídlé, v krajních jsou vždy jedny jednokřídlé).\n\nStřední článek je zavěšen mezi krajní články, které jsou umístěny na pevných podvozcích. Vozové skříně jednotlivých článků mají ocelové kostry svařené z ohýbaných a uzavřených profilů a z materiálů, u nichž byla zvýšena odolnost proti korozi.\n\nNa střeše vozidla je umístěna elektrická výzbroj, která umožňuje rekuperaci při brzdění a u vozidla tak snižuje celkovou spotřebu energie. Trakční motory jsou asynchronní a spolu s napěťovým střídačem IGBT mají rovněž určitý podíl na snížené spotřebě energie oproti například odporové regulaci.\n\nProstřední článek tramvaje je nízkopodlažní, s výškou podlahy 350 mm nad temenem kolejnice. Tvoří 50 % celé tramvaje. Ostatní články pak jsou ve výšce normální (780 mm), a tudíž jsou u dveří do nich vedoucích schody. Celý vůz je průchozí, při jeho navrhování bylo myšleno i na osoby se sníženou schopností pohybu a kočárky. Pod dveřmi středního článku je umístěna výsuvná plošina, podobně jako je tomu například u autobusů typů Irisbus Citybus 12M a Mercedes-Benz Citaro.\n\nOba prototypy tramvaje 03T byly vyrobeny v roce 1997. Každý z nich měl ale od počátku úplně jiný osud. Původně měla dostat tyto dva vozy Plzeň, kde měly probíhat veškeré zkoušky. Protože si však Dopravní podnik Ostrava v téže době objednal dva vozy, byl na přelomu let 1997 a 1998 první prototyp převezen (po krátkých zkušebních jízdách v Plzni) do Ostravy, kde byly vykonány zkoušky. Od 17. dubna mohl jezdit i s cestujícími pod evidenčním číslem 1201. Na začátku září, po dodání prvního sériového vozu, byl vrácen výrobci, který ho předal Plzeňským městským dopravním podnikům. Obdržel evidenční číslo 300 a od začátku října 1998 jezdil v Plzni v běžném provozu. Po nehodě v lednu 2006 byl ale odstaven a na podzim 2007 byl vzhledem k atypickým náhradním dílům definitivně vyřazen. Likvidace vozu započala v květnu 2008.\n\nDruhý prototypový vůz byl v roce 1998 zkoušen v domácí Plzni. Právě u této tramvaje probíhaly zkoušky pro schválení typu vozu. Po jejich úspěšném absolvování byla tramvaj v létě 1998 zařazena do pravidelného provozu pod číslem 301. Kvůli své atypičnosti byl vůz standardizován (nejvýraznější změny byly: lak, pohon dveří a poloautomatické spřáhlo ve přídi vozu - původně byl testován a plánován provoz Aster v párech. Vůz č. 300 měl poloautomatické spřáhlo v zádi, příď vozu 300 a záď vozu 301 byly vybaveny ručními spřáhly).\n\nV letech 1997 až 2005 bylo vyrobeno celkem 48 vozů v osmi sériích.\n\n"}
{"id": "115020", "url": "https://cs.wikipedia.org/wiki?curid=115020", "title": "Johann Adolf Hasse", "text": "Johann Adolf Hasse\n\nJohann Adolph Hasse (24. března 1699 Bergedorf – 16. prosince 1783 Benátky) byl německo-italský zpěvák a hudební skladatel.\n\nNarodil se v hudební rodině 24. března 1699 v malé vesnici Bergedorf u Hamburku v Dolním Sasku. Jeho pradědeček Peter Hasse byl varhaníkem v Lübecku v kostele sv. Marie a byl znám i jako skladatel. Dědeček, otec i bratr byli postupně varhaníky v Bergedorfu.\n\nVe věku 15 let odešel studovat zpěv do Hamburku. Po třech letech studia se stal v roce 1718 na doporučení Johanna Ulricha Königa, sekretáře a básníka saského královského dvora, členem hamburské operní společnosti. V roce 1721 získal místo tenoristy v divadle vévody brunšvicko-wolfenbüttelského a na této scéně také uvedl svou první operu „Antioco“, ve které sám zpíval hlavní roli.\n\nV roce 1722 se rozhodl, že stejně jako řada jeho současníků, musí navštívit kolébku operního zpěvu – Itálii. Navštívil hlavní hudební centra, Benátky, Florencii, Bolognu a Řím, až se konečně natrvalo usídlil v Neapoli. Studoval u Alessandra Scarlattiho a Nicola Porpory.\n\nV roce 1725 obdržel zakázku na serenádu pro dva hlasy. Vznikla tak skladba „Antonio e Cleopatra“, kterou provedli dva nejvýznamnější neapolští pěvci: Carlo Broschi, známější pod jménem Farinelli a Vitoria Tessi. Skladba měla značný úspěch a neapolský král Karel VI. proto nechal u něho objednat operu. Lze říci, že právě tato skladba odstartovala jeho úspěšnou kariéru operního skladatele.\n\nV průběhu následujících šesti let zkomponoval pro královský dvůr sedm oper. První z nich „Sesostrate“ měla premiéru v Teatro San Bartolomeo u příležitosti devátých narozenin princezny Marie Terezie 13. května 1726.\n\nV roce 1730 dosáhl dalšího významného úspěchu, když se mu podařilo prorazit v Benátkách během karnevalové sezóny operou „Artaserse“ a na text tehdy nejoblíbenějšího básníka a libretisty Pietra Mestasia. Árie z této opery: „Pallida il sole“ a „Parto qual pastorello“ patří dodnes mezi nejznámější a nejhranější operní árie 18. století.\n\nV Benátkách se také oženil. Je životní družkou se stala vynikající zpěvačka Faustina Bordoni. Manželství bylo podle všech známek šťastné. Faustina provázela svého manžela ve všech peripetiích jeho života a účinkovala v jeho dílech. Měli spolu tři děti.\nSaský kurfiřt Friedrich August I. Silný jej povolal zpět do Drážďan, udělil mu titul „Primo maestro di capella di S. M. Re Augusto di Polonia ed Elettore di Sassonia“ a jmenoval jej kapelníkem drážďanské opery. Drážďanská Hofkapelle byla v té době největším evropským orchestrem a i pěvecký ansámbl drážďanské opery byl v té době patrně nejkvalitnější na sever od Alp.\n\nNa počátku roku 1731 vykonal svoji první cestu k vídeňskému dvoru Karla VI., aby řídil provedení svého oratoria Daniello. Ve Vídni jej však postihl záchvat dny, se kterou pak bojoval celý život. Zpět k drážďanskému dvoru se dostal až v červnu 1731, ale okamžitě byl pohlcen dvorními povinnostmi. Za začátek „Hasseho éry“ v drážďanském hudebním životě lze považovat soukromé představení opery \"Cleofide\" pro kurfiřta a členy jeho rodiny, které se konalo 17. srpna. Veřejné představení následovalo 13. září v Kurfiřtském divadle na zámku Zwinger. Na tomto jevišti se také v následujících 44 letech konaly premiéry jeho 44 oper. Zdá se být doložené, že toto představení navštívil Johann Sebastian Bach se svým synem Wilhelmem Friedemannem a že naopak on sám hned následující den navštívil varhanní koncert J. S. Bacha v chrámu sv. Sofie (Sophienkirche).\n\n7. října 1731 řídil svoji kantátu „La gloria Sassonia“ na počest narozenin korunního prince a hned poté odjel do Itálie, aby řídil provedení svých oper v Turíně, Římě, Benátkách, Neapoli a Bologni.\n\n1. února 1733 zemřel kurfiřt Fridrich August I. Silný a za jeho nástupce Fridricha Augusta II. se hudební život v Drážďanech ještě zintensivnil. Na konci roku 1734 dvůr přesídlil do Varšavy a proto byl uvolněn pro své závazky v Itálii. Usídlil se v Benátkách, uváděl zde své opery a pro otevření Teatro Pubblico del Sole v Pesaru zkomponoval operu „Tito Vespasiano“ na text, který později zhudebnil i Wolfgang Amadeus Mozart pro korunovaci císaře Leopolda II. v Praze pod názvem „La clemenza di Tito“.\nDo Drážďan se vrátil až v lednu 1737. Stal se takřka součástí protokolu kurfiřtského dvora a jeho opery byly uváděna k nejrůznějším slavnostním příležitostem („Atalanta“ ke jmeninám carevny Anny, „Asteria“ k jmeninám kurfiřta, „Irene“ opět na počest carevny Anny, „Alfonso“ ke sňatku princezny Marie Amálie s Karlem, králem obojí Sicílie a později španělským králem Karlem III. nebo ve Vídni opera „Ipermestra“ ke sňatku Marie Anny Habsburské s Karlem Alexandrem Lotrinským).\n\nKrál Fridrich II. Veliký navštívil Drážďany na počátku roku 1742 u příležitosti podpisu dohody, která mu dávala vládu nad Slezskem. Zhlédl zde představení jeho opery „Lucio Papirio“ a od té chvíle byla jeho díla pravidelně hrána i Postupimi a Berlíně až do královy smrti v roce 1786.\nV roce 1751 Faustina Bordoni, která do té doby věrně provázela manžela a účinkovala ve všech jeho premiérách, odešla na odpočinek s ročním platem 3000 tolarů. V témže roce zkomponoval Mši d-moll a Te Deum pro otevření nového chrámu (Hofkirche), ve kterém byly instalovány poslední varhany, které navrhl proslulý stavitel varhan Gottfried Silbermann.\n\nUprostřed příprav na zahájení podzimní sezóny roku 1756 vypukla sedmiletá válka. Vojska Fridricha II. okupovala Drážďany a v říjnu toho roku byla saská armáda poražena v bitvě u Pirny. Hasse se však tato změna nijak zvlášť nedotkla, neboť s císařem Fridrichem žil ve velmi dobrých vztazích a řídil pro něj všechna představení v Drážďanech až do příjezdu Fridrichova dvorního kapelníka Jiřího Bendy. Poté mu byl povolen odjezd do Itálie.\n\nAčkoliv stále ještě komponoval opery pro dvůr, který byl dočasně v bezpečí ve Varšavě, jeho úspěšná kariéra se chýlila ke konci. Fridrich August II. zemřel a jeho nástupce, Fridrich Kristián, zdědil zemi zcela vyčerpanou. Stejně tak i další evropská hudební centra, jako Vídeň, Neapol i Berlín z ekonomických důvodů omezovala nákladná operní představení. Proto byl (společně se svou manželkou Faustinou) propuštěn ze služeb dvora bez nároku na penzi. Přesto ještě řídil pohřební slavnosti za Friedricha Christiana, který zemřel na černé neštovice po pouhém roce vlády.\n\nOdcestoval do Vídně, kde se mu dostalo vřelého přijetí. To již i byl velmi vážně nemocen. Jeho poslední opera „Il Ruggiero ovvero L'eroica grattitudine“ byla komponována na objednávku císařovny Marie Terezie. Jeho zdravotní stav byl tak vážný, že větší část díla diktoval své dceři Peppině.\n\nV roce 1771 se také v Miláně poprvé a naposledy sešel s Wolfgangem Amadeem Mozartem, který velmi obdivoval jeho dílo. Roku 1772 se usadil v Benátkách a vedl tichý život s manželkou a dcerou. Věnoval se pouze pedagogické činnosti a skládal již jen hudbu chrámovou.\n\nJeho manželka Faustina zemřela 4. listopadu 1781 a on sám ji přežil pouze o dva roky. Zemřel 16. prosince 1783. Navzdory obrovské proslulosti, která jej celý život provázela, zemřel v zapomenutí a byl pohřben v prostém, neoznačeném hrobě. Pomník u jeho hrobu byl postaven až v roce 1820. Posledním jeho dílem byla Mše g-moll.\n\nMálokterý skladatel se za svého života těšil tak mimořádnému úspěchu jako Johann Adolph Hasse. Jeho umění nadšeně aplaudovalo měšťanské publikum i korunované hlavy Neapole, Vídně, Drážďan, Berlína, Londýna i Paříže. V dnešní terminologii bychom řekli, že jeho hudba spojovala národy i generace. Za svého života se setkal s Johannem Sebastianem Bachem i Wolfgangem Amadeem Mozartem a s oběma hudebními velikány ho pojila vzájemná úcta.\n\nJeho dílo překonalo hranice neapolské operní školy, ke které bývá řazen a stal jedním ze zakladatelů klasického hudebního období. Přestože řada originálů jeho děl byla zničena jednak při bombardování Drážďan armádou Fridricha II. na počátku sedmileté války v roce 1760 a po druhé při bombardování Drážďan Spojenci ve druhé světové válce, dochovalo se víc než 60 oper, 12 oratorií, 60 mší a rekviem, 90 kantát a stovky dalších skladeb. Mezi nimi např. 80 flétnových koncertů psaných pro krále Fridricha II., který byl znamenitým amatérským hudebníkem. Soupis jeho děl zahrnuje na 1635 položek.\n\n\n"}
{"id": "115029", "url": "https://cs.wikipedia.org/wiki?curid=115029", "title": "Newport", "text": "Newport\n\nNewport (: \"Casnewydd\") je třetí největší město Walesu po Cardiffu a Swansea rozprostírající se na březích řeky Usk. Je kulturním centrem historického hrabství Monmouthshire. Má 140 000, resp. 160 000 obyvatel. Tvoří část větší městské aglomerace \"South East Wales\", která má téměř 1,3 milionu obyvatel zahrnující několik okolních měst jako Cardiff, Monmouthshire, Bridgend, Barry, South Wales Valleys a další.\n\nJeho jméno vzniklo tak, že do starého přístavu Caerleon výše na řece Usk již nemohly větší lodě doplout a tak byl nový přístav (tedy anglicky „new port“) postaven na místě dnešního města.\n\nVelšské pojmenování pro město, \"Casnewydd-ar-Wysg\" (), znamená „New castle-on-Usk“, tedy „nový hrad na řece Usk“ (jde o zkrácenou verzi \"Castell Newydd ar Wysg\"). Název odkazuje na původní Newportský hrad, resp. malé motte naproti newportské katedrále. To bylo však v roce 1840 zavezeno sutí ze stavby železničních tunelů pod Stow Hillem a nyní již nelze žádnou jeho část spatřit. Má také latinské jméno \"Novus Burgus\" („nové město“) a na starých mapách je někdy označován jako \"Newport-on-Usk\".\n\nDůležitost přístavu jako středověkého obchodního centra byla potvrzena po odkrytí lodě z patnáctého století na břehu řeky.\n\nPrvními obyvateli úrodného říčního ústí byli rybáři v době bronzové. Později zde keltský kmen Silurů postavil opevněné pevnůstky jež jej hlídaly. V roce 75 postavily římské legie pevnost v Caerleonu bránící tamější říční brody, v roce 1090 pak přišli Normané a o něco níže poproudu postavili opevněný hrad. V roce 1385 se tzv. New Town stal Newportem a Hugh, Earl ze Staffordu, mu poskytl práva města. Další mu byla udělena na počátku sedmnáctého století Jakubem I.\n\nNa konci devatenáctého století v období průmyslové revoluce se velšská údolí stala klíčovým dodavatelem uhlí a železa přepravovaných po řekách do přístavů jakým byl právě Newport. To vyústilo v jeho masivní rozvoj. Newport poté stal jedním z největších měst ve Walesu.\n\nV roce 1839 město bylo ústředním dějištěm povstání Chartistů kdy byl jejich třítisícový pochod centrem města napaden a rozehnán milicí přivolanou starostou. Dvacet lidí bylo zabito a vůdce povstání, John Frost, byl odsouzen k smrti, ačkoliv místo toho později převezen do Austrálie.\n\n\n\n"}
{"id": "115035", "url": "https://cs.wikipedia.org/wiki?curid=115035", "title": "Kontrarevoluce", "text": "Kontrarevoluce\n\nKontrarevoluce je regresivní společenský proces, který vystupuje proti revoluci. Projevuje se snahou o nastolení předrevolučního stavu věcí. Jde o reakci svržených, resp. svrhovaných mocenských elit, směřujících k restauraci původního mocenského stavu nebo k udržení stávajícího stavu. Označení kontrarevoluce a kontrarevolucionáři se používalo již za Velké francouzské revoluce pro její odpůrce, zejména monarchisty (oni sami se tak ovšem nenazývali).\n\nJako kontrarevolucionáři byly také klasifikování bělogvardějci.\n\nV praxi komunistických režimů byly kontrarevolucemi označovány také pokusy o demokratizaci či obnovu demokratického politického režimu projevující se výbuchy násilí (např. Maďarské povstání v roce 1956 nebo Plzeňské povstání), anebo pokojného rázu projevující se pozvolnými politickými kroky (např. pražské jaro 1968 – v dokumentu Poučení z krizového vývoje).\n\n"}
{"id": "115038", "url": "https://cs.wikipedia.org/wiki?curid=115038", "title": "Janus", "text": "Janus\n\nJanus byl v římské mytologii bůh vrat, dveří, vchodů, začátků a konců. Jeho nejznámější pozůstatek v moderní kultuře je jeho jmenovec, měsíc Leden (Januar). Ačkoliv byl obvykle zobrazován se dvěma opačnými tvářemi (Janus Geminus (dvojčata) nebo Dvoutvářný (Bifrons) ) byl Janus vlastně Quadrifrons, tedy bůh čtyř tváří. Quadrifrons je latinské slovo, značící v překladu čtyři čela, čtyři tváře.\nJeho dvě tváře (vousatá a bezvousá) vlastně představují slunce a měsíc.\n\nJanus byl často používán jako symbol změny a přeměny, jako například přeměna minulosti v budoucnost, přechod z jednoho stavu do druhého, přeměna dětství v dospělost. Janus byl uctíván jako bůh jak začátku sklizně, času sázení, tak jako bůh svateb, narození nebo jiných začátků. Byl představitelem božstva, které bylo uctíváno jako středové božstvo v době přechodu z barbarství do civilizované kultury, přechodu vesnice do měst nebo přechodu mládí do dospělosti.\n\nJanus pocházel z Thessálie v Řecku. Měl mnoho dětí včetně Tiberina. Janus a jeho pozdější žena Juturna byli rodiče Fonta. Další jeho ženou byla Jana. Nicméně historicky byl Janus jeden z mnoha románských bohů, který neměl jednoznačný protějšek v řecké mytologii, ale v řecké mytologii jej nacházíme jako složeninu několika bohů (například \"Hermathena, Hermares, Hermaphroditus, Hermanubis\").\n\nV následujícím období, po době románské, je chápán jako ohlašovatel\" Nového (zlatého) věku\", kdy dochází k rozmachu zemědělství, zákonodárství, bankovnictví a Janus jako takový již není uctíván. Zánik jeho uctívání se datuje k době, kdy Romulus a jeho muži unesli Sabinky a Janus na základě této skutečnosti způsobil obrovskou erupci a následně zmizel. Na jeho počest byly dveře jeho chrámů otevřeny v době války a naopak byly zavřeny v době míru.\n\n"}
{"id": "115044", "url": "https://cs.wikipedia.org/wiki?curid=115044", "title": "Týniště (Zubrnice)", "text": "Týniště (Zubrnice)\n\nTýniště je část obce Zubrnice. Je to geograficky oddělená osada nalézající se 1,34 km jižně od Zubrnic směrem na Touchořiny a Doubravici. Při sčítání lidu roku 2001 mělo Týniště 29 domů a 45 stálých obyvatel.\n\nNejstarší písemná zmínka pochází z roku 1437.\n"}
{"id": "115045", "url": "https://cs.wikipedia.org/wiki?curid=115045", "title": "Metrická soustava", "text": "Metrická soustava\n\nMetrická soustava je soustava základních fyzikálních veličin, založená na jednotce 1 metr nebo jejích násobcích. Byla navržena v roce 1790 ve Francii. Postupně bylo v historii používáno několik mírně odlišných metrických soustav, v současnosti je mezinárodně používána soustava SI. \n\nMetrická soustava vznikla v roce 1790, kdy francouzské Ústavodárné shromáždění pověřilo vědeckou komisi ve složení Borda, Condorcet, Lagrange, Laplace a Monge stanovením soustavy jednotek. Tato komise navrhla stanovit jako základ jednotek délky jednu desetimilióntinu zemského kvadrantu. Návrh byl schválen zákonem 26. března 1791. Měření probíhalo v letech 1792-1799, kdy zeměměřiči Délambre a Méchain měřili délku poledníku mezi Dunkerque a Barcelonou. Později bylo měření prodlouženo až na ostrov Formentera. Vlastní měření úseku dlouhého 1300 km probíhalo v tehdy ve Francii platných peruánských sázích. Dekret ze dne 10. prosince 1799 pak na základě měření a předpokladu o zploštění zemského elipsoidu 1:334 stanovil následující údaj:\n\nNa základě těchto měření byl nejprve zhotoven mosazný etalon metru a poté etalon platinový, který byl nazván archivní metr. Jeho délka byla platná při teplotě 0 °C.\n\nPovinné užívání bylo zavedeno zákonem ze dne 18. germinalu r. III (7. dubna 1795) od 2. listopadu 1801. Napoleon Bonaparte svým dekretem 12. února 1812 znovu povolil staré jednotky. Zákon ze dne 4. července 1837 povinnost používat metrickou soustavu opět zavedl od 1. ledna 1840 a od té doby se ve Francii používá dodnes.\n\nFrancouzská vláda se snažila metrickou soustavu propagovat na výstavách a konferencích a její popularita zvolna stoupala. 8. srpna 1870 byla do Paříže svolána Mezinárodní metrová komise, která se sešla ještě v letech 1872 a 1875. \n\n25. května 1875 podepsali zástupci 18 zemí tzv. \"Metrovou konvenci\". Ta stanovila založení mezinárodního úřadu měr a vah, spravovaného mezinárodním výborem. Podle původního archivního metru byl vyroben mezinárodní etalon metru (užívaný dodnes) a jeho kopie, které byly vydány do členských států konvence. Etalony metru byly zhotoveny ze slitiny platiny a iridia, mají délku 1020 mm a průřez ve tvaru písmene X. Rakousko obdrželo kopie č. 15 a 19, Uhersko č. 14 tohoto etalonu. \n\nV Rakousko-Uhersku byla metrická soustava zavedena zákonem ze dne 23. července 1871 s platností od 1. ledna 1876. Zákonem ze dne 12. ledna byla jako etalon schválena kopie č. 15, s tím, že je o 0,0000009 m delší, než metr v Sèvres.\n\nVšechny etalony byly znovu schváleny 2. dubna 1899 francouzským zákonem.\n\nDůležitý vývoj v rámci metrické soustavy prodělal pojem síly. Původně byl kilogram jednotkou síly. Přesněji řečeno, kilogram představoval tíhu závaží o hmotnosti jednoho kilogramu. Gauss ale při svých pokusech ve druhé polovině 19. století použil gram a kilogram jako jednotku hmotnosti a toto chápání během konce 19. století převážilo. Nějakou dobu se užívaly jednotky kilogram hmotnosti a kilogram síly, který byl později přejmenován na jednotku kilopond. V současnosti je jednotkou síly newton.\n\nNa základě definice metru bylo v historii stanoveno několik soustav jednotek, lišících se tím, které další jednotky byly vzaty za základní, jak byly definovány a jak byly definovány odvozené jednotky (různé číselné faktory ve veličinových vztazích, různé rozměrové vztahy; ne všechny soustavy byly koherentní). Mezinárodního uznání se (aspoň na čas) dostalo soustavám:\n\nJen 3 státy oficiálně nepoužívají metrický systém USA, Libérie a Myanmar. Angloamerická měrná soustava je užívána v USA. Libérii pomohla založit Americká kolonizační společnost. Myanmar je bývala britská kolonie, která si již začala osvojovat metrický systém.\n"}
{"id": "115047", "url": "https://cs.wikipedia.org/wiki?curid=115047", "title": "Týniště", "text": "Týniště\n\nNázev Týniště má více sídel:\n\nJméno obce\n\nJméno části obce:\n"}
{"id": "115048", "url": "https://cs.wikipedia.org/wiki?curid=115048", "title": "Přebohaté hodinky vévody z Berry", "text": "Přebohaté hodinky vévody z Berry\n\nPřebohaté hodinky vévody z Berry ( \"Très Riches Heures du Duc de Berry\") je zdobený rukopis \"hodinek\" neboli knihy obsahující modlitby pro každou liturgickou hodinu dne, kterou si objednal vévoda Jan z Berry kolem roku 1410. Kniha bývá nazývána králem iluminovaných rukopisů a je pravděpodobně nejdůležitějším iluminovaným rukopisem 15. století. Má 416 stran a zhruba polovina z nich obsahuje celostránkové ilustrace, jež navzdory své poměrně malé velikosti patří k vrcholům gotické knižní malby.\n\nAutory tohoto rukopisu jsou Bratři z Limburka – malíři Herman, Jan a Paul. Miniatury bratří z Limburka představují nejvýznamnější malířské dílo západoevropského okruhu před vystoupením bratří van Eycků; velké miniatury měsíců, provedené ve světlých barevných tónech temperovou technikou, vyjadřují v štíhlých, protažených postavách s graciézními gesty, nádherných oděvech a v půvabných krajinných pozadích zjemnělou kulturu nejpřednějšího evropského dvora.\n\nPřebohaté hodinky jsou v současnosti uloženy jako \"rukopis č. 65\" v Musée Condé ve francouzském městě Chantilly.\n\n"}
{"id": "115049", "url": "https://cs.wikipedia.org/wiki?curid=115049", "title": "Douglas DC-1", "text": "Douglas DC-1\n\nDouglas DC-1 byl první model ze slavné řady letounů \"DC\".\n\nVývoj letounu se dá vystopovat k nehodě letounu Fokker F.VII v roce 1931. Po této nehodě americký úřad pro civilní letectví ustanovil, že dopravní letadla musí mít křídla vyrobená z kovu. Společnost TWA (Transcontinental and Western Air, později Trans World Airlines), majitel havarovaného Fokkeru, zadala čtyřem leteckým výrobcům projekt třímotorového letounu pro dvanáct cestujících s novými požadavky:\n\nSpolečnost Douglas sestavila dolnoplošný dvoumotorový letoun s kovovým křídlem pro 12 cestujících a dvoučlennou posádkou s letovou obsluhou. I s dvěma motory letoun překonal požadavky letecké společnosti. Byl vyroben pouze jeden prototyp zalétaný 1. července 1933 piloty Carlem Coverem a Fredem Hermanem; k tomu, aby byly pokryty náklady na vývoj, bylo potřeba prodat 100 letadel.\n\nBěhem půlročního testovacího období bylo provedeno přes 200 zkušebních letů a letoun ukázal svou převahu nad tehdejšími dopravními letouny (např. třímotorové Fordy a Fokkery), které používala většina společností. Letoun DC-1 dokázal přeletět s piloty Jackem Fryem a Eddie Rickenbackerem ze západu USA na východ do Newarku za rekordních 13 hod. a 5 minut. Společnost TWA letoun přijala s několika úpravami, hlavně 14 místy pro cestující a silnějšími motory Pratt and Whitney SDG-1690D Hornet o výkonu 515 kW, se kterými se označení změnilo na DC-1A; objednala 20 letounů. Jedinou DC-1 (NC-223Y) převzaly aerolinky TWA v prosinci 1933 s opět výkonnějšími motory SGR-1820F-3 Cyclone s výkonem 520 kW. Typ se vyráběl pod názvem Douglas DC-2.\n\nPrototyp DC-1 byl roku 1938 prodán španělské společnosti \"Líneas Aéreas Postales Españolas\" (L.A.P.E.) (imatrikulace EC-AGN, později u společnosti SATA EC-AAE). V prosinci roku 1940 v Malaze havaroval.\n\n\n\n"}
{"id": "115051", "url": "https://cs.wikipedia.org/wiki?curid=115051", "title": "Kostelec nad Labem", "text": "Kostelec nad Labem\n\nKostelec nad Labem je město ležící v okrese Mělník, 7 km severozápadně od Brandýsa nad Labem. Historické jádro města je od roku 2003 městskou památkovou zónou. Historické centrum obtéká ze severu Labe a z jihu, západu a východu Mlýnský potok. Žije zde obyvatel.\n\nPodle Ottova slovníku naučného je Kostelec nad Labem původu starého. Při levém rameni labském tu stávala tvrz náležející v XIII. století králům českým. Brzy pak dostal se kostelecký hrad i s městysem pánům z Rýzmburka, jímž roku 1276 za spojenectví s Rudolfem Habsburským vzal hrad i městys Přemysl Otakar II., který jej vrátil zpět do královského zboží. První zmínka o obci pochází právě z roku 1277. Od tohoto zásahu Přemysla Otakara II. byl Kostelec nad Labem v majetku koruny České ač byl dáván v zástavu osobám rozličným a v husitských válkách se z majetku koruny opět nakonec dostal do soukromého vlastnictví. V roce 1317 je již Kostelec nad Labem zmiňován jako městečko.\n\nV 15. století držel Kostelec Berka z Dubé, od kterého jej koupila česká královna Johana z Rožmitálu – vdova po králi Jiřím z Poděbrad. Po její smrti 1475 získává Kostelec dcera Johany kněžna Ludmila Lehnická. Za jejího držení byl roku 1486 Kostelec povýšen králem Vladislavem II. na město.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Kostelec nad Labem \"(2942 obyvatel, poštovní úřad, telegrafní úřad, telefonní úřad, četnická stanice, 2 katolické kostely, synagoga, společenstvo řezníků, sbor dobrovolných hasičů)\" byly v roce 1932 evidovány tyto živnosti a obchody (výběr): 2 lékaři, zubní lékař, zvěrolékař, biograf Sokol, Cukrovar a rafinerie, neštěmické rafinerie cukru, výroba desinfekčních prostředků, elektrárna, fotoateliér, hotel Neukam, 11 hostinců, hudební škola, 2 knihtiskárny, lékárna U matky Boží, mlýn, výroba mořidla, továrna motorů Štěpánek, pískovna, továrna na součástky velocipedů, Občanská záložna v Kostelci n. L., Živnostenská záložna v Kostelci n. L., továrna na stroje a slévárna železa a kovů Pokora, zubní ateliér.\n\nV obci Jiřice \"(500 obyvatel, samostatná obec se později stala součástí Kostelce n. L.)\" byly v roce 1932 evidovány tyto živnosti a obchody: autodopravce, 2 hostince, kovář, obuvník, obchod s ovocem a zeleninou, 2 rolníci, řezník, 4 obchody se smíšeným zbožím, trafika, truhlář.\n\n\n\nNarodili se zde:\n\nDopravní síť\n\nVeřejná doprava 2016\n\n\nV knihovně je více než 10 000 svazků knih, jedná se převážně o beletrii jak pro dospělé, tak i pro děti a mládež. Je zde i naučná literatura, a to zejména knihy o přírodě, výtvarném umění, historii, cestopisy, kuchařky, slovníky a knihy pro chovatele drobného zvířectva.\n\n"}
{"id": "115054", "url": "https://cs.wikipedia.org/wiki?curid=115054", "title": "Hrad Jakami", "text": "Hrad Jakami\n\nHrad Jakami (: 八上城; \"Jagami-džó\"), nyní zřícenina, se nacházel na hoře Takaširó, známé též jako Tamba Fudži, v provincii Tamba, nynější prefektuře Hjógo. Byl vystaven klanem Hatano v pozdním období Muromači a zničen roku 1579 během kampaně Micuhideho Akeči proti Hideharuovi Hatano v rámci Nobunagova plánu na znovusjednocení Japonska.\n\nMimo jiné byl Jakami považován za jednu z nejlépe zkonstruovaných, co se obrany týče, staveb období Sengoku.\n"}
{"id": "115056", "url": "https://cs.wikipedia.org/wiki?curid=115056", "title": "Tanba (provincie)", "text": "Tanba (provincie)\n\nProvincie Tanba (: 丹波国; \"Tanba no kuni\"), někdy psáno Tamba, je původní japonská provincie, která se rozkládala na území dnešního Kjóta a středovýchodní části prefektury Hjógo.\n\nHarima, Jamaširo, Ómi, Seccu, Tadžima, Tango a Wakasa\n\nNacházelo se v oblasti dnešního města Kameoka.\n\nMicuhide Akeči, kterému byla věnována za jeho válečné úspěchy Nobunagou Odou.\n"}
{"id": "115062", "url": "https://cs.wikipedia.org/wiki?curid=115062", "title": "Akihisa Amago", "text": "Akihisa Amago\n\nAkihisa Amago (尼子 詮久; \"Amago Akihisa\") (8. března 1514 – 9. ledna 1562), vnuk a dědic legendárního Cunehisy (1458–1541), snad jednoho z největších vojevůdců raného 16. století. Akihisa, byl později znám pod jménem Haruhisa (尼子 晴久; \"Amago Haruhisa\"). Byl vážným protivníkem Motonarimu Móri, skvělý stratég, ale slabší vojevůdce.\n\nRoku 1540 vedl Akihisa okolo 20 tisíc vojáků do provincie Aki, aby se zmocnil hradu Korijama, ve kterém sídlil Motonari Móri. Motonari namísto otevřené bitvy stáhl své muže do pevnosti a odolal prvním Akihisovým pokusům o dobytí. Akihisa tedy nechal podpálit Jošidu, podhradí Korijamy a pevnost oblehl. Motonari napadal klan Amago mnohými nečekanými nájezdy až do října, kdy mu generál Takafusa (Harukata) Sue, z klanu Óuči, přispěchal na pomoc. Akihisa byl poté nucen obléhání ukončit a dát se na ústup, během něhož zahynul jeho cenný generál Hisakane Ujama, který velel zadnímu voji. Roku 1542 sami Óučiové vtrhli do provincie Izumo a po nepodařeném pokusu o dobytí hradu Gassan-Toda se opět stáhli. Podle legendy byla porážka Óučiů zapříčiněna obranným plánem, který řídil sám Cunehisa, který krátce poté zemřel. O něco později, kolem roku 1545, a to z důvodů, které nám nejsou známy, nechal Akihisa zabít svého strýce Kunihisu, vojevůdce renomované jednotky zvané Armáda Šingú. Tím došlo k oslabení klanu Amago. Naproti tomu vítězství Harukaty Sueho nad Jošitakou Óučim v roce 1551 Akihisovi umožnilo získat zpět některá ztracená území a některé hrady v Mimasace a Harimě. Po Akihisově smrti se Amagové dostaly pod silný tlak nyní podstatně silnějšího klanu Móri. Ti také roku 1566 dobyli hrad Gassan-Toda. Akihisův nástupce Jošihisa (1536–1610) se vzdal a usadil se v provincii Aki, kde strávil zbytek života jako mnich.\n\nZajímavou událostí pak byl požadavek jednoho z pozdějších členů klanu Amago, Kacuhisy. Asi deset let po pádu klanu Amago se obrátil na Nobunagu Odu s žádostí o navrácení území jeho klanu, pokud se mu podaří v spolu s vojáky Nobunagovy armády zlomit Mórie. Nobunaga nabídku přijal a spoléhal se na Kacuhisovy schopnosti, navíc, když v Kacuhisových službách sloužil legendární vazal Šikanosuke Jamanaka (1544–1578). Klan Móri však odřízl tyto dva bojovníky v hradu Kózuki v Harimě a tam si klan Amago zahrál poslední roli. Kacuhisa spáchal sebevraždu a Jamanaka byl chycen a brzy poté zabit.\n\nV době svého největšího rozmachu byl klan Amago jedním z nejpověstnějších klanů západního Japonska. Podporován rody Kamai, Ujama, Sase, Ušió a Morijama mohl klan Amago disponovat až dvacetitisícovým vojskem. Od roku 1560 však klan trpěl a upadal kvůli slabému vedení a trhlinách v organizaci, čímž se jeho operativnost snížila na 10 tisíc mužů.\n"}
{"id": "115064", "url": "https://cs.wikipedia.org/wiki?curid=115064", "title": "Charybda", "text": "Charybda\n\nCharybda (řecky \"Χάρυβδις\", latinsky \"Charybdis\") je v řeckých bájích mořská obluda, zosobňující nebezpečné víry v Messinské úžině u Sicílie. Doplňují se s obludou z protějšího břehu, Skyllou. Nejstarší báje uvádějí, že je božskou bytostí, její původ však asi není znám. \n\nV nižší skále nedaleko od Skylly žije Charybdis, podmořská obluda, která třikrát za den pohlcuje obrovské množství vody, vypije skoro půl moře, až je vidět mořské dno, a třikrát denně tu vodu zase chrlí ven. Je-li nablízku nějaký koráb, celý zmizí v bezedném chřtánu. Přesto se jeví Charybdis jako poněkud méně nebezpečná než Skylla, protože škodí jenom třikrát denně. Je tedy možné, že koráby v jinou dobu kolem ní proplují. \n\nV řeckých mýtech se pouze dvě lodi ze spárů Skylly a Charybdy dostaly: loď Argonautů, ovšem tam byl ku pomoci celý voj bohů, bohyň z Olympu a mořských bohů. Druhým zachráněným byl Odysseus, při prvním průjezdu mu Skylla vzala šest mužů. Ostatním se podařilo odplout, po několika dnech však přišla hrozná bouře a vichřice, loď rozštípl blesk a zachránil se Odysseus sám na lodním kýlu. Když ráno vyšlo slunce, zjistil, že je zase před Skyllou a Charybda zrovna nasávala vodu. Odysseus se vyšvihl na strom ve skále, a teprve když Charybdis vyvrhla stožár i lodní kýl, sedl na něj a vyvázl. \n\nVe starověké poezii, zejména římské, je Charybdis chápána jako symbol nenasytnosti a hltavosti, též lakoty. Přísloví její jméno uvádějí jako symbol zkázy až záhuby.\n\n"}
{"id": "115065", "url": "https://cs.wikipedia.org/wiki?curid=115065", "title": "Cunehisa Amago", "text": "Cunehisa Amago\n\nCunehisa Amago (尼子 経久; \"Amago Cunehisa\") (25. prosince 1458 - 30. listopadu 1541) byl velmi silným daimjóem s téměř absolutní vládou nad regionem Čúgoku. Vyzvedl klan Amago do role vůdčího klanu v oblasti a způsoboval velké obtíže Motonarimu Móri.\n\nZmínky o klanu Amago v období před válkou Ónin lze vystopovat až k roku 1392. Během nepokojů se zvlášť neprojevoval a jeho představitel Cunehisa se zasadil o kontrolu pouze jedné provincie, Izumo. Tam měl také své ústředí. Centrum tvořil hrad Gassan-Toda.\n\nCunehisa se narodil v březnu roku 1458 jako nejstarší syn Kijosady Amaga. Pod Cunehisovým vedením se klan Amago stal vůdčí silou v provincii Izumo a často se dostával do konfliktu s okolními pány, hlavně s klanem Óuči. Proti nim také Cunehisa podnikl dvě tažení. První roku 1518 a druhé v roce 1522. Později ještě vytáhl do provincie Aki a udělal z Motonariho Móri svého vazala. Cunehisa se pokoušel dobýt hrad Kanajama, ale neuspěl a roku 1524 se musel stáhnout. Roku 1527 se klany Amago a Óuči utkaly o nadvládu nad provincií Bingo.\n\nKdyž v roce 1528 zemřel Cunehisův hlavní soupeř Jošioki Óuči, snažil se Cunehisa o výboje východním směrem, do provincie Iwami. Rozšíření jeho vlivu na toto území totiž mohlo znamenat kontrolu nad bohatými stříbrnými nalezišti. Jeho ambice však zchladila vzpoura jeho syna Okihisy (? - 1534), který se roku 1532 dožadoval svých dědických práv. Protože ale ve své vzpouře nedopadl úspěšně, byl nucen roku 1534 spáchat seppuku. V té době byl klan Amago poněkud oslaben. Cunehisa musel určit svého nástupce. Tím se stal jeho vnuk Akihisa (Haruhisa). I když se Cunehisa oficiálně stáhl z čela klanu, stále ještě podnikal důležitá rozhodnutí.\n\nV budoucnu byl tento uznávaný stratég a schopný vládce zastíněn pozdějšími pány, jejichž bojové akce ovlivňovaly daleko markantněji vývoj Japonska. Cunehisa zanechal jako svůj odkaz Velkou svatyni Kicugi, kterou nechal zbudovat ve třicátých letech 16. století v Izumi.\n"}
{"id": "115067", "url": "https://cs.wikipedia.org/wiki?curid=115067", "title": "Jihoamerické malé kočky", "text": "Jihoamerické malé kočky\n\nJihoamerické malé kočky, tedy kočky rodu \"Oncifelis\", jsou malé kočkovité šelmy žijící v jižní části Jižní Ameriky. Známe tři druhy těchto šelem, místo jednoho druhu kočka pampová se někdy popisují tři samostatné druhy.\n\nJsou to malá až středně velká zvířata, jeden druh, kočka tmavá, je nejmenší kočkovitou šelmou západní polokoule. Všechny druhy mají skvrnitou srst, ale melanističtí jedinci nejsou výjimkou. Kočka pampová i kočka slaništní byly ve velkém loveny po omezení obchodu s kožešinami ocelota. Dnes jsou chráněné.\n\nVšechny druhy se proporcemi podobají kočce domácí, mají ale širokou a vypouklou lebku. První horní třenový zub je velmi malý nebo úplně chybí. Další odlišností tohoto rodu je také počet chromozómů - 36 oproti 38 ostatních kočkovitých šelem. Je to znak, který sdílí s dalším rodem kočkovitých - s oceloty rodu \"Leopardus\". Wilson & Reeder v aktualizované verzi Mammal Species of the World (2005) proto na základě jejich blízké příbuznosti řadí kočky rodu \"Oncifelis\" právě do rodu \"Leopardus\". Ukazuje se ale, že rod \"Oncifelis\" není přirozený, protože druhy, které do něj patří, si v rámci rodu \"Leopardus\" nejsou nijak zvlášť příbuzné; kočka slaništní a kočka tmavá jsou sice sesterské druhy, ale kočka pampová (pravděpodobně soubor tří samostatných druhů) je příbuzná spíše kočce horské (\"Leopardus jacobita\").\n\n"}
{"id": "115069", "url": "https://cs.wikipedia.org/wiki?curid=115069", "title": "Skylla", "text": "Skylla\n\nSkylla (řecky \"Σκύλλα\", latinsky \"Scylla\") je v řeckých bájích mořská obluda se šesti hlavami a dvanácti nohama. Je pravděpodobně dcerou mořského boha Forkýna a bohyně mořských vln Krataie. V bájích je nebezpečná plavcům, kteří se přiblíží Sicílii, a její nástrahy vždy násobí druhá příšera na protějším břehu, Charybdis.\n\nJejí původ stejně jako její původní podoba nejsou jisté, některé pověsti ji uvádějí jako velice krásnou dívku, kterou v obludu proměnila manželka boha Poseidóna Amfitríta ze žárlivosti. V jiných pověstech ji zase proměnila kouzelnice Kirké. Některé pověsti ji uvádějí jako dceru Echidny a Týfóna.\n\nPodrobně je popsána v mýtu o Odysseovi: …\"v nitru vysoké skalnaté hory vysoko nad mořem je veliká jeskyně, kolem i vevnitř je hustá mlha, tam bydlí Skylla. Hrůzou před ní se třesou i bohové. Štěká, kňučí a vyje, je strašnější než saň. Má šest párů noh, šest dlouhých krků, na konci každého má velkou hlavu, otevřenou tlamu se třemi řadami velikých zubů. Když pluje kolem loď, těmi tlamami uchvátí i šest plavců najednou. V nižší skále nedaleko od Skylly žije Charybdis, podmořská obluda, která třikrát za den pohlcuje obrovské množství vody, vypije skoro půl moře, až je vidět mořské dno, a třikrát denně tu vodu zase chrlí ven. Je-li nablízku nějaký koráb, celý zmizí v bezedném chřtánu.“\n\nNejtěžší úsek cesty čekal plavce mezi dravou Skyllou a nenasytnou Charybdis. Odysseus o nich před posádkou raději nemluvil, aby nezkameněli strachem. Přes všechna varování se Skylle postavil na odpor. Se dvěma dlouhými oštěpy přešel na předek lodi, ale to už Skylla natáhla své dlouhé krky a vzala šest plavců, které za chvíli drtila v jeskyni svými velkými zuby. Ostatním ochromeným hrůzou se podařilo v proudech odplout.\n\nAeneás vypráví o své cestě ze zničené Tróje takto: „Až připlujete k Sicílii, držte se stále vlevo. Musíte se vyhnout mořským příšerám Skylle a Charybdě. Skylla sídlí na pravém břehu, ukrytá v jeskyni. Až k bokům se podobá krásné dívce a svou půvabnou tváří láká koráby ke skále. Dolní část je podobná obludné rybě. Je obrostlá modrými štěkajícími psy.\nNa levém břehu je dravá Charybdis, která třikrát denně pohlcuje nesmírné přívaly vod a pak je zase vyvrhuje, pěna stříká až k oblakům.“\n\nV řeckých mýtech se ze spárů Skylly a Charybdy dostaly pouze dvě lodě: loď Argonautů, ovšem tam byl ku pomoci celý roj bohů a bohyň z Olympu a mořských bohů. Druhým zachráněným byl Odysseus, kterému Skylla vzala při prvním průjezdu šest mužů. Posádce se podařilo odplout, po několika dnech však přišla hrozná bouře a vichřice, loď rozštípl blesk a zachránil se pouze Odysseus, jenž se na lodním kýlu doplavil zase zpět ke Skylle a Charybdis, která navíc začala nasávat vodu. Odysseus se vyšvihl na strom ve skále, a teprve když Charybdis vyvrhla stožár i lodní kýl, sedl na něj a vyvázl.\n\n"}
{"id": "115072", "url": "https://cs.wikipedia.org/wiki?curid=115072", "title": "Orličan VSO-10 Gradient", "text": "Orličan VSO-10 Gradient\n\nOrličan VSO-10 Gradient (zvaný též \"Vosa\") je československý jednomístný samonosný hornoplošný kluzák smíšené konstrukce.\n\nProjekční práce byly zahájeny v Orličanu Choceň již v roce 1972 a prototyp poprvé vzlétnul 16. září 1976. Sériová výroba probíhala v Orličanu Choceň v letech 1978-1990 a celkem bylo vyrobeno 225 kusů. Kluzák nahrazoval v aeroklubech starší větroně VT-116 Orlík II. Oproti Orlíkům nabízel větší pevnost konstrukce a lepší výkony, především při vyšších rychlostech. Díky svým vlastnostem se stal oblíbeným větroněm v aeroklubech.\n\nSoučasný držitel typového oprávnění je Schempp-Hirth výroba letadel spol. s r.o. (do této firmy se transformovala většina aktivit Orličanu Choceň spojená s výrobou letadel)\n\nDohled nad bezpečnostní provozu je prováděn podle pravidel EASA – VSO-10B a VSO-10C jsou takzvaně \"transferovaná\" letadla (jejich certifikace a údržba funguje stejně v rámci celé EU pod dohledem  European Aviation Safety Agency - EASA).\n\nPřední část trupu je vyrobena z laminátu, centroplán je příhradové konstrukce s laminátovým potahem. Za křídlem přechází v duralovou část, ze které je vyrobena také celá nepohyblivá část ocasních ploch (kýlovka a stabilizátor), pohyblivé části (směrovka, výškovka) jsou duralové konstrukce a potažené plátnem. Kostra křídla včetně křidélek je vyrobena ze dřeva a potažena překližkou s výplní z polyuretanové pěny. Mechanizaci křídla tvoří vzdušné brzdy typu Schempp-Hirth vysouvané z horní i dolní strany křídla. Kabina je pak pokryta dvěma díly organického skla (plexiskla), z nichž zadní díl je možno odklopit do boku. Podvozek tvoří hlavní kolo odpružené pryžovými bloky, které je zatahovací, a zadní ostruhové kolečko.\n\nLetoun byl vyráběn ve dvou variantách:\n\nZdroj ke specifikacím:\n\n\n"}
{"id": "115079", "url": "https://cs.wikipedia.org/wiki?curid=115079", "title": "Východokazašská oblast", "text": "Východokazašská oblast\n\nVýchodokazašská oblast ( , ) je oblast na východě Kazachstánu. Byla založena 10. března 1932 v rámci Kazašské ASSR. Má rozlohu 283 300 km². Má 1 451 600 obyvatel a je rozdělena na 15 administrativních okresů. Hlavním městem je Usť Kamenogorsk.\n\nOblast hraničí se třemi oblastmi \"Kazachstánu\" (Pavlodarskou na severozápadě, Karagandskou na západě a Almatinskou na jihu), Altajským krajem a Republikou Altaj v Rusku a autonomní oblastí Číny Sin ťiang.\n\nOblast leží severovýchodně od Balchaše a Alakolských jezer. Západní část je tvořena převážně Kazašskou pahorkatinou, která je ve střední části protnuta ze severozápadu na jihovýchod hřbetem Čingiztau (nadmořská výška 1100 až 1300 m) přecházejícím do hřbetu Tarbagataj (nejvyšší hora Tastau 2992 m). Na severovýchodě je pahorkatina ohraničena výběžky Kalbinských hor (do 1608 m) a západní částí \"Zajsanské kotliny\" s jezerem Zajsan (součást Buchtarminské vodní nádrže). Rozsáhlá Zajsanská kotlina je na jihu ohraničena hřbety \"Tarbagataj\" a Saur. Samý severozápad (severně od Irtyše) vyplňuje Přiirtyšská rovina s výškami 200 až 300 m. Východní část oblasti má horský charakter. Pravý břeh \"Irtyše\" vyplňují hřbety, pahorkatiny a mezihorské kotliny Rudného a Jižního Altaje. Jsou prořezány hlubokými říčními údolími. Nejvyšší výšky dosahuje na severovýchodě Katunský hřbet (hlavní vrchol Bělucha 4506 m). Hřbety \"Rudného Altaje\" (Ubinský, Ivanovský, Ulbinský) převyšují 2000 m a hřbety \"Jižního Altaje\" (Kurčumský, Sarymsakty, Narymský, Jižní Altaj) dosahují až 3000 m. Je zde mnoho ledovců.\n\nKlima je ryze kontinentální. Zima je dlouhá a chladná a léto horké a suché. Průměrná teplota v lednu je -17 °С v rovinách na severozápadě, -12,8 °С na jihozápadě a až -26 °С v uzavřených horských údolích. Průměrná teplota v červenci je 20,3 °С v rovinách na severozápadě, 23,8 °С na jihu. Charakteristické jsou silné sněhové bouře v zimě a pylové bouře v létě. Průměrné roční srážky jsou 300 mm na severozápadě, 155 mm na jihozápadě (v horách až 405 mm), 350 až 380 mm na severovýchodě a 250 až 300 mm na jihovýchodě. V \"Zajsanské kotlině\" je to jen 129 mm a na západních výběžcích \"Rudného Altaje\" 1 000 až 1 500 mm. Maximum srážek je na začátku léta.\n\nŘíční síť je poměrně hustá, především na východě. Zdroj vody řek je sněhový nebo ledovcovo-sněhový. Větší vodní stavy jsou na jaře a v létě. Hlavní řeka oblasti je Irtyš s přítoky Kokpekty, Čar, Kyzylsu, Mykyr, Šagan, Kurčum, Narym, Buchtarma, Ulba a Uba. Řeky na východě jsou prudké, s peřejemi. Jsou důležitými zdroji hydroenergie a slouží ke splavování dřeva. Na jihozápadě tečou řeky Bakanas a Ajaguz (povodí jezera \"Balchaš\") a Karakol, Urd-žar a Emel (povodí \"Alakolských jezer\"). Mnohé nevelké řeky na západě se stávají v létě mělkými nebo dokonce vysychají. Větší sladkovodní jezera jsou Markakol, Zajsan, Ujaly a Sasykkol a slaná Alakol a Žalanaškol. Jezero \"Zajsan\" bylo v souvislosti s postavením přehrady na \"Irtyši\" změněno na obrovskou vodní nádrž (Buchtarminská přehrada). Níže na \"Irtyši\" leží ještě Usť-Kamenogorská přehrada. V Altaji se nacházejí minerální prameny (Rachmanovské Ključi).\n\nSeverozápadní část oblasti je pokryta travnatými stepi na tmavě kaštanových půdách. Také se zde vyskytují pásy borových lesů na píscích a v údolí \"Irtyše\" travnaté louky a porosty topolů, střemchy a vrb. Na jihozápadě jsou pelyňkovo-travnaté stepi na světle kaštanových půdách, střídající se se slanisky. Na samém jihu je pelyňková a pelyňkovo-slanisková poušť na šedozemích a hnědých půdách. V \"Alakolské kotlině\" jsou rozsáhlá prostranství pokryta pískem a slanisky. V \"Kalbynských horách\" (hřbety \"Čingiztau\" a \"Tarbagataj\") od výšky 500 až 600 m převládá travnato-keřovitá step a výše rostou březové a osikové háje na horských kaštanových půdách a horských černozemích. V \"Tarbagataji\" přecházejí ve vyšších polohách v horské louky na horských lučních půdách. Ve východní hornaté části oblasti je charakteristické výškové členění pásem. Na podhorských rovinách je kavylovo-travnatá step na černozemích a na levém břehu \"Irtyše\" převládá kavylovo-kostřavový porost na tmavě kaštanových půdách. V \"Zajsanské kotlině\" převládá pelyňkovo-kostřavový porost na světle kaštanových půdách a pelyňkovo-bijugrunový porost na hnědých půdách. Také se zde vyskytují slaniska. V centrální části kotliny jsou masívy pásových písků. Nižší horské pásmo vyplňuje horská step a vyšší horské lesy (bříza, osika, topol, jedle, smrk, modřín a cedr). Ve výškách 2 000 až 3 000 m jsou subalpské a alpské louky.\n\nVe stepích žijí především hlodavci (sysli rudolící, frčci, křečci, myši, zajíci sněžní), ale také šelmy (vlci, korsaci, stepní tchoři, jezevci, soboli, černohnědé lišky), sudokopytníci (sajgy), ptáci (dropi, skřivani) a plazi (ještěrky, stepní zmije). V pásových borech se dále ještě vyskytují veverky, hranostaji a lasice. V \"Tarbagataji\" žijí medvědi a svišti. V \"Kalbinských horách\" žijí kuny, rysi, norci, srny, kabaři. Na horním toku \"Buchtarmy\" žijí jeleni. V údolích řek a především v přijezerních rákosových porostech žijí divočáci, aklimatizované ondatry a mnoho husí, kachen a bahňáků. V jezeře \"Zajsan\" a v řece \"Irtyš\" žijí ryby (štiky, okouni, karasi, muksuni, siveni, hlavatky, nelmy, jeseteři, sterljadě, cejni, kapři, jelci), v \"Alakolských jezerech\" marinky a okouni a v horských jezerech lipani a pstruzi.\n\n"}
{"id": "115083", "url": "https://cs.wikipedia.org/wiki?curid=115083", "title": "Labiodentální nazála", "text": "Labiodentální nazála\n\nLabiodentální nazála je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 115, ekvivalentním symbolem v SAMPA je M.\n\nTato hláska není v žádném z jazyků popsána jako samostatný foném (někdy se uvádí dialekt kukuya bantuského jazyka teke, zde je však popis této hlásky sporný), ale v mnoha jazycích včetně češtiny funguje jako alofon k obouretnému /m/. Před retozubnými souhláskami a se obvykle posouvá místo artikulace a hláska se vyslovuje jako retozubná, jako je tomu např. ve slově \"tramvaj\".\n\n"}
{"id": "115086", "url": "https://cs.wikipedia.org/wiki?curid=115086", "title": "Seznam jezer ve Vysokých Tatrách", "text": "Seznam jezer ve Vysokých Tatrách\n\nJezera ve Vysokých Tatrách jsou převážně ledovcového původu. Na Slovensku jsou označovaná slovem pleso nebo \"pliesko\" a v Polsku slovem nebo \"stawek\", popř. \"oko\".\n\nJezera ve Vysokých Tatrách zachycuje následující tabulka.\n"}
{"id": "115087", "url": "https://cs.wikipedia.org/wiki?curid=115087", "title": "Glorieuses", "text": "Glorieuses\n\nSouostroví Glorieuses (francouzské \"Îles Glorieuses\" doslova znamená \"Slavné\" nebo \"Blahoslavené ostrovy\", úřední název \"Archipel des Glorieuses\" pak \"Souostroví Glorieuses\", v angličtině známé též pod zkomoleným názvem \"Glorioso Islands\", což by se dalo počeštit jako \"Gloriózy\") je skupina ostrůvků a útesů na severním konci Mosambického průlivu. Největší ostrov Grande Glorieuse leží na , 200 km severozápadně od Madagaskaru, 270 km severovýchodně od Komor a 740 km východně od severního pobřeží Mosambiku.\n\nOstrovy mají plochu 5 km² a patří k nim exkluzivní ekonomická zóna 48 350 km². Přístavy chybí, kotví se na moři. Na Grande Glorieuse je 1300 m dlouhá přistávací dráha pro letadla.\n\nSouostroví se skládá ze dvou ostrovů, \"Grande Glorieuse\" a \"Île du Lys (Liliový ostrov)\", a osmi skalnatých ostrůvků \"(Roches Vertes – Zelené skály)\". Pod hladinou je spojuje korálový útes, obklopující lagunu. Grande Glorieuse má asi 3 km v průměru, je hustě porostlá vegetací, hlavně zbytky kokosové plantáže a přesličníky \"(Casuarina)\".\n\nÎle du Lys, asi 8 km severovýchodně od Grande Glorieuse, je asi 600 m dlouhý, pokrytý písečnými dunami a křovinami, s mangrovovým porostem u břehů. Dříve se na něm těžily fosfáty (guano).\n\nOstrovům dal v roce 1880 jméno Francouz Hippolyte Caltaux, který se zde usadil a založil na Grande Glorieuse kokosovou a kukuřičnou plantáž. V roce 1892 se souostroví stalo francouzským územím. Mezi roky 1914 a 1958 byly vydávány koncese na využívání ostrovů seychelským společnostem.\n\nDnes jsou ostrovy přírodní rezervací s meteorologickou stanicí obsazenou francouzskými vojáky. Souostroví si nárokuje Madagaskar, Seychely a Komory.\n\nPodnebí je tropické a povrch je nízký a plochý, s nadmořskou výškou nepřesahující 12 m. Île du Lys je hnízdištěm migrujících mořských ptáků a na plážích kladou vajíčka želvy.\n"}
{"id": "115088", "url": "https://cs.wikipedia.org/wiki?curid=115088", "title": "Seznam jezer v Západních Tatrách", "text": "Seznam jezer v Západních Tatrách\n\nJezera v Západních Tatrách jsou převážně ledovcového původu. Na Slovensku jsou označovaná slovem pleso nebo \"pliesko\" a v Polsku slovem nebo \"stawek\", popř. \"oko\".\n\nJezera v Západních Tatrách zachycuje následující tabulka.\n\n\n"}
{"id": "115096", "url": "https://cs.wikipedia.org/wiki?curid=115096", "title": "Palác", "text": "Palác\n\nPalác znamená reprezentační obydlí panovníků a šlechty, později i nápadnou a architektonicky významnou budovu ve městě.\n\nSlovo palác přešlo do většiny evropských jazyků přes francouzštinu z latiny a pochází z Palatinus, názvu jednoho z pahorků, na nichž stál starověký Řím. Na Palatinu sídlili bohatí patriciové a od 1. stol. př. n. l. někteří římští císařové. Palác se pak stal obecným označením pro velkolepé panovnické sídlo, ve středověku často na opevněném hradě. Později znamenal palác obytnou část hradu, ale od 15.-16. stol., když se panovníkům podařilo zajistit bezpečnost na celém území a s nástupem střelných zbraní hrady ztratily smysl, začala se i šlechta stěhovat do pohodlnějších zámků. Palácem se pak obvykle rozuměl jednak (městský, i když často ještě opevněný) palác panovníka (Louvre, Tower), jednak reprezentační městské obydlí, kde šlechta obvykle trávila zimní sezónu. Od 19. století, kdy význam šlechty upadl, se název začal používat pro velké a honosné budovy ve městě, a to jak veřejné (například „justiční palác“), tak také obchodní, výstavní a podobně („Palác Adria“, „Veletržní palác“, „Palác kultury“).\n\nJako palác označujeme dnes i rozsáhlé stavební komplexy, kde sídlili panovníci starověkých říší (paláce v Ninive a v Babylónu, palác v Knóssu, císařský palác v Pekingu aj.). Palácové komplexy byly částí měst a obsahovaly také hlavní chrámy. Vydržování velkého panovnického dvora si vynutilo zvláštní způsob vybírání, shromažďování a evidence (naturálních) daní, jemuž se často říká palácové hospodářství. V této souvislosti se patrně také vyvinuly počátky účetnictví, administrativy a snad i písma.\n\nV poměrně chudé střední Evropě raného a vrcholného středověku znamenalo palácové hospodářství císařského dvora nutnost pravidelného stěhování. Vzhledem k nesnázím s dopravou se naopak na císařských hradech shromažďovaly zásoby potravin a dvůr se pak stěhoval z jednoho hradu na druhý.\n\n\n\n"}
{"id": "115097", "url": "https://cs.wikipedia.org/wiki?curid=115097", "title": "Druhé Roháčské pleso", "text": "Druhé Roháčské pleso\n\nDruhé Roháčské pleso ( ) je horské ledovcové jezero na Slovensku. Patří do skupiny Roháčských ples, která se nacházejí v Roháčské dolině v Západních Tatrách. Má rozlohu 0,2140 ha. Je dlouhé 80 m a široké 34 m. Dosahuje maximální hloubky 1,3 m a objemu 1092 m³. Leží v nadmořské výšce 1648 m.\n\nPřitéká do něj Roháčský potok z Třetího Roháčského plesa a odtéká do Velkého Roháčského plesa. Rozměry jezera v průběhu času zachycuje tabulka:\nV plese roste velmi vzácná vodní rostlina zevar úzkolistý. Břeh je částečně porostlý kosodřevinou.\n\nPo severním břehu vede naučná stezka, která je přístupná pěšky v období od 16. června do 31. října.\n\n\n\n"}
{"id": "115098", "url": "https://cs.wikipedia.org/wiki?curid=115098", "title": "První internacionála", "text": "První internacionála\n\nPrvní internacionála byla nadnárodní organizací socialistických stran a dělnických svazů založená roku 1864. (Skutečný původní název byl \"Mezinárodní asociace pracujících\", anglicky \"International Workingmen's Association\".) U jejího zrodu stáli marxisté (Karl Marx, Friedrich Engels) a anarchisté (Michail Alexandrovič Bakunin). V 1. internacionále bylo zastoupeno velmi málo marxistů a mnoho proudhonistů (tj. anarchistů).\nČlenové internacionály se aktivně účastnili povstání Pařížské komuny roku 1871. Svou činnost internacionála ukončila kvůli neshodám marxistů a anarchistů (například v tom, zda vytvořit stát dělníků, či ho zrušit) v roce 1876.\n\nPo porážce Pařížské komuny v roce 1871 charakterizoval Michail Alexandrovič Bakunin Marxovy ideje jako autoritářské a předpověděl, že pokud by se marxistická strana dostala k moci, její lídři by nakonec byli tak špatní jako vládnoucí třída, proti které bojovali (shrnul 1873 v díle \"Stát a anarchie\"). \n\nV roce 1872 na Haagském kongresu konflikt v první internacionále vyvrcholil vyloučením Bakunina a rozdělením na dvě skupiny. Tento střet je často charakterizován jako začátek dlouhotrvajícího konfliktu mezi anarchisty a marxisty. Od té doby měly anarchistické a marxistické směry socialismu odlišnou organizaci včetně soupeřících internacionál.\n\nV roce 1872 se pak internacionála přemístila do New Yorku. Čtyři roky nato byla na filadelfském kongresu rozpuštěna. Pokusy o oživení organizace v dalších pěti letech selhaly.\n\nNicméně byla v roce 1889 založena Druhá internacionála jako její nástupkyně. Mezitím anarchisté se nadále domnívali, že byli nespravedlivě vyhoštěni z internacionály a 15.–16. září 1872 se koná nový kongres v Saint-Imier.\n\nPozději, poté, co obě soupeřící internacionály zhroutily, se anarchosyndikalisté rozhodli znovuobnovit 1. internacionálu na kongresu v Berlíně roku 1922 jako Mezinárodní asociaci pracujících (International Workers Association).\n\n"}
{"id": "115109", "url": "https://cs.wikipedia.org/wiki?curid=115109", "title": "Ústí", "text": "Ústí\n\nÚstí je část toku (řeka, potok), kde se vlévá do jiného toku či do vodní nádrže, moře nebo oceánu. Ústí může vzniknout buď přirozenou cestou (např. ústí Vltavy do Labe), nebo uměle (např. ústí řeky do přehradní nádrže). U ústí je řeka zpravidla nejširší a má zde nejvyšší průtok.\n\nÚstí lze lidskými zásahy přemisťovat vytvářením tzv. polderů na mořském břehu (pokud se moře okolo původního ústí přemění na souš a zůstane tak jen úzký vodní kanál).\n\nÚstí může mít různý charakter a rozeznáváme různé druhy ústí:\n\nÚstí je jedním z často používaných názvů pro města. Pojmenování vzniklo díky nedalekému vyústění jedné řeky do druhé.\n\n"}
{"id": "115122", "url": "https://cs.wikipedia.org/wiki?curid=115122", "title": "Juan da Nova", "text": "Juan da Nova\n\nJuan da Nova (též \"Juan de Nova\") je plochý tropický ostrov v nejužším místě Mosambického průlivu na , 140 km západně od Madagaskaru a 300 km východně od Mosambiku.\n\nNa ostrově není přístav, kotviště se nachází v moři u severovýchodního pobřeží. Na ostrově byla zřízena 1300 m dlouhá přistávací dráha pro letadla.\n\nJuan da Nova je asi 6 km dlouhý a v nejširším místě 1,6 km široký. Je to přírodní rezervace obklopená korálovými útesy. Polovinu ostrova pokrývají lesy (zejména přesličníkovité). Od listopadu do března se zde rozmnožují velké počty rybáků \"(Sterna fuscata)\". Na plážích kolem ostrova kladou vejce želvy.\n\nOstrovu dal jméno João da Nova, galicijský admirál ve službách Portugalců, který na ostrov narazil v roce 1501. Od roku 1897 je Juan da Nova ve francouzských rukách. Od počátku 20. století do roku 1970 se zde těžily zásoby guana (fosfátů). Během druhé světové války byl ostrov opuštěn a příležitostně navštěvován posádkami německých ponorek. Stavby (hangár, koleje, domy a molo) jsou v troskách.\n\nJuan da Nova, se svou exkluzivní ekonomickou zónou o 61 050 km², je nárokován Madagaskarem. Na ostrově je posádka francouzských vojáků z Réunionu a meteorologická stanice.\n\nJuan da Nova leží na námořní trase mezi Jižní Afrikou a severním cípem Madagaskaru. Kolem ostrova jsou silné proudy a na dně leží četné vraky lodí. Nejviditelnější jsou zbytky lodi \"Tottenham\", která najela na jižní útes v roce 1911.\n"}
{"id": "115132", "url": "https://cs.wikipedia.org/wiki?curid=115132", "title": "Bělomořsko-baltský kanál", "text": "Bělomořsko-baltský kanál\n\nBělomořsko-baltský kanál, Bělomořsko-baltská vodní cesta nebo pouze Bělomořský kanál ( zkráceně , , do roku 1961 ) je kanál, který spojuje Bílé a Baltské moře. Vede postupně přes řeku Dolní Vyg, Vygozero, Oněžské jezero, řeku Svir, Ladožské jezero a Něvu. Tato stavba, jež byla dlouho považována za neuskutečnitelnou, byla postavena převážně vězni stalinských gulagů v rekordním čase v letech 1931-1933. Při stavbě zemřelo podle různých odhadů 12 000 (oficiální stalinské údaje) až 250 000 (nezávislé odhady) těchto vězňů.\n\nUž někdy ve 14. století vznikl v tehdejším carském Rusku nápad, že by se dal využít systém řek a jezer na severozápadě \"Ruska\", aby se lodní doprava dala snadněji dovést do centrálních částí země. Již v té době tedy vznikla myšlenka na stavbu \"Bělomořsko-baltického kanálu\". O tomto projektu se uvažovalo nesmírně dlouho, ale nakonec byl zavržen jako neuskutečnitelný.\nJedním z prvních autorů již konkrétnějšího plánu byl kupec Fjodor Michajlovič Antonov, který roku 1824 podnikl lodí cestu od břehů moře přes řeky a jezera, jež měla tvořit součást budoucího kanálu. Ačkoli suchá území musel zvládat za pomoci koňského povozu, stejně dorazil do Petrohradu o celé čtyři měsíce dříve, než bylo zvykem. I přes tento úspěch byl celý projekt tehdejším carským režimem zavržen. Myšlenka byla tzv. dána k ledu až do chvíle, kdy přišli na scénu bolševici.\n\nVelmi důležitou postavou, bez níž by k realizaci projektu stěží došlo, byl Naftalij Aronovič Frenkel, jenž vypracoval rozsáhlý projekt pracovních táborů po celém severu země a dokázal moskevskému vedení, jak výhodná a efektivní je bezplatná práce vězňů. Vedení SSSR se tento projekt nesmírně zalíbil a první stavbou, na které ho chtěli vyzkoušet, byl právě \"Bělomořský kanál\".\nVznikla celá síť pracovních táborů, v nichž už v květnu roku 1930 bylo vězněno\n171 251 lidí. 3. června stejného roku bylo \"Radou práce a obrany SSSR\" přijato konečné rozhodnutí o stavbě kanálu. Práce postupovala neuvěřitelně rychlým tempem. 1. července 1931 byl dokončen nákres celého projektu, 1. srpna téhož roku byly zahájeny stavební práce a na jaře roku 1933 už po novém kanálu pluly první parníky.\n\nObludnost Frenkelova plánu dovedl k dokonalosti sám Josif Vissarionovič Stalin.\n\n\"Stalin\" chtěl celému Rusku ukázat, že to, co nezvládl carský režim za několik století, dokáže \"SSSR\" za pár měsíců; světu zase potřeboval ukázat, jakých staveb je \"SSSR\" schopen. V důsledku toho putovaly na gulag statisíce lidí, aby se nuceně podíleli na stavbě Bělomořského kanálu. V dané oblasti bylo navíc nalezeno mnoho pravoslavných osad, o nichž se za vlády Lenina vůbec nevědělo. I jejich obyvatelé skončili v lágru. Přesná čísla nejsou k dispozici, ale odhaduje se, že na stavbě kanálu se podílelo kolem 160 000 vězňů, přičemž úmrtnost byla kolem 19 %. Je však pochopitelné, že samotná fyzická síla by ke stavbě takového projektu nestačila, takže byli po celé zemi houfně zatýkáni inženýři a konstruktéři, kteří byli na základě smyšlených obvinění nuceni k práci na kanálu.\nNapříklad ze vzpomínek Ing. Vjazemského, který byl z ničeho nic uvězněn, vyplývá, že když se ptal vyšetřovatele NKVD, za co byl vlastně zatčen, dostalo se mu odpovědi, že „není sovětským člověkem“. Vjazemský se zamyslel a prohlásil: „Já nemám rád shromáždění, nečtu sovětské noviny a nechodím na schůze. Toto znamená, že nejsem sovětským člověkem?“ Tohle jeho tvrzení k odvlečení do gulagu stačilo. Dalším zatčeným a nuceně nasazeným byl Ing. K. M. Zubrick. Ten se ani nikdy pořádně nedozvěděl, za co byl vlastně uvězněn. Na jeho otázky odpovídali příslušníci \"NKVD\", že to není podstatné.\nPo dokončení stavby nastala největší amnestie v dějinách \"SSSR\": 12 484 vězňů bylo zcela zproštěno trestu a 59 516 vězňům byly tresty sníženy. I přes tuto masovou amnestii však stalinský teror pokračoval a v roce 1935 už bylo na gulagu vězněno kolem jednoho milionu lidí.\n\nCelý projekt se zdá jen těžko uvěřitelný, vykopání 227 km kanálu se stihlo za pouhých 22 měsíců (pro srovnání: Panamský průplav, který měří 81 km, se budoval 396 měsíců, má ovšem mj. podstatně větší hloubku), navíc v krajině, kde je devět měsíců mráz a zbytek roku vedra, rašeliniště a obrovská hejna komárů. Cesta z Archangelsku do Petrohradu dřív měřila 5167 km, zatímco dnes měří pouhých 1248 km; skutečný hospodářský význam kanálu však byl pochybný, mj. proto, že malá hloubka znemožňovala jeho využívání většími loděmi.\n\nPrůplav byl několikrát prohlouben a nyní je jeho hloubka 5 m, což umožňuje plavbu námořních lodí s menším ponorem a říčně-námořních lodí.\n\nRuské úřady plánují do roku 2018 provést rozsáhlou modernizaci celé sítě ruských vodních cest, především průplavu Volha-Balt a Bělomořsko-baltského průplavu. Některé práce již probíhají od roku 2012 a očekává se uvedení vodních cest na požadované parametry z dnešního nevyhovujícího stavu.\n\nRočně se průplavem přepraví přibližně 500 000 tun nákladu, ale v posledních letech je vidět trvalý nárůst přeprav. Vrchol přeprav na průplavu byl v roce 1985, kdy bylo po průplavu přepraveno 7 milionů 300 tisíc tun nákladu. V letech 2010–2012 zahájily provoz na průplavu 3 nové hotelové lodě speciálně postavené pro rozměry průplavu.\n\n\n\n"}
{"id": "115139", "url": "https://cs.wikipedia.org/wiki?curid=115139", "title": "Radějov", "text": "Radějov\n\nNázev Radějov má více sídel:\n\n\n… nebo také:\n\n"}
{"id": "115145", "url": "https://cs.wikipedia.org/wiki?curid=115145", "title": "HypeMAGAZINE", "text": "HypeMAGAZINE\n\nhypeMAGAZINE je exkluzivní okrajový magazín, vychází jednou měsíčně a vydává ho firma X publishing. Zabývá se často okrajovými tématy (v č. 20 byla tématem čísla sebevražda), k magazínu se přikládá i film na DVD, často bývá tematicky příbuzný s aktuálním vydáním. V čísle o sebevraždách byl přiložen film Smrt Panen, jehož obsahem je hromadná sebevražda 4 sester.\n\nŠéfredaktorem magazínu byl Petr Bílek, art directorem je Martina Černá.\n\n"}
{"id": "115147", "url": "https://cs.wikipedia.org/wiki?curid=115147", "title": "Karel Kotas", "text": "Karel Kotas\n\nKarel Kotas (20. ledna 1894, Olomučany – 24. dubna 1973, Praha) byl český architekt, žák významného českého architekta Jana Kotěry.\nNejvíce jeho staveb najdeme v Ostravě, kde ve třicátých letech 20. století neměl konkurenci a většina významnějších architektonických zakázek směřovala k němu.\n\nKarel Kotas přichází do Ostravy v roce 1925 jako mladý architekt. Z počátku pracuje na městském stavebním úřadu, kde je pověřen dozorem nad stavbou Nové radnice, která je mimochodem největší magistrátní budovou v České republice. Tuto práci vykonával až do roku 1930.\n\nV roce 1927 se zúčastnil soutěže na architektonický návrh Moravskoostravské spořitelny, jejíž součástí byla i městská knihovna na dnešním Benešově náměstí. Soutěže se zúčastnil dvěma architektonickými návrhy. Jedním byl návrh čistě funkcionalistické stavby, která sklidila úspěch u odborníků a dlužno říci, že je škoda, že jej nemohl realizovat. Ta však nepřesvědčila konzervativní zadavatele. Svůj druhý návrh koncipoval daleko „tradičněji“ ve stylu, ve kterém lze vypozorovat ještě vliv jeho učitele Kotěry.\n\nDruhý návrh zvítězil a v roce 1928 byla zahájena výstavba.\n\nJiž v této době dostává Kotas další zakázku na projekt nového obchodního domu Brouk a Babka, která se rozhodla otevřít ve třetím největším městě tehdejšího Československa svou pobočku. Pětipodlažní železobetonová budova je již navržena zcela ve funkcionalistickém stylu s otevřenou vnitřní dvoranou prosvětlenou střešním světlíkem (prvek, který uplatnil také v předcházející stavbě spořitelny), avšak přesto se mu nepodařilo plně dosáhnout dojmu funkcionalistické lehkosti a „průsvitnosti“, jaký vyzařoval jeho nerealizovaný návrh Moravskoostravské spořitelny. Důvody byly ryze praktické a lze v nich vysledovat tlak vnějších okolností i zadavatelů, kterým se musel přizpůsobovat (materiál fasády, okenní pásy, výška budovy, aj.).\n\nKarel Kotas odchází z Ostravy v roce 1932 (důvody jeho odchodu nejsou jasné), ještě se zde několika projekty vrací, ale dále působí v Teplicích nad Bečvou, v Rožnově pod Radhoštěm, v Brně a Praze. Dá se však říci, že mimo Ostravu (Moravu) se mu již nepodařilo realizovat významnější stavby.\n\n\n\n"}
{"id": "115150", "url": "https://cs.wikipedia.org/wiki?curid=115150", "title": "Srážkoměr", "text": "Srážkoměr\n\nSrážkoměr je přístroj používaný v meteorologii a hydrologii k měření srážkových úhrnů.\n\nOmbrometr je tvořen válcem s nálevkou, kterou jsou padající srážky sváděny do nádoby uvnitř válce. Úhrn se zjistí přelitím obsahu této nádoby do kalibrovaného odměrného válce. Sníh se zachytává do ombrometru bez nálevky a nechává se roztát. V Česku se používají ombrometry se záchytnou plochou 0,05 m².\n\nOmbrograf umožňuje měřit srážkové úhrny kontinuálně. Srážky stékají do nádoby s plovákem, na plovák je napojeno registrační zařízení, které zapisuje na otáčející se papír. Takto vytvořený záznam se nazývá ombrogram, jedná se o průběh celkového množství srážek v čase, z něho se dá odvodit intenzita srážky.\n\nOmbrografy jsou nahrazovány modernějšími a přesnějšími automatickými člunkovými srážkoměry. Zachycená srážka je sváděna na dělený překlápěcí člunek. Po naplnění jeho jedné poloviny příslušným objemem vody (odpovídajícím úhrnu srážek např. 0,1 mm) se člunek překlopí, čímž z první poloviny vyteče voda a srážka začne stékat do druhé poloviny. Překlopení je zaznamenáno a jejich počet určuje celkový úhrn srážek. Člunkové srážkoměry se vyrábí s různou záchytnou plochou (např. 200 cm² nebo 500 cm²). Automatické srážkoměry používané k profesionálnímu měření jsou vybaveny vytápěním, aby bylo možno kontinuálně měřit i množství tuhých srážek.\n\nMěření srážek pomocí běžných srážkoměru sebou přináší určité nepřesnosti, a to v důsledku toho, že některé dešťové, popř. sněhové částice jsou vlivem větru unášeny kolem nádoby srážkoměru a dochází tak k podhodnocení srážkových úhrnů zejména na exponovaných stanicích až o 20 %.\n"}
{"id": "115153", "url": "https://cs.wikipedia.org/wiki?curid=115153", "title": "Rank 1", "text": "Rank 1\n\nRank 1 je dvojice nizozemských DJů a producentů tvořících především taneční hudbu žánru trance, kteří dříve vystupovali pod označením „Pedro a Benno“. Rank 1 byl pro oba členy (Benno De Goeij a Piet Bervoets) prvním komerčně úspěšným projektem. Pravidelně se umisťují v žebříčcích nejlepších DJů a vystupují na mnoha hudebních oslavách, např. Trance Energy. Od založení vytvořili nespočet tanečních hitů.\n\nJejich největším hitem byl v roce 2000 track \"Airwave\", který vystoupal až na 10. příčku britské hitparády. Později byl od nich také remixován s přidanými vokály a je znám jako \"Breathing (Airwave 2003)\".\n\n\n\n\n\n"}
{"id": "115155", "url": "https://cs.wikipedia.org/wiki?curid=115155", "title": "Tromelin", "text": "Tromelin\n\nTromelin (francouzsky \"Île Tromelin\") je plochý ostrov v Indickém oceánu na , 435 km východně od severního pobřeží Madagaskaru a 560 km severozápadně od Mauricia; obě zmíněné země vznášejí na Tromelin nároky.\n\nNa ostrově nejsou přístavy ani kotviště a přístup z moře je obtížný. Je zde však 1000 m dlouhá přistávací dráha pro letadla. Tromelin je nízký, křovinami pokrytý pruh písku asi 1700 metrů dlouhý a 700 metrů široký, obklopený korálovými útesy. Je hnízdištěm mořských ptáků a želv.\n\nOstrov byl poprvé zaznamenán francouzským lodivodem v roce 1722. Pojmenován byl podle rytíře de Tromelina, kapitána francouzské válečné lodi \"La Dauphine\", která připlula k ostrovu v roce 1776. Francie Tromelin obsadila v roce 1954.\n\nU ostrova leží vrak francouzské lodi \"Utile\", která v roce 1761 vezla otroky z Madagaskaru na Mauricius a najela na útesy u Tromelinu. Posádka se dostala na Mauricius ve člunu, ale asi 60 otroků nechala na pustém ostrově. O patnáct let později rytíř de Tromelin zachránil hrstku přeživších: sedm žen a osm měsíců staré dítě.\n\nTromelin má exkluzivní ekonomickou zónu 280 000 km² společnou s Réunionem. Na ostrově je meteorologická stanice, která vydává varování před cyklóny.\n"}
{"id": "115164", "url": "https://cs.wikipedia.org/wiki?curid=115164", "title": "Dům knihy (Ostrava)", "text": "Dům knihy (Ostrava)\n\nDům knihy (původně Obchodní dům Brouk a Babka, od roku 1945 Ostravanka, od roku 2001 do roku 2013 Dům knihy Librex ) je památkově chráněná šestipodlažní budova v Ostravě architekta Karla Kotase z roku 1928, stojící na Smetanově náměstí (č. o. 8) na parcele č. 219/1. Původně byla postavena jako součást sítě obchodních domů Brouk a Babka. Pod názvem „obchodní dům čp. 222 (Ostravanka) (dříve Brouk a Babka)“ a číslem 29910/8 - 3053 je zapsán v ústředním seznamu nemovitých kulturních památek (rok zápisu není ve výpise ze seznamu uveden). Dům knihy společnosti Knihcentrum.cz je největší ostravské a jedno z největších českých knihkupectví.\n\nObchodní dům byl postaven v roce 1928 jako nejmodernější v síti obchodů firmy Brouk&Babka. Projekt navrhoval architekt Karel Kotas, který je v Ostravě znám i jinými významnými stavbami z té doby. Budova byla navržena také s ohledem na sousední divadlo jako pětiposchoďová s železobetonovu konstrukcí a s přirozeným osvětlením velkým světlíkem. Stavba se stala první funkcionalistickou stavbou v Ostravě a proto byla zapsána do seznamu nemovitých památek České republiky (ÚS KP ČR, rejstříkové číslo 3035).\n\nJiž v průběhu stavby se objevily problémy se spodní vodou (budova stojí na místě bývalého mlýnského náhonu), došlo k prodražení celé stavby a proto nebyl projekt Karla Kotase realizován zcela podle jeho představ. Týkalo se to zejména materiálů použitých na fasádu budovy.\n\nPo svém otevření se obchodní dům Brouk&Babka stal velmi úspěšným, a proto byla již po osmi letech prosklenou konstrukcí zastřešena dvorana, procházející všemi patry. Důvodem byly požadavky na větší obchodní plochu. Pamětníci ovšem tvrdí, že zastřešení proběhlo po sebevraždě ženy, která skočila právě do této dvorany. Budova tím částečně ztratila svůj původní Kotasův rukopis a především prosvětlenost.\n\nDne 29. srpna 1944 při mohutném náletu Američanů na Ostravu byl obchodní dům zasažen leteckou pumou, která sice neexplodovala, ale zdemolovala horní dvě podlaží. Po válce se uvažovalo o stržení budovy, ale nakonec byla provedena z finančních důvodů provizorní oprava, která připravila budovu o šesté podlaží a prosklenou střechu. Páté podlaží bylo přeměněno na kancelářské a skladovací prostory.\n\nPo znárodnění v roce 1945 byl obchodní dům přejmenován na Ostravanku. Spravoval jej státní podnik Oděvy a prošel ještě několika rekonstrukcemi (1960 a 1974), které nakonec naprosto potlačily jeho originalitu a původní vyznění.\n\nPo roce 1989, kdy přešel obchodní dům do soukromých rukou, byl využíván již jen zčásti. V roce 2001 budovu získala firma Librex, která se zde rozhodla vybudovat největší obchodní dům s knihami v České republice.\n\nRekonstrukce byla zahájena 1. dubna 2001. Při rekonstrukci byla znovu obnovena dvorana a mnoho jiných prvků z původního projektu Karla Kotase. Přestavba byla vedena snahou přiblížit interiér co nejvíce původnímu funkcionalistickému stylu a zároveň do něj vnést nejmodernější prvky tak, aby vyhovoval náročným požadavkům současných zákazníků. Dům knihy Librex byl oficiálně otevřen pro veřejnost poprvé 5. září 2001. Firma Librex získala cenu Dům roku 2001 udělovanou Magistrátem města Ostravy za tuto rekonstrukci.\n\nPo letech nedůstojného „přestavování“ tak od roku 2001 opět slouží veřejnosti, tentokrát jako největší český knižní obchod. Součástí Domu knihy Librex jsou také pravidelné kulturní a společenské akce pořádané zde pro nejširší veřejnost. Od roku 2008 je zde umístěna také diskusní scéna festivalu Colours of Ostrava.\n\nV září 2013 změnila budova svého majitele. Společnost KNIHCENTRUM.CZ s.r.o. navázala na tradici Domu knihy Librex a nadále nabízí knižní sortiment. Konají se zde rovněž besedy, autogramiády, křty knih. V Domě knihy KNIHCENTRUM.CZ je k dispozici rekonstruovaná kavárna a dětský koutek.\n\n\n\n"}
{"id": "115166", "url": "https://cs.wikipedia.org/wiki?curid=115166", "title": "Horacio Quiroga", "text": "Horacio Quiroga\n\nHoracio Quiroga (31. prosince 1878 Salto, Uruguay – 19. února 1937 Buenos Aires, Argentina) byl uruguayský povídkář.\n\nQuiroga, celým jménem Horacio Silvestre Quiroga Forteza prožil život poznamenaný mnoha tragédiemi. Narodil se ve městě Salto, které leží na hranicích Uruguaye s Argentinou. Krátce po narození se jeho otec se nešťastnou náhodou zastřelil. V Saltu prožil své dětství, studium absolvoval v Montevideu. Snažil se cestovat a psal první krátké povídky a básně, ale oddával se také drogám a jeho bouřlivý životní styl ho brzy přivedl na mizinu. Kromě toho znovu zasáhla do jeho života střelná zbraň, když nedopatřením zastřelil svého přítele. Vystřídal několik zaměstnání, např. řídil bavlníkovou plantáž v severoargentinské provincii Chaco. Tento jeho podnik brzy zkrachoval, nicméně Quirogovi učarovala pralesní příroda na pokraji civilizace. Quiroga pak pracoval jako učitel na gymnáziu v Buenos Aires, ale po nějaké době se přestěhoval do paragvajského městečka San Ignacio uprostřed divoké přírody v provincii Misiones, kde prožil devět let. Pracoval zde jako učitel. V r. 1909 se oženil s Anou Marií Ciriesovou a narodili se jim synové Eglé a Darío, jeho žena se však o šest let později otrávila kyanidem. Quiroga se vrátil do Buenos Aires, nicméně příležitostně žil i ve svém domě v Misiones. Ještě jednou se oženil, ale ani druhé manželství dlouho nevydrželo. Když u něj v r. 1937 lékaři diagnostikovali rakovinu, stejně jako první žena se otrávil kyanidem. Také oba jeho synové později ukončili život vlastní rukou.\n\nVe svých dílech se vracel k literárním postupům Edgara Allana Poea, ale také v nich lze najít předzvěst magického realismu. Kromě povídek psal také příběhy pro děti, které vyšly v češtině pod názvem \"Pohádky z pralesa\". Hlavními hrdiny těchto osmi krátkých pohádek jsou různá pralesní zvířata, která pomáhají dobrým lidem a bojují proti zlu. V jedné pohádce například lovec zachrání velikou zraněnou želvu a když poté sám onemocní, želva jej odnese z pralesa až do Buenos Aires. V jiném příběhu zálesák zakáže lovit ryby v řece Yabebirí dynamitem, čímž si nakloní říční trnuchy, které ho pak s nasazením života zachrání před smečkou jaguárů. Pohádky apelují na ochranu přírody a soulad člověka s životem pralesa.\n\n\n\n"}
{"id": "115170", "url": "https://cs.wikipedia.org/wiki?curid=115170", "title": "Mathias Schönerer", "text": "Mathias Schönerer\n\nMathias Schönerer (9. ledna 1807, Vídeň, Rakousko – 30. října 1881 Vídeň, Rakousko) byl rakouský železniční inženýr.\n\nV letech 1829–32 řídil dostavbu koněspřežné železnice České Budějovice – Linec a později v letech 1834–35 její pokračování Linec – Gmunden. Původně plánovanou koncovou stanici Mauthausen přitom změnil na hospodářsky významnější Linec. V roce 1840 byl stavbyvedoucím tratě Vídeň – Gloggnitz, kterou sám vyměřoval a jejíž provoz v letech 1841–1853 řídil. Až do roku 1870 se pak podílel na většině významných železničních projektů v Rakousku (prosazoval například adhezní železnici přes Semmering) a za své zásluhy byl roku 1860 povýšen do rytířského stavu.\n\nSe svou manželkou Marií Annou Antonií Rehmannovou měl syna Georga, známého antisemitského politika, a dceru Alexandrinu, herečku a divadelní podnikatelku.\n\nPo Matthiasi Schönererovi se jmenoval v JŘ 2016/2017 jeden pár expresních vlaků (společností ČD a ÖBB) jezdící mezi Prahou-Holešovicemi a Linzem Hbf (v dalším období byly všechny vlaky v této trase pojmenovány hromadným názvem Jižní expres).\n\n"}
{"id": "115172", "url": "https://cs.wikipedia.org/wiki?curid=115172", "title": "Strojová instrukce", "text": "Strojová instrukce\n\nStrojová instrukce je v informatice označení kódovaného příkazu pro provedení elementární operace procesoru, kterou je procesor schopen přímo vykonat (procesor je základní součástí počítače). Posloupnost strojových instrukcí je označována jako strojový kód. Různé procesory mají různé sady strojových instrukcí. Některé procesory podporují více sad strojových instrukcí (např. současné procesory pro počítače IBM PC kompatibilní podporují sadu x86-16, IA-32 a x86-64, které se celkově označují jako x86).\n\nFunkce strojové instrukce se pojmenovává tzv. \"mnemonikou\". Za mnemonikou mohou (ale nemusí) následovat \"operandy\", neboli parametry dané strojové instrukce.\n\nMnemoniky se většinou skládají z několika písmen zkratkovitě v angličtině naznačujících funkci dané strojové instrukce. Například mnemonika SUB (z anglického SUBtract - odečti) se může použít pro operaci odečítání, mnemonika CMP (CoMPare) může být použita pro označení strojové instrukce pro porovnání dvou čísel. Pro zápis ani pro implementaci instrukcí neexistují jednotná pravidla, každá rodina procesorů (nebo také architektura) má vlastní instrukční sadu s vlastními mnemonikami, kterou vytváří výrobce procesoru.\n\nJestliže mnemonika označuje \"co\" daná strojová instrukce dělá, její operandy určují s \"čím\". Jinými slovy, operand určuje zdrojová nebo cílová data, nad kterými daná strojová instrukce pracuje. Operand bývá buď konstantou, nebo adresou v některém z paměťových prostorů počítače. Typicky jsou to adresový prostor registrů a operační paměti.\n\nAdresa může být určena buď přímo (tzv. přímé adresování) - jako konstanta určující index buňky v operační paměti počítače. Druhou základní možností je nepřímé adresování, kdy je operandem registr jehož obsah je interpretován jako index buňky v operační paměti počítače.\n\nNásledující jsou uvedeny v instrukčním kódu procesoru Siemens SAB 80C166. Z hlediska výkladu je vhodný, protože jde o jednoduchý 16 bitový procesor s poměrně čistou, nijak extrémní architekturou.\n\n\nStrojové instrukce se dělí podle svého určení na přesunové, aritmeticko-logické a řídící instrukce. Výrobci většinou používají mnohem jemnější rozdělení (např. přesuny, aritmetické, logické, rotace, násobení a dělení, skoky, zásobníkové, systémové instrukce).\n\nU některých architektur není situace tak jasná. Například přesunová strojová instrukce, která změní hodnotu v systémovém registru procesoru de-facto přebírá funkci systémové instrukce.\n\nPřesunové slouží ke kopírování dat v paměti. Tyto instrukce mají typicky mnemoniku MOV (z angl. move - přesun), případně LD nebo ST (load, store). Prakticky vždy mají dva operandy - zdrojový a cílový, kdy hodnota uložená ve zdrojovém operandu je uložena do cílového operandu.\n\nAritmeticko-logické instrukce slouží k vykonávání aritmetických nebo logických operací. V podstatě jde o to, že se zdrojovými operandy se provede určitá matematická operace, jejíž výsledek je uložen do cílového operandu. Velmi častý je případ, kdy jeden ze zdrojových operandů slouží současně jako cílový. To znamená, že např. instrukce add r0, r1 nejprve sečte hodnoty registrů r0 a r1, přičemž výsledek uloží do registru r0.\n\nTypickými funkcemi aritmeticko-logických instrukcí jsou sčítání (ADD), odečítání (SUB), porovnávání (CMP), bitové logické součty (OR) a logické součiny (AND), bitové posuny a rotace.\n\nAritmetické nebo logické nemusí být vždy dvouoperandové, instrukce realizující např. absolutní hodnotu, násobení mínus jedničkou, nebo dvojkový doplněk mají pouze jeden operand.\n\nPodle možností daného procesoru se liší šířka operandů (8/16/32 bitů) a jejich typ. Některé procesory (např. PIC) mají pouze instrukce pro jednoduché operace s malými celými čísly (viz byte), jiné mohou přímo pracovat s čísly v plovoucí řádové čárce (např. dle standardu IEEE 754).\n\nZáměrným vedlejším efektem provedení instrukce obvykle bývá určité nastavení příznakových bitů v procesoru, který za tímto účelem obsahuje takzvaný registr příznaků. Registr příznaků využívají především podmíněné skoky a instrukce pro přičítání nebo odečítání s přenosem. Způsob nastavování příznaků bývá obvykle pro určitou skupinu instrukcí stejný. Zvláštní funkci z tohoto hlediska zastávají instrukce pro porovnávání, protože nemění hodnotu svých operandů, ale pouze nastavují příznakové bity (anglicky flags).\n\nTéměř vždy jsou přítomny příznakové bity\n\nProbírat přesný význam příznakových bitů je nad rámec tohoto článku, navíc co se týče \"CY\" existují dvě možnosti implementace při odčítání a porovnávání. Různé procesory mohou implementovat více, ale jen výjimečně méně příznakových bitů (např. Intel 8080 neimplementoval příznak přetečení).\n\nTyto instrukce mění buď tok programu, nebo způsob, jakým procesor funguje. Základní řídící instrukcí je instrukce skoku (typicky má \"mnemoniku\" JMP), která říká, že vykonávání programu nepokračuje následující instrukcí, ale instrukcí která je uložena na adrese definované operandem instrukce JMP.\n\nPodobnou funkci má instrukce podmíněného skoku, která se používá v kombinaci s instrukcemi nastavujícími příznakové bity k větvení programu. Ke skoku dojde pouze za předpokladu, že jsou určitým způsobem nastaveny příznakové bity procesoru. Následující instrukce podmíněného skoku (např. JMPR CC_NZ, 1234h - skoč, když není nastaven příznak Z - zero) může například \"přehodit výhybku programu\", pokud výsledkem kontrolního součtu nebyla nula.\n\nOpakovaně využívané sekvence kódu je možné vyvolat pomocí instrukce volání podprogramu (typicky \"CALL\"), konec podprogramu označuje instrukce návratu z podprogramu (typicky \"RET\" nebo \"RETURN\").\n\nKromě toho mohou některé instrukce měnit způsob chodu procesoru, extrémním případem může být procesor ARM, který může být přepínán mezi dvěma různými soubory instrukcí - mezi \"ARM\" módem a \"thumb\" módem. Přičemž instrukční soubor ARM je optimalizovaný na rychlost, zatímco instrukční soubor \"thumb\" je optimalizovaný na velikost kódu.\n\nAby mohly být instrukce vykonávány procesorem, je nutno je uložit do polovodičové paměti, jako sekvence několikaciferných dvojkových čísel. Tato sekvence se nazývá strojový kód. Výrobce procesoru proto pro každou instrukci definuje, jakým způsobem má být zakódována do paměti počítače.\n\nAbychom si to ozřejmili, výrobce procesoru může například stanovit, že každá instrukce je zakódována pomocí 16 bitů (neboli dvojkových cifer). Přitom do prvních šesti bitů se zakóduje mnemonika instrukce (šestibitové číslo nám dovolí implementovat 64 typů instrukcí - \"mnemonik\"), do druhých pěti bitů zakódujeme první operand, do posledních pěti bitů druhý operand. Ve skutečnosti bývá kódování instrukcí mnohem složitější, avšak princip je stejný.\n"}
{"id": "115173", "url": "https://cs.wikipedia.org/wiki?curid=115173", "title": "Minas Tirith (Gondor)", "text": "Minas Tirith (Gondor)\n\nMinas Tirith (sindarsky \"Strážní věž)\", původně Minas Anor (sindarsky \"Věž Slunce\") je opevněné město ve fiktivním světě J. R. R. Tolkiena Středozem v Gondoru. Ve druhé polovině Třetího věku se stalo hlavním městem Gondoru. Je též nazýváno Bílým městem nebo Městem králů. Rohirové jej též ve svém jazyce nazývají Mundburg.\n\nMěsto Minas Tirith bylo postaveno na hoře Mindolluina na východní straně Ered Nimrais, směřující na východ k Pelenorským polím, Osgiliathu a k Hoře osudu v Mordoru.\n\nMěsto bylo rozděleno na sedm úrovní vytesaných do stěn kopce. Každá byla zhruba 100 stop vysoká, obklopená bílým opevněním s bránou na nižší úroveň. Z nejvyšší úrovně vybíhal dopředu ostroh končící až nad první úrovní. Zde se nacházela citadela a věž, kde byl uložený palantír.\n\nMinas Anor (věž zapadajícího slunce) založil Anárion r. 3320 Druhého věku. Město bylo sestrou Minas Ithil (věž vycházejícího měsíce) založeného Isildurem. Ostoher r. 120 Třetího věku město přestavěl a po velkém moru se Minas Anor stalo hlavním městem království. Král Tarondor přesunul královský dům z Osgiliathu do Minas Anor v roce 1640 T. v. V roce 2002 dobyl Minas Ithil Pán nazgûlů a Minas Anor se přejmenovalo na Minas Tirith.\n\nSauronova vojska vedená Pánem nazgûlů ve válce o prsten město oblehla a prorazila první bránu. Pán nazgûlů byl však s vojskem v bitvě na Pelennorských polích s pomocí Rohirů a Aragornových posil poražen. Při této bitvě byl zabit rohanský král Théoden.\nV době války zde panoval Denethor, otec Boromira a Faramira.\n\nPo zničení Jednoho prstenu přivedl Gimli část trpasličího lidu z Ereboru do Gondoru a ti vykovali novou bránu z mithrilu a oceli.\n"}
{"id": "115190", "url": "https://cs.wikipedia.org/wiki?curid=115190", "title": "Schwerin", "text": "Schwerin\n\nSchwerin (starší český název Zvěřín) je město v severním Německu a hlavní, ne však největší město spolkové země Meklenbursko-Přední Pomořansko. V roce 2018 v něm žilo obyvatel.\n\nSchwerin je obklopen jezery Meklenburské jezerní plošiny. Největší z okolních jezer, Zvěřínské jezero (Schweriner See), zabírá plochu 60 km².\n\nMěstskou pamětihodností je zámek, který se nachází na ostrově ve Zvěřínském jezeře.\n\nSousední obce: Leezen, Raben Steinfeld, Plate, Lübesse, Holthusen, Pampow, Klein Rogahn, Wittenförden, Brüsewitz, Pingelshagen, Klein Trebbow, Seehof a Lübstorf.\n\nLokalitu známou archeologickými nálezy z počátku letopočtu osídlili kolem roku 700 Slované a pojmenovali ji \"Zverin\" podle zdejší zvěře. Latinská forma tohoto názvu byla \"Suerin\" a z ní vzniklo německé \"Schwerin\".\n\nPrvní písemná zmínka o sídle je v kronice Dětmara z Merseburku z roku 1018, kdy se na zdejším hradišti opevnil lutický kníže Mečislav před vlastním lidem, který jej obviňoval z porážky v bitvě s Poláky roku 1017. Město roku 1164 založil saský a meklenburský kníže Jindřich Lev z rodu Welfů. Roku 1228 byla ustavena první městská rada. Zdejší dóm byl od 13. století proslulým poutním cílem, kam věřící putovali uctít kapky Kristovy krve v jaspisu. Dómská kapitula byla povýšena na arcibiskupskou. Roku 1340 byly vystavěny městské hradby. Od roku 1358 je město součástí Meklenbursko-zvěřínského vévodství. Bylo také součástí Svaté říše římské, v letech 1351-1378 patřilo pod vládu císaře Karla IV., který ovlivňoval volbu zdejších arcibiskupů. Stal se jím například Albrecht Aleš ze Šternberka.\n\nKnížecí zámek se stal v době renesance centrem vzdělanosti, naproti němu byla roku 1536 založena knížecí škola \"Fredericianum\", jejíž budova později shořela, stejně jako dóm, který byl dostavěn v 19. století.\n\nMezi léty 1560-1700 město neblaze proslulo 103 čarodějnickými procesy, při kterých bylo upáleno 45 žen a další vězněny a mučeny. Za tyto tragédie se městská správa roku 2016 všem pronásledovaným omluvila a na budovu radnice instalovala pamětní desku. Roku 1819 byla vystavěna židovská synagoga, zbořená při Křišťálové noci roku 1938. \n\nV letech 1918-1934 byl Schwerin hlavním městem svobodného státu Meklenbursko-Zvěřín, 1934-1952 hlavní město Meklenburska, po zrušení spolkových zemí v bývalé NDR roku 1952 krajské město. Od roku 1990 je hlavním městem spolkové země Meklenbursko-Přední Pomořansko.\n\n\n\n\n"}
{"id": "115193", "url": "https://cs.wikipedia.org/wiki?curid=115193", "title": "Violka chlumní", "text": "Violka chlumní\n\nViolka chlumní (\"Viola collina\") je vytrvalá bylina vysoká za květu jen 5-10 cm, po odkvětu se listy zvětšují až na dvojnásobek. Oddenek je dlouhý, často vícehlavý, výběžky se nevytváří. Listy jsou jen v přízemní růžici, lodyha se netvoří. Čepel listů je na bázi hluboce srdčitá, stejně široká jak dlouhá nebo o málo delší než širší. Řapík listů je oděný krátkými nazpět namířenými chlupy. Na bázi listů se nachází palisty, které jsou hluboce třásnité a třásně jsou brvité (důležitý znak pro odlišení od violky vonné a violky srstnaté). Kvete v březnu až dubnu, květy jsou bledě modrofialové s bílou ostruhou a jen slabě vonné.\n\n\nViolka chlumní roste ve střední Evropě, směrem na jihozápad končí v západních Alpách, na jih po severní Itálii a severní část bývalé Jugoslávie, dále roste na Balkáně, střední části evropské části Ruska, izolovaně ve střední Skandinávii, místy ve střední Asii. Další ostrůvkovitý výskyt je ve východní Asii. Je rozšířena po celém Česku, kromě vyšších horských poloh, ovšem značně nestejnoměrně. Místy je celkem běžná, jinde je na rozsáhlejších územích velmi vzácná nebo chybí, např. na jihovýchodní Moravě či části severních Čech. Roste spíše na bazickém podkladě a v lese než v bezlesí, např. dubohabřinách (sv. \"Carpinion\"), teplomilných doubravách (\"Quercion pubescenti\"-\"petraeae\"), křovinách (sv. \"Prunion fruticosae\"), světlých borových lesích (\"Dicrano-Pinion\"), vzácně suchých trávnících (tř. \"Festuco\"-\"Brometea\"). Někdy bývají stanoviště např. osypy opukových skal.\n\nNejčastěji se kříží s violkou srstnatou, kříženec se jmenuje \"Viola\" × \"interjecta\" Borbás in Hallier et Wohlf. Vytváří často hybridní roje. Méně často se kříží s violkou vonnou. Zde se kříženec jmenuje \"Viola\" × \"porphyrea\" Uechtr. in Engler.\n\n\n\n \n"}
{"id": "115196", "url": "https://cs.wikipedia.org/wiki?curid=115196", "title": "Sejp", "text": "Sejp\n\nSejp (též sejf, hrůbě, odval) je drobný kopcovitý útvar hlušiny (štěrku, písku) vysoký zpravidla 1–2 metry (vzácně přes 5 metrů) vzniklý během rýžování drahých kovů, zejména zlata nebo drahokamů. Sejpy tvoří charakteristické „kopečky“, které neodpovídají rázu okolní krajiny. \n\nJako pozůstatky lidské činnosti v pravěku a středověku jsou sejpy taky v pozornosti archeologů. Převážná většina sejpů vznikla ve středověku, ale archeologický průzkum ukázal, že v Česku rýžovali lidé (pravděpodobně Keltové) na Otavě již v době halštatské (750–450 př. n. l.). \n\nV závislosti na charakteru těžby se sejpy nacházejí podél vodních toků, nebo ve volné krajině a obsahují buď říční usazeniny nebo jiné horniny. Vyskytují se vesměs hromadně a vytvářejí tzv. \"sejpová pole\" nebo \"sejpoviště.\"\n\nZe světových rýžovišť jsou známy výskyty na Aljašce (Klondike), v Kalifornii (Sacramento) a podél řek na východní Sibiři.\n\nV Česku se sejpy vyskytují zejména podél řeky Otavy a jejích přítoků (kolem 50 lokalit), zejména Volyňky a Blanice. Nejzachovalejší sejpy jsou na Hamerském potoce v okolí Horské Kvildy. Dále se vyskytují v okolí Zlatých Hor, na Jihlavsku, na Českokrumlovsku a v Krušných horách (např. v okolí Ryžovny u Božího Daru). Více než dvě třetiny původního rozsahu rýžovišť v Česku byly zlikvidovány pozdějšími úpravami terénu.\n\nSušší prostředí vyvýšenin, mezi kterými se v prohlubních drží voda, přispívá, stejně jako bohatství a pestrost minerálních látek z náplavů, k specifickému složení vegetace (včetně vstavačovitých rostlin). V tůňkách je známa vzácná vodní a bahenní květena (vachta trojlistá, bublinatka aj.). Pestrost květeny vedla i k pestrému složení drobné zvířeny. \n\nHistorický a archeologický průzkum pomáhá díky nálezům různých předmětů objasnit způsob života a práce tehdejších obyvatel. \n\n"}
{"id": "115198", "url": "https://cs.wikipedia.org/wiki?curid=115198", "title": "Markus Heitz", "text": "Markus Heitz\n\nMarkus Heitz (* 10. října 1971 Homburg, Sársko) je německý spisovatel žánru fantasy, science fiction a hororu.\nPo studiu na střední katolické škole Johanneum v Homburgu, které ukončil v roce 1991 a po vojenské službě, vystudoval v roce 2000 germanistiku a historii. Příležitostně pracoval jako novinář pro list Saarbrücker. Patří mezi nejúspěšnější německé autory své doby, přízeň čtenářů i kritiků si získal již fantasy ságou Ulldart v roce 2002, úspěšné byly také romány ze světa Shadowrun. Dosud největší úspěchy však zaznamenal s tetralogií ze světa trpaslíků, která byla záhy po svém publikování v rodné vlasti autora přeložena a vydána také v českém jazyce pod názvy \"Trpaslíci\", \"Válka trpaslíků\", \"Pomsta trpaslíků,\" \"Osud trpaslíků\" \"a Triumf Trpaslíků\".\n\n\n\n\nJidáš\n\n1. Spravedlivý hněv česky-2010 Fantom Print\n\n2. Spalující nenávist česky-2012 Fantom Print\n\n3. Temné stezky česky-2013 Fantom Print\n\n4. Zuřící Bouře česky-2014 Fantom Print\n\n\nKolektoři\n\n\n\n\n\n\n\n\n\n\n"}
{"id": "115201", "url": "https://cs.wikipedia.org/wiki?curid=115201", "title": "Poslední spojenectví elfů a lidí", "text": "Poslední spojenectví elfů a lidí\n\nPoslední spojenectví elfů a lidí je koalice elfů a Dúnadanů z fiktivního světa J. R. R. Tolkiena. Armády spojenců se na konci druhého věku střetly s vojsky Temného pána Saurona v tzv. Válce Posledního spojenectví. Vrchními veliteli Posledního spojenectví byli velekrálové Gil-galad a Elendil. Oba však padli v souboji se Sauronem, kterého přemohl až Elendilův syn Isildur. Po porážce Temného pána a smrti obou velekrálů se Poslední spojenectví elfů a lidí rozpadlo. \n\nTolkien stručně popisuje válku posledního spojenectví ve svém nejznámějším díle \"Pán prstenů\". Zmínky o Posledním spojenectví najdeme také v jeho \"Nedokončených příbězích\" či \"Silmarillionu\". \n\nPřibližně v 16. století druhého věku se Morgothovu bývalému pobočníku Sauronovi v přestrojení za vyslance Valar podařilo svést Eregionské Noldor. Pod Sauronovým vlivem ukovali eregionští kováři v čele s Fëanorovým vnukem Celebrimborem Prsteny moci. Sauron se elfy pokusil podvést a sám si v ohni hory Orodruiny ukoval Jeden prsten ovládající ostatní prsteny. Elfové však jeho záměry prokoukli a mezi nimi a Temným pánem se rozhořela krvavá válka. Sauronova vojska byla odražena a Temný pán byl donucen stáhnout se do Mordoru. \n\nV roce 3261 D. v. přistál se svou armádou ve Středozemi král Númenoru Ar-Pharazôn. Následujícího roku se lstivý Sauron před Ar-Pharazônem pokořil a nechal se králem jako jeho zajatec odvést na ostrov Númenor. Zde se Sauronovi podařilo zkazit srdce většiny místních lidí a pyšného krále Ar-Pharazôna přiměl k útoku na Valinor, čímž způsobil Pád Númenoru. Věrným Númenorejcům pod vedením Elendila se ze zkázy podařilo uniknout do Středozemě. Zde Dúnadani založili své \"Říše ve vyhnanství\" Arnor a Gondor. Ze zkázy Númenoru však unikl také Sauron. Když se Temný pán vrátil do své opevněné země Mordor a zjistil rozmach moci Dúnadanů, rozhodl se obě království rychle zničit. V roce 3429 napadnul se svými vojsky Gondor a dobyl sídlo Elendilova syna Isildura, Minas Ithil. Isildurovi s rodinou se podařilo uniknout a odplout po Anduině do Arnoru. V Gondoru zanechal bratra Anáriona, který bránil před mordorským náporem Minas Anor a hlavní město Osgiliath.\n\nVelké ohrožení Gondoru sjednotilo proti Temnému pánovi svobodná království. Velekrál Dúnadanů Elendil spolu s Velekrálem Noldor Gil-galadem svolali roku 3430 radu, na níž byla téhož roku vytvořena aliance známá jako Poslední spojenectví elfů a lidí. K alianci se přidali také elfští králové Oropher a Amdír a rovněž trpaslíci Durinova liduz Khazad-dûm.\n\nGil-galad a Círdan v čele noldorského vojska vyrazili z Lindonu na východ v roce 3431. V této chvíli již Elendil shromáždil arnorskou armádu a u věže Amon Sûl čekal své spojence. Poté se spojené armády nějaký čas zdržely v Imladris, odkud skrz průsmyky překročili Mlžné hory. Spojenci poté postupovali podél Anduiny na jih.\n\nSauronova vojska pravděpodobně čelila armádám spojenců při přechodu přes Anduinu, přibližně v oblasti Nehlubin. Mordorské síly však byly přečísleny a donuceny ustoupit. Patrně při Sauronově pokusu o zpomalení postupu spojenců došlo ke zničení starodávné bašty entů nacházející se severně od Emyn Muil (později ve třetím věku byla oblast známa jako Hnědé země). Tehdy rovněž zmizely entky, které byly pravděpodobně zničeny spolu se svými zahradami.\n\nK jedné z rozhodujících bitev celého tažení došlo v roce 3434 na bitevní pláni Dagorlad, nacházející se severně od černé brány Morannon. V průběhu bitvy utrpěli obrovské ztráty především hůře vyzbrojení lesní elfové z Lórienu a Temného hvozdu. Oropher, který příliš brzy vyrazil do útoku byl usmrcen spolu s téměř dvěma třetinami svých mužů. Amdír byl se svým vojskem odříznut od hlavního voje spojenců a vehnán do Mrtvých močálů, kde padnul on a s ním i více než polovina jeho válečníků. Vojskům aliance se přesto podařilo získat převahu a zlomit síly nepřítele. Po vítězství na pláni se spojenci vedení Elendilem a Gil-galadem probojovali skrz Morannon do nitra Mordoru a začali s obléháním Sauronovi pevnosti Barad-dûr. Pro případ, že by se Temný pán pokusil probít z obklíčení, vyslal Isildur své syny Aratana s Ciryonem, aby obsadili pevnost Minas Ithil. \n\nPřed Sauronovou pevností, jejíž bolestné obléhání trvalo sedm let, se k vojskům Elendila a Gil-galada připojil také Elendilův mladší syn Anárion s gondorskými vojsky. Šestý rok krvavého obléhání byl Anárion zabit kamenem vrženým z věže. Sedmý rok obležení vyšel v tísni ze své věže sám Sauron a postavil se nepříteli. V souboji nakonec porazil a usmrtil Elendila i Gil-galada. Elendilův syn Isildur však vzal otcův zlomený meč Narsil, s nímž uťal Sauronovi z ruky jeho prsten. Tak byl Sauron poražen, ztratil svou podobu a jeho duch zmizel ze Středozemě. \n\nPoslední spojenectví dosáhlo odejmutím Sauronova prstenu rozhodujícího vítězství. Cena za něj však byla vysoká. Kromě mnoha padlých zahynuli ve válce i elfští králové Oropher s Amdírem, Elendilův mladší syn Anárion a v souboji se Sauronem dokonce padli i oba velekrálové a zakladatelé aliance. Smrtí Gil-galada a Elendila došlo k rozpadu Posledního spojenectví a obě zpřátelené rasy se na dlouhou dobu odcizily. \n\nElendilův dědic a nový velekrál Dúnadanů Isildur proti radám Círdana s Elrondem nevyužil po porážce Temného pána jedinečnou příležitost na zničení Jednoho prstenu a duch Temného pána tak mohl v budoucnu opět povstat. Porážka Saurona ve válce posledního spojenectví bývá považována za přelom druhého a třetího věku.\n\nFinální část války posledního spojenectví se objevuje v úvodní scéně filmu režiséra Petera Jacksona. Snímek zobrazuje bitvu nedaleko Hory osudu, v níž je Sauronem usmrcen král Elendil. Boje se skřety se účastní také Elrond, avšak Temného pána přemůže teprve Elendilův syn Isildur, kterému se podaří Sauronovi utnout Vládnoucí prsten z ruky. \n\n\n\n"}
{"id": "115207", "url": "https://cs.wikipedia.org/wiki?curid=115207", "title": "Nedeterministický algoritmus", "text": "Nedeterministický algoritmus\n\nNedeterministický algoritmus (= stochastický) je takový algoritmus, který v některých krocích může volit z několika možností dalších kroků, což je rozdíl oproti deterministickému algoritmu, kde je následující krok vždy definován jednoznačně. Nedeterministický algoritmus při stejném vstupu může dávat rozdílné výsledky.\n\nLze zkoumat množinu všech výsledků nedeterministického algoritmu a určovat\n"}
{"id": "115208", "url": "https://cs.wikipedia.org/wiki?curid=115208", "title": "Marcellin Marbot", "text": "Marcellin Marbot\n\nJean-Baptiste Antoine Marcelin Marbot, zvaný Marcellin Marbot (; 18. srpen 1782, Altillac – 16. listopad 1854, Paříž), byl francouzský generál, autor cenných pamětí. Byl synem generála Jeana-Antoina Marbot (1754–1800). Starší bratr Adolphe Marbot (1781–1844) byl také generálem.\n\nVstoupil roku 1799 jako dobrovolník do republikánské armády a byl rychle povyšován k důstojnickým hodnostem. Přežil obležení Janova (1800), později se stal pobočníkem maršála Augereaua. V této funkci sloužil během 3. i 4. koaliční války (1803–1805, 1806–1807). V bitvě u Jílového byl těžce raněn. V letech 1808–1811, byl s přestávkami nasazen v bojích na Pyrenejském poloostrově. Vyznamenal se v tažení r. 1809 a bojoval ve všech větších bitvách této války (Řezno, Eckmuhl, Aspern, Wagram). Prodělal celou ruskou kampaň r. 1812, kde se opět vyznamenal. Nakonec byl i aktivním účastníkem bojů 1813–1814 (plukovník).\n\nBěhem Sta dní r. 1815 byl Napoleonem I. jmenován brigádním generálem a bojoval na pravém křídle francouzské sestavy v bitvě u Waterloo. V době Restaurace strávil 4 roky v exilu (1815–1819) a po návratu uveřejnil známou obranu Napoleonovy strategie (viz níže). Jeho blízký vztah k vévodovi Orleánskému Ludvíkovi Filipovi mu zajišťoval důležité armádní posty. Během červencového režimu (od r. 1830) rychle postupoval, r. 1836 – generálporučík, r. 1840 se stal generálním inspektorem francouzské kavalérie. Roku 1845 byl jmenován francouzským pairem. Po pádu Ludvíka Filipa se zcela stáhl z veřejného života.\n\nMarbot napsal, dvě krátká sdělení:\n\n\nJeho sláva je založena výhradně na jeho memoárech, uveřejněných ve Francii až r. 1891 pod názvem \"Mémoires du Général Baron de Marbot\" (1899 německy, 1902 anglicky, 1907 česky). Jako nikdo jiný před ním poskytuje strhujícím způsobem pohled na dějinné události a do armádního života během napoleonských válek. Barvitým a přitom skromným způsobem vnáší čtenáře do dobrodružných příhod svého života. \nV úvodu, určeném manželce a dětem píše: \n\n\"Přišel jsem často do osobního styku s Napoleonem, sloužil jsem v generálním štábu pod pěti jeho nejslavnějšími maršály: Augereauem, Bernadottem, Muratem, Lannesem a Massenou, znal jsem všechny přední osobnosti tehdejší doby. V pamětech jsem se snažil více o vylíčení vlastních příhod, než o popis dějinné události. Snažil jsem se též u osob, které jsem dobře znal nestranně opravit úsudky o nich pronášené. Vedle událostí velkého politického významu, měl jsem i snahu vylíčit veselé a dobrodružné příhody skromným, prostým způsobem, jak se na vyprávění věnované vlastní rodině patří\".\n\nZískal následující vyznamenání:\n\n\n\n\n\n\n\n\n"}
{"id": "115209", "url": "https://cs.wikipedia.org/wiki?curid=115209", "title": "Tvrdost kovů", "text": "Tvrdost kovů\n\nTvrdost kovů je mechanická vlastnost materiálu, vyjadřující odpor proti vnikání (zkušebního) tělesa do povrchu. Měří se přístroji zvanými tvrdoměry. Tvrdost je uváděna buď bez jednotek např. v případě zkušebních metod podle Brinella, Rockwella nebo Vickerse, kdy se hodnoty tvrdosti určují jako podíl síly a skutečné plochy vtisku, nebo mají jednotku MPa, pokud se hodnota tvrdosti určuje z podílu síly a projekce plochy vtisku (tvrdost pak odpovídá střední hodnotě tzv. kontaktního napětí).\n\nZkoušky tvrdosti se rozdělují na zkoušky vrypové, vnikací a odrazové.\n\nNejpoužívanější zkušební metody jsou vnikací:\n\nMetody zkoušení tvrdosti jsou normalizovány (ČSN, EN, ISO, ASTM, JIS a pod.).\n\nHodnoty tvrdosti naměřené různými metodami lze mezi sebou porovnávat a převádět pomocí převodních tabulek nebo empirických vztahů pro konkrétní kovy. U žíhaných a zušlechtěných ocelí se obvykle udává požadovaná pevnost. Tuto pevnost je třeba po příslušném tepelném zpracování zkontrolovat, což se provádí zkouškou tvrdosti (obvykle dle Rockwella) a přepočtem dle tabulek na pevnost v MPa. Nejpřesnější by bylo měřit tvrdost pro tento účel metodou dle Vickerse, protože naměřené hodnoty jsou prakticky přímo úměrné hodnotě pevnosti. Toto se však nepraktikuje, neboť povrch materiálu pro měření dle Vickerse musí být velmi hladce očištěn, nejlépe vyleštěn.\n\n"}
{"id": "115210", "url": "https://cs.wikipedia.org/wiki?curid=115210", "title": "Olga Schoberová", "text": "Olga Schoberová\n\nOlga Schoberová (* 15. března 1943 Praha), známá též pod pseudonymem Olinka Bérová, je česká herečka, často přirovnávaná k Brigitte Bardot nebo Ursule Andressové. Hrála v 22 českých, amerických, italských a německých filmech.\n\nV šedesátých a sedmdesátých letech 20. století byla považována za sex symbol nejen českého, ale i evropského filmu, mj. díky roli v úspěšné komedii \"Kdo chce zabít Jessii?\". Mezinárodní věhlas jí přinesly role Winifred Goodmanové ve westernové parodii \"Limonádový Joe\" (1964) a \"Lucrezie Borgie\" ve stejnojemnném historickém dramatu (1968). Olga Schoberová byla v roce 1964 první osobou z Československa, která se objevila v časopise \"Playboy\", a to i na titulní straně. Po odchodu do důchodu žije stranou všeho dění v Praze.\n\n\nV letech 1967–1969 byla manželkou Brada Harrise, s kterým má dceru Sabrinu Calley. Poté se vdala za producenta Johna Calleyho. Díky sňatku získala americké občanství a bydlela střídavě ve Spojených státech amerických i v Československu.\n\n"}
{"id": "115213", "url": "https://cs.wikipedia.org/wiki?curid=115213", "title": "Deterministický algoritmus", "text": "Deterministický algoritmus\n\nDeterministický algoritmus je v informatice označení pro algoritmus, který vždy ze stejných výchozích (vstupních) podmínek svým během vytvoří stejné výsledky (je tedy předvídatelný). Každý aktuální i následující krok vykonávání algoritmu je vždy jednoznačně definován, což je rozdíl oproti nedeterministickým algoritmům, kde následující krok nemusí být vždy jednoznačně určen.\n\nVyužití determinističnosti je aktuálně předmětem studií v mnoha oborech, především pro možnost praktického a efektivního způsobu použití na dnešních běžných počítačích. Formálně je deterministický algoritmus definován jako algoritmus pro výpočet matematických funkcí, které mají konkrétní hodnotu výstupu pro daný vstup.\n\nDeterministický algoritmus může být definován konečným automatem (stavovým strojem), kde jsou jednoznačně určeny podmínky přechodu mezi vnitřními stavy automatu. Každý stav popisuje stav automatu v konkrétním časovém okamžiku. Stavové automaty procházejí podle předem daných pravidel diskrétním způsobem z jednoho stavu do druhého. Na začátku je vždy automat v počátečním stavu a má dány vstupní hodnoty. Pokud je automat deterministický, jeho aktuální stav určuje skupinu stavů následujících, přičemž je dle přechodové podmínky vybrán vždy právě jeden nový stav. Je důležité mít na paměti, že stroj může být deterministický a zároveň nekonečný, to znamená, že nikdy nebude znám výsledek algoritmu. Příkladem konkrétních abstraktních deterministických strojů je Turingův stroj a deterministické konečné automaty.\n\nNásledující faktory mohou zapříčinit vznik nedeterminismu v deterministickém algoritmu:\n\n\nI když jsou dnešní programy zřídka kdy čistě deterministické, jsou pro člověka mnohem více pochopitelné. Proto většina programovacích jazyků nabízí možnosti, jak předejít všem výše uvedeným faktorům pro vznik nedeterminismu, kromě kontrolovaných výjimek, které ovšem programátor musí ošetřit.\n\nStále jsou aktuálně známé problémy pro které je obtížné najít deterministický algoritmus, který by daný problém vyřešil. Klasickým příkladem je určení, zda je dané číslo prvočíslo. Jako algoritmy pro určení jsou dnes využívány tzv. pravděpodobnostní algoritmy. Jsou známé již od roku 1970 (Fermatův test prvočíselnosti), jsou ovšem v praxi velmi pomalé a neefektivní.\n\nJako další příklad lze uvést NP-úplné problémy, které zahrnují mnohé z nejdůležitějších praktických problémů. Ty lze teoreticky efektivně řešit pomocí nedeterministických Turingových strojů, ovšem konkrétní praktické (deterministické) algoritmy zatím nalezeny nebyly. V dnešní době lze najít pouze přibližné řešení. \n\nDalším problém deterministických algoritmů je, že v některých případech požadujeme pravý opak – výsledek zcela nepředvídatelný. Například při karetních hrách (Black Jack), kdy je míchání balíčku realizováno pomocí pseudonáhodného generátoru čísel, je možné po určité době sledování odhadnout přesně se generující řadu čísel a tím pádem i obsah celého balíčku. Podobné problémy vznikají v kryptografii, kde jsou soukromé klíče často generovány pomocí tohoto generátoru. Těmto druhům problémů se lze obecně vyhnout pomocí kryptograficky bezpečného pseudo-generátoru náhodných čísel.\n"}
{"id": "115214", "url": "https://cs.wikipedia.org/wiki?curid=115214", "title": "Juan José Arreola", "text": "Juan José Arreola\n\nJuan José Arreola Zúñiga (21. září 1918 Ciudad Guzmán, Jalisco – 3. prosince 2001 Guadalajara, Jalisco) byl mexický spisovatel.\n\nV roce 1964 se stal profesorem na Universidad Nacional Autónoma de México (UNAM).\n\nV roce 1999, u příležitosti jeho 80. narozenin, mu bylo uděleno čestné občanství města Guadalajara, kde o dva roky později zemřel.\n\nProslavil se zejména svým dílem \"Bájení\" (Confabulario, 1952, česky 1974 v překladu Eduarda Hodouška).\n\n"}
{"id": "115224", "url": "https://cs.wikipedia.org/wiki?curid=115224", "title": "Superfarmář", "text": "Superfarmář\n\nSuperfarmář je stolní hra, kterou vymyslel polský matematik a univerzitní profesor Karol Borsuk v roce 1943 ve Varšavě. Po uzavření Varšavské univerzity za 2. světové války se ocitl bez zaměstnání a tak vymyslel hru (pod původním názvem \"Chov zvířátek\" – \"Hodowla zwierzątek\"). Přestože originál hry shořel v roce 1944, jeden exemplář se zachoval, a tak mohla být hra vydána v roce 1997 znovu.\n\nHra obsahuje:\n\nHra spočívá v tom, že hráči házejí oběma kostkami. V případě, že má hráč alespoň jeden pár stejného zvířete (včetně těch na kostce), obdrží za každý takový pár totéž zvíře. Před každým hodem může hráč požádat o výměnu zvířat, ta se vyměňují podle následující tabulky:\nKromě zmíněných zvířat je na kostce ještě vlk a liška. Pokud hráč hodí lišku, přijde o malého psa, pokud ho nemá, přijde o všechny králíky. Pokud padne hráči vlk, přijde o velkého psa nebo o všechny zvířata kromě králíků a koně. V klasické verzi vlk zabíjí vše, kromě koně a malého psa.\n\nCílem hry je stát se Superfarmářem, tj. získat jako první stádo, v němž bude alespoň jedno zvíře každého druhu, tedy 1 koně, 1 krávu, 1 prase, 1 ovci a 1 králíka.\n\n"}
{"id": "115228", "url": "https://cs.wikipedia.org/wiki?curid=115228", "title": "Arakain", "text": "Arakain\n\nArakain je česká metalová kapela, která byla založena v roce 1982 z bývalých členů kapely Apad, jejímž zpěvákem byl Aleš Brichta. Ten se stal frontmanem kapely Arakain a byl jím až do roku 2002. Po jeho odchodu z kapely jej nahradil Petr Kolář a nakonec od roku 2005 pak Jan Toužimský. Složení ostatních členů kapely se měnilo tak, že od roku 1982 zůstal jen kytarista Jiří Urban. Zakládajícími členy souboru byli zpěvák Aleš Brichta, kytarista Jiří Urban a bubeník Miroslav Nedvěd.\n\nVznik Arakainu se datuje na jaro 1982, kdy z kapely Apad odcházejí budoucí frontman Arakainu Aleš Brichta a s ním i čerstvý kytarista Jiří Urban a bubeník Miroslav Nedvěd. K nim se později přidal zkušený kytarista Rudolf Rožďálovsky a baskytarista Olda Maršík. Všichni členové Arakainu byli ze začátku ovlivněni kapelami jako Iron Maiden, Judas Priest, Saxon a dalšími příslušníky Nové vlny britského heavy metalu (NWOBHM). Svůj první koncert odehráli v Kulturním domě Cíl v Praze 10. Poté následovala další vystoupení, zejména na tanečních zábavách.\n\nV roce 1984 dochází k změně na postu sólového kytaristy a baskytaristy, na tyto pozice přicházejí Miloň Šterner a Václav Ježek. Arakain začíná mírně táhnout víc ke kapelám jako Venom nebo Slayer, velice známé je jejich koncertní provedení Countess Bathory. V roce 1985 přichází na místo kytaristy Marek Podskalský. Jako host se skupinou v těchto dvou letech zpívá Lucie Bílá. Nedvěda v roce 1986 u bicích nahrazuje Karel Jenčík, u baskytary se během několika měsíců vystřídal Zdeněk Kub a následně Miroslav Mach střídá Marka Podskalského.\n\nSkupina poprvé nahrává; ve studiu Československého rozhlasu jsou natočeny čtyři nahrávky. V roce 1987 Arakain poprvé vyprodal velký sál Lucerny a zároveň mu v nakladatelství Panton vyšla v březnu 1988 první SP. Dne 31. ledna 1988 oslavila kapela pětileté výročí v Lucerně. Vystoupili všichni původní členové a pár spřízněných kapel (Sapon, Vilda Čok atd.) Výroční koncert se opozdil o tři čtvrtě roku z důvodu že Lucerna neměla volné termíny. Na jaře téhož roku k bicím přišel Robert Vondrovic, který byl techničtější než Karel Jenčík, a dal hodně novému stylu thrash metal.\n\nNa jaře roku 1989 se skupina profesionalizuje, vychází druhé SP a vystupuje na rockových festivalech v SSSR, Československu a v Polsku. V témže roce nahrazuje na kytaru Miroslava Macha Daniel Krob. Kapela natáčí první oficiální videoklipy - Amadeus a Thrash the Trash.\n\nKe konci roku 1989 odchází od bicích Vondrovic a usedá za ně Štěpán Smetáček, v témže období se do kapely vrátil po odchodu Daniela Kroba do kapely Kreyson Miroslav Mach.\n\nZačátkem roku 1990 vychází třetí SP a následně vychází debutové album Thrash The Trash (124 tis. prodaných nosičů). Další LP následuje v roce 1991 a má název Schizofrenie. Smetáčka u bicích střídá Marek Žežulka.\n\nV roce 1992 Arakain pořádá k 10. výročí koncert v Lucerně a ten samý rok vydává dvě desky: History Live a Black Jack. V roce 1993 následuje album Salto Mortale. Roku 1994 vychází remasterovaná anglická verze alba Thrash The Trash, CD Thrash!. Následujícího roku skupina natáčí album Legendy - album coververzí s hity limitovanými rokem vzniku 1980, za které získává Zlatou desku (více než 30 000 kusů). Následně přichází podpis smlouvy s vydavatelstvím Popron music a velmi úspěšné turné po České republice i Slovensku, včetně několika velkých festivalů, kde je kapela jednoznačným headlinerem.\n\nRoku 1996 Arakain vydává desku S.O.S.. Rok 1997 je ve znamení oslav 15. výročí kapely. Vychází 2 kompilační alba: 15 Vol. 1 a 15 Vol. 2. V roce 1998 vychází jedna z nejceněnějších desek Apage Satanas. Následně na to vychází již 10. album skupiny - Farao.\n\nNa jaře roku 2000 vychází živé 2CD Gambrinus Live.\n\nV březnu 2002 se Aleš a zbytek Arakainu rozhodli, že se jejich cesty rozejdou. 15. května 2002 byl v Lucerně uspořádán megakoncert ke 20 letům skupiny - 20 let natvrdo, zároveň šlo o poslední koncert ve staré sestavě, i když se během koncertu členové snažili, aby to tak nevyznělo. Po krátké době Arakain našel nového zpěváka Petra Koláře, kterému již předtím Brichta říkal, že ho asi nahradí.\n\nRoku 2005 odchází zpěvák Petr Kolář - na jeho místo nastupuje Jan Toužimský - alternativa Petra Koláře a Kamila Střihavky v muzikálu Excalibur. Při této příležitosti odchází i Marek Žežulka z postu bubeníka a pokračuje pouze v kapele Divokej Bill.\n\nKonkurz na místo bubeníka není ještě uzavřen. Proto kapela požádala o spolupráci bubeníka kapely Čechomor Romana Lomtadze. Album Warning! získává na podzim téhož roku Zlatou desku - čtvrtou Zlatou deskou Arakainu. Role bubeníka se později ujímá Lukáš \"Doxa\" Doksanský.\n\nKapela začíná připravovat nové album Restart, které vychází na jaře 2009. K tomuto albu jede kapela opět turné po českých a slovenských městech. Téměř po roce prodeje získává Restart pro Arakain další titul Zlatá deska - již pátá v řadě, který pokřtili v pražském Retro Music Hall při jarním tour 2010. Na konci tohoto roku začíná kapela nahrávat již patnácté řadové album Homo Sapiens..?.\n\nDeska Homo Sapiens..? vychází 1. března 2011. Kapela k tomuto albu jede nejdelší turné v jejich historii, které je dlouhé téměř 3 měsíce a čítá bezmála 30 zastávek v České republice a na Slovensku. Roku 2012 slaví Arakain 30 let své nepřetržité existence. K této příležitosti jede vzpomínkové XXX Best of Tour 2012 společně s Lucií Bílou, která stála v letech 1984-1987 spolu s Alešem Brichtou za mikrofonem. Ze zkoušek na toto turné vzniklo DVD Arakain & Lucie Bílá - XXX Music City / Open Air. Dne 26. 10. proběhl v Praze finální koncert, ze kterého vzniklo na jaře roku 2013 DVD Arakain, Lucie Bílá, Petr Kolář - XXX - Praha PVA Expo. Paralelně s tímto turné probíhalo i vzpomínkové turné Aleše Brichty - Arakain Memorial, kde dostali prostor bývalí členové kapely. Na podzim roku 2013 kapela ohlásila první čistě klubové turné ve své historii pod názvem Thrash Club Tour, které by mělo zahrnovat 20 koncertů po klubech České a Slovenské republiky. Na přelomu roku 2013/2014 kapela připravuje novou desku s názvem Adrenalinum, kterou vydává na konci února 2014 a společně s kapelou Dymytry, která taktéž vydává nové album, jede jarní i podzimní turné s názvem Arakain Dymytry Tour 2014. Pro velký úspěch si obě kapely společné turné zopakovaly hned za dva roky (Arakain Dymytry Tour 2016).\n\nKapela je sedmým nejúspěšnějším interpretem v historii ankety Žebřík, kterou každoročně pořádá hudební periodikum iReport (dříve v tištěné podobě jako Report). Arakain zde byli jedenkrát první, dvakrát druzí a třikrát třetí.\n\n\n\n"}
{"id": "115230", "url": "https://cs.wikipedia.org/wiki?curid=115230", "title": "Býčí skála", "text": "Býčí skála\n\nBýčí skála (německy Stierfelsen) je jeskyně nacházející se ve střední části CHKO Moravský kras, severně od města Brna, v Křtinském údolí mezi městem Adamov a městysem Křtiny. Spolu s Rudickým propadáním tvoří po Amatérské jeskyni druhý nejdelší jeskynní systém v České republice o celkové délce přes 15 kilometrů.\n\nVstupní část jeskyně byla navštěvována lidmi postupně v paleolitu, neolitu, eneolitu, době bronzové, době železné-halštatské, laténské, římské, slovanské, obdobně i ve středověku a novověku. První zmínka o jeskyni pochází z roku 1663, kdy o ní píše řeholník Zábrdovického kláštera M. A. Vigsel. Ze 7. září 1804 připomíná pamětní deska návštěvu císaře Františka I. a jeho ženy Marie Terezy. Jeskyni také v letech 1792, 1797, 1801 a 1804 navštívil majitel zdejšího panství Jan I. z Lichtenštejna. \n\nOd roku 1867 prováděl v jeskyni vykopávky Jindřich Wankel, který zde objevil sídliště z doby paleolitu. Mezi nejvýznamnější objevy patří soška bronzového býčka, kterou objevili bratranci Felklovi o dva roky později. \n\nV dalších letech pak učinil doktor Wankel nález \"Halštatského pohřbu\". Na dně Předsíně bylo v roce 1872 nalezeno více než 40 koster a množství předmětů ze starší doby železné (halštatské). Jednalo se o ostatky převážně mladých žen, s uťatou hlavou či údy. Co bylo příčinou takto uložených ostatků nenašli archeologové ani historici shodu. Někteří tvrdí, že těla nalezených patřila do výpravy kupecké karavany, ostatní se domnívají, že se jednalo o rituální pohřeb velmože, s patřičnou obětní skupinou.\n\nProstor jeskyně byl patrně využíván jako jeskynní svatyně. Ve starší době železné zde mohly být provozovány náboženské obřady a rituály, které doložily široké spektrum obětin (lidských, zvířecích, vegetabilních a \"symbolického\" usmrcování velkého množství předmětů) spojených s obřady renovace, reprodukce, obecně obnovy světa a znovuzrozením. Obdobně i nález kovárny, organické součásti svatyně, poukazuje na náboženský proces. Wanklův nález souboru není ojedinělým nálezem v popisované jeskyni.\n\nV roce 1920 byl vyčerpán Šenkův sifon na konci Staré Býčí skály a byla objevena Nová býčí skála s aktivním tokem Jedovnického potoka. Ke konci druhé světové války začali nacisté ve vstupních prostorách jeskyně budovat podzemní továrnu. Tu sice nestihli dokončit, stavebními pracemi ale došlo k nenávratnému poškození, především k devastaci archeologických kontextů a tím v podstatě k nemožnosti provést revizní archeologický výzkum, jenž by mohl umožnit věrohodnější interpretaci naleziště.\n\nPo válce byly mezi Býčí skálou a výtoky Jedovnického potoka objeveny Sobolova jeskyně a Májové jeskyně a dále v 80. letech byly pomocí štol a potápěčů objeveny \"Prolomená\" a \"Proplavaná skála\", části jeskyně směřující proti toku Jedovnického potoka směrem k Rudickému propadání. Do roku 1992 byl postupně prozkoumán Jedovnický potok od Rudického propadání až k jeho vývěrům pod Býčí skálou.\n\nV roce 2011 se v okolí Býčí skály natáčela pohádka \"Sněžný drak\" a v roce 2015 v prostorách jeskyně také pohádka \"Korunní princ\".\n\n\n"}
{"id": "115231", "url": "https://cs.wikipedia.org/wiki?curid=115231", "title": "Rudické propadání", "text": "Rudické propadání\n\nRudické propadání (někdy též Jedovnické propadání) leží ve střední části CHKO Moravský kras severně od města Brna, poblíž obcí Jedovnice a Rudice. Spolu s Býčí skálou tvoří druhý nejdelší jeskynní systém v České republice (po Amatérské jeskyni) o celkové délce přes 13 kilometrů.\n\nPropadání Jedovnického potoka – Rudické propadání je nejmohutnější propadání v Moravském krasu. Vody Jedovnického potoka postupně padají až do hloubky 90 metrů. V propadání se tak nalézá jeden z nejvyšších vodopádů v České republice. V jeskyni se také nalézá Rudická propast, nejhlubší česká suchá propast, a Obří dóm, jedna z největších jeskynních prostor v Česku. Srbský sifon pak tuto jeskyni spojuje s Býčí skálou.\n\nS Rudickým propadáním bezprostředně sousedí skalní útvar Kolíbky, který je oblíbeným místem horolezců i filmařů.\n\n"}
{"id": "115233", "url": "https://cs.wikipedia.org/wiki?curid=115233", "title": "Seznam uruguayských spisovatelů", "text": "Seznam uruguayských spisovatelů\n\n\n\n\n\n"}
{"id": "115234", "url": "https://cs.wikipedia.org/wiki?curid=115234", "title": "Jistebník", "text": "Jistebník\n\nJistebník (německy \"Stiebnig\") je obec v okrese Nový Jičín, má obyvatel. Obec je nejčastěji spojována s chovem ryb.\n\nJistebník vznikl na terase oderské nivy v souvislosti s rybničním podnikáním ve 14. století, jako vesnice \"Štibnyk\". První písemná zmínka je z roku 1373. Původně náležel Jistebník k bíloveckému panství pánů z Kravař, později za pobělohorských konfiskací byl zvláštním samostatným statkem. V držení se zde vystřídalo několik rodů – Pražmové z Bílkova, Vilémovští z Kojkovic, Vanečtí z Jemničky, Želečtí z Počenic, Larisch-Mönnichové a v 19. století Blücherové z Washlstattu.\n\nK rybnikářství se pojí zasvěcení farního kostela ze 16. století sv. Petru a Pavlu, patronům rybářského cechu. Obyvatelstvo se poněmčilo v 17. století v době rekatolizace, německá škola se poprvé uvádí k roku 1660. Vedle německé školy vznikly po první světové válce dvě menšinové školy v letech 1923-1926, obecná a měšťanská. V meziválečném období v obci působil dětský pěvecký sbor „Jistebnických zpěváčků“ pod vedením sbormistra a učitele Františka Lýska.\n\nV poválečném období zde bylo JZD, rybářství, zahradnictví, dobrovolní hasiči, výroba proutěných výrobků atd. do sametové revoluce v roce 1989. Poté se díky proměnám ve společnosti přesunulo těžítko k větší rozmanitosti a demokratičtějšímu rozložení politických sil v obci. Díky této proměně se také nově stal Jistebník místem odpočinku ostravanů (např. tzv. „kolaři“), rybnikářství přetrvalo i nadále.\n\nObec má dvě části, takzvanou „vesnici“ poblíž obecního úřadu a Bezručovou osadu u nádraží. Leží v blízkosti Ostravy (10 km) a je vyhledávaným cílem příměstské rekreace i častou zastávkou na dálkové cyklotrase.\n\nObec sousedí s chráněnou krajinnou oblastí Poodří. Podél řeky Odry se člověk dostane do Polanské nivy.\n\nJistebnickou rybniční soustavu tvoří soubor dvaceti osmi menších i větších rybníků oddělených od sebe hrázemi a loukami. Vodní plochy s porosty rákosu a malými ostrůvky jsou domovem vodního ptactva. Romantická cesta mezi rybníky Bezruč a Křivý je lemována starými vrbami. Největší Jistebnický rybník pojmenovaný po Petru Bezručovi má rozlohu 0,7 km.\n\nDle legendy zde pobýval básník Petr Bezruč, podle něhož je pojmenována jak osada, tak zdejší největší rybník. Traduje se zkazka o tom, jak si nedaleko železničního přejezdu kupoval ve třicátých letech 20. století známku na dopis. V místní trafice, která tam dříve stála, chtěl „marky“ (tedy německy známky), trafikantka jej nepoznala a vynadala mu, proč si o ně neřekne pěkně česky: známky. On se tomu nadšen smál, protože sám v časopisech bojoval za českou řeč.\n\n\n"}
{"id": "115273", "url": "https://cs.wikipedia.org/wiki?curid=115273", "title": "Medlov (okres Brno-venkov)", "text": "Medlov (okres Brno-venkov)\n\nMedlov (německy \"Mödlau\") je městys v okrese Brno-venkov v Jihomoravském kraji. Rozkládá se v Dyjsko-svrateckém úvalu na řece Jihlavě, na okraji přírodního parku Niva Jihlavy. Žije zde obyvatel.\n\nJedná se o vinařskou obec ve Znojemské vinařské podoblasti (viniční trať U Fiantova sadu).\n\nPrvní zmínky o Medlovu pochází z roku 1173.\n\nOd 10. října 2006 byl obci vrácen status městyse.\n\n\n\n"}
{"id": "115274", "url": "https://cs.wikipedia.org/wiki?curid=115274", "title": "Svatoslav (okres Brno-venkov)", "text": "Svatoslav (okres Brno-venkov)\n\nSvatoslav je obec v okrese Brno-venkov v Jihomoravském kraji. Rozkládá se v katastrálním území Svatoslav u Tišnova, v Křižanovské vrchovině, v přírodním parku Údolí Bílého potoka. Žije zde obyvatel.\n\nPrvní písemná zmínka o obci pochází z roku 1240.\n\n\n\n\n"}
{"id": "115275", "url": "https://cs.wikipedia.org/wiki?curid=115275", "title": "Kobylnice (okres Brno-venkov)", "text": "Kobylnice (okres Brno-venkov)\n\nKobylnice jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, v katastrálním území Kobylnice u Brna. Žije zde obyvatel.\n\nPrvní písemná zmínka o obci je z roku 1306. Během staletí patřila obec různým majitelům V 16. století byla v Kobylnicích tvrz, dvůr, pivovar a mlýn, dva rybníky. Obec patří do šlapanické farnosti, do školy chodily zdejší děti do Šlapanic, později do Ponětovic, vlastní škola byla v obci postavena roku 1853. První dochovaná pečeť s radlicí, vinařským nožem a hroznem pochází z roku 1648.\n\nV letech 1986–1990 byly Kobylnice součástí Šlapanic.\n\nNa počátku 17. století měla obec 25 domů, po třicetileté válce bylo 7 z nich pustých. V roce 1790 měla obec 41 domů a 206 obyvatel, roku 1834 48 domů a 290 obyvatel.\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "115276", "url": "https://cs.wikipedia.org/wiki?curid=115276", "title": "Rebešovice", "text": "Rebešovice\n\nRebešovice jsou obec v okrese Brno-venkov v Jihomoravském kraji, v Dyjsko-svrateckém úvalu. Žije zde obyvatel.\n\nPrvní písemná zmínka o obci pochází z roku 1174. Roku 1175 obec daroval vladyka Ondřej benediktinskému klášteru v Rajhradě.\n\nStarostou obce je od 10. listopadu 2010 Stanislav Němec.\n\nÚzemím obce prochází dálnice D2 a silnice III/41614 Chrlice - Rebešovice - Rajhradice.\n\nRebešovice jsou začleněny do Integrovaného dopravního systému Jihomoravského kraje. Dopravu zajišťuje autobusová linka č. 509 spojující Brno a Měnín.\n\n\nRoku 1694 byl postaven rajhradským proboštem Bennem Augustinem Brancouzkým (Brančanským) na místě původního svobodného dvora tzv. zámeček s kaplí svaté Doroty.\n\nDne 1. prosince 1919 se v zámečku zastřelili dva 18letí chlapci, kteří tak spáchali sebevraždu.\n\nV roce 1936 byl zámeček (čp. 12) z důvodu finanční nouze rajhradskými benediktiny prodán (kaple sv. Doroty ale i nadále musela sloužit veřejnosti) předsedovi kanceláře Zemského úřadu v Brně Františku Bednářovi z Rebešovic, který se do něj se svou rodinou nastěhoval. Místnímu národnímu výboru v Rebešovicích zámek prodala až Vilemína Šimková v roce 1961.\n\nV roce 1962 byla v obci založena organizace TJ Sokol Rebešovice. Velké popularitě se těší oddíl stolního tenisu, který reprezentují hráči pěti mužstev. Mužstvo „A“ hraje Krajskou soutěž II. třídy A. V obci se nachází různá sportoviště, jako jsou kurty na tenis, nohejbal, volejbal, herna na stolní tenis a fotbalové hřiště pro malou kopanou. TJ Sokol Rebešovice ve spolupráci s obcí pořádá také další akce, jako je rozsvícení vánočního stromu, vánoční zpívání koled, dětský den, maškarní ples, ples, turnaje v nohejbalu, tenise, volejbalu, atd.\n\nKaždým rokem se zde pořádají hody. Hlavní hody jsou první týden v únoru a Babské hody v září. V Rebešovicích se konají také tradiční události obce jako je vítání jara (morena), hrkání, hody. Od roku 2012 se v obci funguje mateřská škola. V obci se nachází Zámecká restaurace.\n\n\n"}
{"id": "115277", "url": "https://cs.wikipedia.org/wiki?curid=115277", "title": "Štěpánovice (okres Brno-venkov)", "text": "Štěpánovice (okres Brno-venkov)\n\nŠtěpánovice jsou obec v okrese Brno-venkov v Jihomoravském kraji. Rozkládají se v Hornosvratecké vrchovině, v přírodním parku Svratecká hornatina, v katastrálním území Štěpánovice u Tišnova, přibližně 4 kilometry severozápadně od Tišnova. Žije zde obyvatel.\n\nPrvní písemná zmínka o obci pochází z roku 1589. V letech 1980–1990 byly Štěpánovice součástí Tišnova.\n\n\n\n"}
{"id": "115278", "url": "https://cs.wikipedia.org/wiki?curid=115278", "title": "Petrovice (okres Příbram)", "text": "Petrovice (okres Příbram)\n\nObec Petrovice se nachází v okrese Příbram ve Středočeském kraji, asi 14 km jihozápadně od města Sedlčany. Žije zde obyvatel.\n\nObec Petrovice se skládá z osmnácti částí na třinácti katastrálních územích:\n\nPrvní písemná zmínka o obci pochází z roku 1219. Petrovice jsou připomínány jako sídlo vladyků. Ve 12. století sídlil v Petrovicích vladyka Petr a jeho bratr Obiden. Zkomolením těchto jmen byl pojmenován městys Petrovice a blízká ves Obděnice.\n\nPetrovické panství bylo ve vlastnictví rytířů z Doudleb a z Říčan. V 17. století byli vlastníky jezuité z pražské koleje sv. Klimenta až do zrušení jejich řádu. V letech 1680–1681 zemřelo velké množství obyvatel v období velké morové rány. V 19. století byly ve veřejné dražbě Petrovice prodány a koupil je pán Bechyně z Lažan. Po něm pán \"Fleissner z Ostrovic\", dále pak hrabě \"Jiří Oppersdorf\", \"Adolf Barth\", baron \"Ernst Loczello\" a nakonec rytíř \"Vladimír Zhorský ze Zhoře\". Pak bylo Petrovické panství díky postupnému rozprodávání pozemků velmi zmenšené.\n\nŠkola bývala zprvu od roku 1651 u jezuitů v jejich malé rezidenci. Později byla budova školy postavena 1817 poblíž náměstí. Vzhledem k tomu, že do ní docházely děti i z okolí, tak brzy kapacitně nepostačovala a tak byla třikrát přestavěna. Jako podučitel zde působil Čeněk Habart (1883–1896). Měšťanská škola byla zřízena v roce 1921 a v roce 1935 byla postavena budova měšťanské školy u komunikace z obce směrem na Milevsko. Tato budova přestala sloužit svému účelu po dokončení stavby nové a současné školní budovy, naproti hřbitovu – Petrovice 196.\n\nSbor dobrovolných hasičů je jeden z nejstarších v kraji. Byl založený už roku 1878. Již v roce 1865 zde byl zřízen poštovní úřad s telegrafem a s telefonem a v roce 1880 byla zřízena četnická stanice. V roce 1929 byla zahájena poštovní autobusová doprava do Sedlčan.\n\nŘímskokatolická farnost Petrovice u Sedlčan byla zřízena v první polovině 14. století. \n\nV letech 1409–1413 zde byl farářem Jan Kardinál, bakalář církevního práva, mistr svobodných umění, přítel Jana Husa, v letech 1416–1417 rektor Univerzity Karlovy. \n\nNynější budova fary byla postavena v 18. století. \n\nV letech 1834 –1838 zde byl působil český spisovatel a národní buditel František Doucha. \n\nDalším významným knězem,který zde působil v letech 1887 – 1891, byl vyšehradský kanovník Eduard Šittler.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Petrovice u Sedlčan \"(přísl. Krchov, Vilasova Lhota, Zahrádka, 854 obyvatel, poštovní úřad, telegrafní úřad, telefonní úřad. četnická stanice, katol. kostel, sbor dobrovolných hasičů)\" byly v roce 1932 evidovány tyto živnosti a obchody: lékař, bednář, družstvo pro rozvod elektrické energie v Petrovicích u Sedlčan, 2 holiči, 5 hostinců, kapelník, 3 koláři, 3 kováři, 2 krejčí, obchod se surovými kůžemi, lihovar, 5 mlýnů, 4 obuvníci, obchod s obuví Baťa, 2 pekaři, 2 pily, pivovar, pohodný, 3 pokrývači, 2 porodní asistentky, 4 řezníci, sedlář, 8 obchodů se smíšeným zbožím, Okresní hospodářská záložna v Sedlčanech, Spořitelní a záložní spolek, švadlena, 2 trafiky, 2 truhláři, 2 velkostatky, 2 zahradnictví.\n\nV obci Obděnice \"(přísl. Brod, Radešice, Ohrada, Žemličkova Lhota, 643 obyvatel, katol. kostel, samostatná obec se později stala součástí Petrovic)\" byly v roce 1932 evidovány tyto živnosti a obchody: 2 hostince, kovář, krejčí, 2 mlýny, 2 obuvníci, pekař, obchod s lahvovým pivem, 3 rolníci, 3 obchody se smíšeným zbožím, Spořitelní a záložní spolek pro Obděnice, 3 trafiky.\n\nVe vsi Radešín \"(120 obyvatel, samostatná ves se později stala součástí Petrovic)\" byly v roce 1932 evidovány tyto živnosti a obchody: hostinec, Kovář, mlýn, obuvník, trafika.\n\nV obci Týnčany \"(přísl. Mezihoří, Skoupý, 513 obyvatel, samostatná obec se později stala součástí Petrovic)\" byly v roce 1932 evidovány tyto živnosti a obchody: 3 autodopravci, družstvo pro rozvod elektrické energie v Skoupém, 4 hostince, kolář, 3 kováři, krejčí, 4 mlýny, 2 obuvníci, pila, 19 rolníků, 3 obchody se smíšeným zbožím, 3 trafiky, 2 vápenky.\n\n\nV obci se nachází dvě původně jezuitské koleje ze 17. století. Tyto koleje byly postaveny vedle kostela na náměstí. V roce 1651 se začala stavět první rezidence. Původně se jednalo o skromnou stavbu, která byla později přestavěna na jednopatrovou budovu s barokní věžičkou. Pak roku 1934 byla prodána do soukromého vlastnictví místnímu lékaři. Původní průčelí zůstalo zachováno. Tato rezidence se nazývala stará nebo malá.\n\nPozději jezuité poblíž této staré rezidence postavili další jednoduchou budovu, ke které byly později za doby barona Zhorského ze Zhoře přistavěny dvě zubaté věže. Zámeček je zdobený renesančními ozdobami. V současné době je zde sídlo obecního úřadu. U zámečku se rozkládá udržovaný park v anglickém stylu se stromy, z nichž k nejcennějším patří mimořádně vzrostlé borovice vejmutovky, douglasky, dub červený a několik starých buků.\nKostel je dominantou na náměstí. Tento původně gotický kostel je písemně zmiňován už v roce 1350. Gotické prvky lze nalézt v žebroví v presbytáři a na jižní straně na portále. Později v 18. století byl kostel pod jezuitským vlivem barokně přestavěn. Od roku 1666 patřil kostel jezuitům.\n\nVěž v průčelí měla původně tři zvony, ale za světové války byly dva roztaveny a na věži zbyl pouze jeden zvon. Nesl název svaté Barbory. Roku 1925 byla uspořádána sbírka na nové zvony. Zvon svatého Petra nese nápis o dárcích a byl ulit v Praze. Zvon svatého Pavla má nápis \"„Válka vzala – láska dala.“\" a také nese podpis tvůrce.\nVěž byla postavena roku 1777. Roku 1934 při požáru shořel hlavní oltář. Obraz, který byl v kostele a došel také k úhoně při tomto požáru, maloval malíř Šmíd z Bechyně. Oltář vyřezával mistr řezbář na popud kanovníka Šittlera. Podle zachráněných zlomků byla během půl roku zhotovena věrná kopie. Oltář byl znovu vysvěcený v tomtéž roce v červnu. Náklady byly uhrazeny z veřejných sbírek mezi místními občany.\n\nU kostela se nachází původní starý hřbitov. Na tomto hřbitově jsou hrobky pánů z Oppersdorfu. Před ohradní zdí u vstupu do kostela se nachází kříž. Druhý hřbitov byl zřízený v roce 1888 na západním konci obce. Zde se nalézá hrobka pánů Zhorských.\n\nJedná se o kapli postavenou za obcí u komunikace směrem na Krásnou Horu. Je postavena na místě, kde se pohřbívali mrtví nakažení morem, když už kapacitně nepostačoval hromadný hrob v nedalekém Kuníčku v letech 1680–1681 v období velké morové rány. Kolem roku 1700 byla u Kuníčku na místě morového hřbitova vybudovaná kaplička, která byla zasvěcená svaté Anně a také na místě hřbitova u Petrovic byla později postavená kaple.\n\nDalší kaple se nalézá u ohradní zdi původního hřbitova u kostela svatého Petra a Pavla.\n\nSeverozápadně od obce se od roku 2003 nalézá rozhledna Kuníček, ocelová telekomunikační věž o výšce 60 m v železobetonovém základu, vyhlídkové plošiny ve výškách 9 a 36 m.\n\nMezi osadami Kuníček a Kuní se nalézá pozoruhodná kamenná křížová cesta. Tuto zhruba dvoukilometrovou křížovou cestu zhotovil akademický sochař Ivar Kodym z nedaleké obce Jalovčí. Jednotlivá zastavení jsou vytesána do charakteristických místních žulových kamenů. Celá křížová cesta byla dokončena roku 2000 a v tomto roce byla i vysvěcena. Místní obyvatelé se finančně podíleli na této výstavbě.\nPomník padlým v obou světových válkách se nachází na náměstí. Je na něm zpodobněna Čechie. Pomník je dílo sochaře Jaroslava Bardy z nedalekých Hrazánek z roku 1921.\n\nNaproti kostelu na náměstí se nachází socha svatého Václava.\n\nDalší dvě kamenné, proti sobě umístěné, sochy světců na vysokém kamenném podstavci se nachází u komunikace z obce ve směru na Krásnou Horu, před kaplí.\n\n\nDopravní síť\nVeřejná doprava 2012\n\n\n"}
{"id": "115280", "url": "https://cs.wikipedia.org/wiki?curid=115280", "title": "Štětkovice", "text": "Štětkovice\n\nObec Štětkovice se nachází v okrese Příbram, kraj Středočeský, asi 7 km východně od města Sedlčany. Žije zde obyvatel.\n\nObec Štětkovice se skládá ze čtyř částí, které leží v katastrálním území \"Štětkovice\":\n\nPrvní písemná zmínka o obci pochází z roku 1521.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1944 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Štětkovice \"(přísl. Bořena Hora, Chrastava, Sedlečko, 280 obyvatel, poštovní úřad, telegrafní úřad)\" byly v roce 1932 evidovány tyto živnosti a obchody: 2 hostince, krejčí, lihovar, řezník, 2 obchody se smíšeným zbožím, 2 trafiky, velkostatek.\n\n\nDopravní síť\nVeřejná doprava 2012\n\nÚzemí obce vedou cyklotrasy č. 11 Praha - Neveklov - Štětkovice - Sedlec-Prčice - Tábor a č. 8132 Osečany - Prosenická Lhota - Štětkovice - Vojkov.\n\nPověst se vztahuje ke kamennému kříži, z roku 1884, který se nachází poblíž Sedlečka, u cesty vedoucí z Vojkova do Štětkovic. Sedlák Musil ze Štětkovic se v podvečer rozhodl, že se druhý den časně ráno vydá s čeledínem do mlýna. Ráno sedlák zaspal, takže na cestu se vydali později, než měl sedlák v úmyslu. Ve mlýně už byla spousta čekajících. Sedlák se sice snažil mlynáře přemluvit, zda by ho nevzal přednostně, ale nepochodil. Semleto měl až k večeru. Sice se hned se vydali na zpáteční cestu, ale k Sedlečku dojeli už za svitu měsíce. Čeledín si první všiml ženské postavy sedící u kříže. Žena byla oblečená v bílých šatech a nehnutě si četla v knize. Oba přidali do kroku. Něco je na té nehnuté postavě děsilo. Po chvíli se čeledín ptal hospodáře, zda si také všiml, že byla samotná, v noci, daleko od vsi a že si čte tak pozorně, že ani nevnímá, co se okolo děje. Sedlák čeledínovi přisvědčil a doplnil, že i jej zarazilo, jak může někdo v noci vidět bez světla na písmenka v knize. Když se oba otočili, tajemnou postavu u kříže již neviděli.\n\n"}
{"id": "115281", "url": "https://cs.wikipedia.org/wiki?curid=115281", "title": "Bratkovice", "text": "Bratkovice\n\nObec Bratkovice se nachází v okrese Příbram, kraj Středočeský, asi 6 km severně od Příbrami. Žije zde obyvatel.\n\nObec Bratkovice se skládá ze dvou částí na třech katastrálních územích:\n\nPrvní písemná zmínka o obci pochází z roku 1394.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území Bratkovice v Brdech o rozloze 0,965212 km² které vzniklo k 10. únoru 2014. Na tomto území je evidováno 0 budov a 0 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bratkovice \"(222 obyvatel, katol. kostel)\" byly v roce 1932 evidovány tyto živnosti a obchody: 3 cihelny, továrna na dřevitou vlnu, 3 hostince, kovář, půjčovna mlátiček, 3 mlýny, 2 pily, obchod s lahvovým pivem, pohodný, 3 obchody se smíšeným zbožím, trafika.\n\nVe vsi Dominikální Paseky \"(546 obyvatel, samostatná ves se později stala součástí Bratkovic)\" byly v roce 1932 evidovány tyto živnosti a obchody: faktorství rukavic, 3 hostince, kapelník, krejčí, 2 mlýny, obuvník, obchod s lahvovým pivem, 3 obchody se smíšeným zbožím, 2 trafiky, trhovec.\n\n\nDopravní síť\nVeřejná doprava 2012\n\nObcí vede cyklotrasa č. 302 Příbram - Trhové Dušníky nebo Obecnice - Bratkovice - Jince - Hořovice.\n\n"}
{"id": "115282", "url": "https://cs.wikipedia.org/wiki?curid=115282", "title": "Dubenec (okres Příbram)", "text": "Dubenec (okres Příbram)\n\nObec Dubenec se nachází v okrese Příbram, kraj Středočeský, asi 6 km východně od Příbrami v oblasti příbramských uranových dolů. V okolí se nacházejí četné haldy. Žije zde obyvatel.\n\nPrvní písemná zmínka o obci pochází z roku 1321.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Příbram.\n\nVe vsi Dubenec \"(přísl. Bytíz, 600 obyvatel)\" byly v roce 1932 evidovány tyto živnosti a obchody: obchod s dobytkem, družstvo pro rozvod elektrické energie v Dubenci, 2 hostince, kovář, mlýn, 3 obuvníci, obchod s ovocem a zeleninou, obchod s lahvovým pivem, 6 rolníků, sadař, trhovec, 2 trafiky, velkostatek Wišata.\n\n\n\nDopravní síť\nVeřejná doprava 2012\nVeřejná doprava 2018\n\n"}
{"id": "115283", "url": "https://cs.wikipedia.org/wiki?curid=115283", "title": "Jesenice (okres Příbram)", "text": "Jesenice (okres Příbram)\n\nObec Jesenice se nachází v okrese Příbram, kraj Středočeský, asi 7 km jihovýchodně od města Sedlčany. Žije zde obyvatel.\n\nObec Jesenice se skládá z desíti částí na čtyřech katastrálních územích:\n\nNejstarší zmínka o obci je z roku 1400, kdy zde byl farář a ves patřila k blízkému hradu Zvěřinci. Od roku 1550 patřila k Nedrahovicům a od roku 1622 k Vysokému Chlumci. Teprve 1763 byl znovu ustanoven kaplan, fara obnovena 1846.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Jesenice u Sedlce, \"(přísl. Bolechovice, Boudy, Doublovičky, Martinice, 710 obyvatel, poštovní úřad, elegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: kolář, kovář, družstvo pro rozvod elektrické energie pro Jesenice a Dobrovičky, družstvo pro rozvod elektrické energie v Bolechovicích, 4 hostince, 3 krejčí, lihovar, výroba lihovin, malíř, 2 mlýny, 2 modistky, obuvník, 3 pojišťovací jednatelství, pekař, porodní asistentka, 4 rolníci, 3 řezníci, 4 obchody se smíšeným zbožím, Spořitelní a záložní spolek v Jesenici, obchod se střižním zbožím, 4 trafiky, truhlář, velkostatek, zámečník, 2 obchody se zvěřinou a drůbeží.\n\n\nDopravní síť\nVeřejná doprava 2012\n\n\n\n"}
{"id": "115284", "url": "https://cs.wikipedia.org/wiki?curid=115284", "title": "Obory", "text": "Obory\n\nObec Obory se nachází v okrese Příbram, kraj Středočeský, asi 15 km východně od Příbrami. Žije zde obyvatel.\n\nObec Obory se skládá ze dvou částí, které leží v katastrálním území \"Obory\":\n\nPrvní písemná zmínka o obci pochází z roku 1572.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Obora \"(přísl. Vápenice, 481 obyvatel)\" byly v roce 1932 evidovány tyto živnosti a obchody: cihelna, obchodník s dobytkem, 3 hostince, kolář, kovář, 2 krejčí, lom, malíř, 6 mlýnů, obuvník, 16 rolníků, 2 obchody se smíšeným zbožím, 2 trafiky, včelařství.\n\n\n\nDopravní síť\nVeřejná doprava 2012\n\nÚzemím obce vedou turistické trasy Horní Líšnice - Luhy - Obory - Hřiměždice a Obory - Velká Leč - Háje.\n\n"}
{"id": "115285", "url": "https://cs.wikipedia.org/wiki?curid=115285", "title": "Krásná Hora nad Vltavou", "text": "Krásná Hora nad Vltavou\n\nKrásná Hora nad Vltavou (německy \"Schönberg\") je město, které se nachází v okrese Příbram ve Středočeském kraji, asi 14 km jihozápadně od města Sedlčany. Žije zde obyvatel.\n\nMěsto Krásná Hora nad Vltavou se skládá z jedenácti místních částí na deseti katastrálních územích:\n\nOkolí Krásné Hory bylo osídleno již v dávné historii, jak o tom svědčí četné archeologické nálezy. První písemná zmínka o obci pochází z roku 1341. Město bylo spjato s dolováním zlaté rudy již na přelomu 13. a 14. stol. Po smrti Václava II. je zdědila Eliška Přemyslovna; ta také městečku udělila první privilegia, která potvrdil Jan Lucemburský 11. ledna 1341. V říjnu tohoto roku král Jan Lucemburský zastavil Krásnou Horu, společně s nedalekým Milešovem, Petru z Rožmberka.\n\nPrvní počátky dolování započaly v první polovině 14. století. Doly byly zdrojem příjmů pro hornickou osadu, pozdější hornické město. Historie milešovských a krásnohorských dolů je těsně spjata. Práva milešovských a krásnohorských havířů potvrdil následně roku 1351 Karel IV., 1458 Jiří z Poděbrad, 1478 Vladislav Jagellonský, 1539 Ferdinand I. Zřejmě z druhé poloviny 15. století pochází krásnohorský znak se stříbrnou věží na zeleném pahorku, v červeném poli.\n\nVýměnami majitelů však Krásná Hora přestala být od roku 1554 královským majetkem a začal úpadek. Roku 1556 koupil Krásnou Horu Jan Vorel z Plavče, který si zde vystavěl tvrz. Brzy po jeho příchodu však vypukly nepokoje. Někdejší svobodní měšťané těžce nesli robotní povinnost a vzbouřili se proti Vorlovi. Povstání však bylo brzy potlačeno, vůdci potrestáni a robota utužena. Celé Vorlovo panství však bylo řáděním povstalců naprosto zpustošeno. V roce 1576 byla Krásná hora koupena Lobkovici, tímto se město stalo trvalou součástí panství Vysoký Chlumec. Roku 1620 mělo stavovské vojsko, vedené vojevůdcem Anhaltem, ležení v Krásné Hoře a okolních vesnicích.\n\nDolování zlata v obci zaniklo po třicetileté válce, pokusy o obnovení od začátku 18. století byly po několika letech zastaveny. Roku 1839 zde byla nalezena antimonová ruda, od padesátých let probíhala těžba antimonu a posléze (1884) opět i zlata. S přestávkou na počátku 20. století se zde antimon těžil až do začátku 90. let, kdy bylo dolování definitivně ukončeno a šachty zavezeny.\n\nDnem 29. února 2012 byl Krásné Hoře nad Vltavou opět obnoven status města. K žádosti o jeho obnovení přiložila obec jako důkaz např. trhový řád z 19. století, jehož pečeť uvádí Krásnou Horu s titulem město.\n\nZápadním směrem od náměstí se nachází stylově nevyhraněný kostel svatého Mikuláše z let 1850–1855, který byl postaven na místě původního gotického kostela. Hřbitov kolem kostela byl roku 1857 přemístěn na současné místo na jihozápadním okraji obce.\n\nU kostela byl v roce 1930 postaven pietní kamenný pomník obětem vojenské letecké tragedie z roku 1929 v milešovském kraji u Předního Chlumu. V spodní části pomníku jsou umístěné podobenky tří vojenských letců (jeden nadporučík, dva četaři), kteří zahynuli při pozorovacích manévrech. Součástí pomníku bývala i socha T. G. Masaryka, která byla po roce 1948 odstraněna. Pomník padlým v první světové válce se nachází mezi kostelem a místní školou; obsahuje pískovcovou sochu vojína s puškou a tornou, klečícího pod smuteční vrbou. Ve vitrínkách uvnitř pomníku je prsť z bojišť Zborova, Terronu a Dosso Alto.\n\nV parku na náměstí je barokní mariánský sloup z roku 1772; pozlacená soška na jeho vrcholu byla odlita roku 1862 v rožmitálských hutích a téhož roku vysvěcena. Původní dřevěná socha byla umístěna do výklenku domu čp. 41. Poblíž sloupu stojí kamenný korec na měření obilí, zřejmě pozdně gotického původu. Tato míra sloužila k měření obilí přivezeného na trh. Unikátní technická památka nese letopočet 1822.\n\nDominantou náměstí je budova radnice s radniční věží a hodinami.\n\nSloup se sochou Panny Marie, kostel svatého Mikuláše, kamenný korec i sýpka jsou vedené v Seznamu kulturních památek v okrese Příbram.\n\nNa východní straně náměstí byla po roce 1554 postavena tvrz. V 16. století pozbyla na významu, od roku 1623 se již neuvádí. Tvrz nezanikla, později byla přestavěna na sýpku. I tato nyní dosti schátralá budova je od roku 1991 památkově chráněna.\n\nVe městě Krásná Hora u Sedlčan \"(800 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, zvěrolékař, 3 autodopravci, cihelna, cukrář, čalouník, drogerie, hodinář, 2 holiči, hospodářské družstvo, 5 hostinců, hotel, hrnčíř, klempíř, 2 koláři, 3 kováři, kožišník, 6 krejčích, obchod s kůžemi, mechanik, 2 mlýny, obchod s obilím, obchod s obuví Baťa, 4 obuvníci, 2 pekaři, 30 rolníků, 6 řezníků, sedlář, 6 obchodů se smíšeným zbožím, Krásnohorská Kampelička, Okresní hospodářská záložna v Sedlčanech, obchod s hospodářskými stroji, 3 obchody se střižním zbožím, 2 švadleny, 2 trafiky. 2 trhovci, 6 truhlářů, 2 zahradníci, 2 zámečníci, 2 zedničtí mistři.\n\nV obci Krašovice \"(přísl. Mokřice, Vrbice, 365 obyvatel, samostatná obec se později stala součástí Krásné Hory)\" byly v roce 1932 evidovány tyto živnosti a obchody: cihelna, 2 hostince, kovář, obchod s kůžemi, 2 mlýny, obchod s peřím, obchod se smíšeným zbožím, 3 trafiky, truhlář, vápenka.\n\nV obci Podmoky \"(přísl. Proudkovice, Přední Chlum, 490 obyvatel, samostatná obec se později stala součástí Krásné Hory)\" byly v roce 1932 evidovány tyto živnosti a obchody: cihelna, hostinec, kovář, 2 krejčí, 2 mlýny, 2 obuvníci, švadlena, tesařský mistr, 2 trafiky.\n\nV obci Vletice \"(přísl. Hostovnice, 260 obyvatel, samostatná obec se později stala součástí Krásné Hory)\" byly v roce 1932 evidovány tyto živnosti a obchody: 2 cihelny, hostinec, kolář, kovář, 2 mlýny, 3 rolníci, 2 trafiky.\n\nV obci Zhoř \"(přísl. Švastalova Lhota, 300 obyvatel, samostatná obec se později stala součástí Krásné Hory)\" byly v roce 1932 evidovány tyto živnosti a obchody: hostinec, kovář, mlýn, 2 rolníci, trafika.\n\nV Krásné Hoře jsou dvě restaurace, cukrárna, tři kadeřnictví, dvě prodejny smíšeného zboží, pošta, ordinace praktického lékaře a lékaře pro děti a dorost. Zubař zde ordinaci nemá. Základní školu ve školním roce 2016/17 navštěvuje 110 dětí v 8 třídách. V obci působí místní Tělovýchovná jednota Sokol a fotbalový klub.\n\nNejstarší mapové zobrazení Krásné Hory je na Indikační skice Stabilního katastru z roku 1839, uložené v Národním archivu, zde reprodukujeme intravillán (vnitřní zastavěnou část obce). Na mapě mohou být mladší opravy cca do let 1860–1865 (například kostel sv. Mikuláše, nově postavený v letech 1850–1855, byl do mapy zakreslen dodatečně červenou barvou). U domů najdeme jejich čísla popisná a čísla stavebních parcel, u přilehlých pozemků čísla parcel a odkaz na čísla popisná majitelů a někdy přímo i jména majitelů.\n\nZ tehdejších obyvatel městečka vlastnoručně podepsali správnost katastrální mapy tito (při přepisu je respektován tehdejší pravopis):\n(nad nimi je podpis Josefa Krotty, představeného vyměřovací komise)\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nŘímskokatolická farnost Krásná Hora zahrnuje území obcí Krásná Hora nad Vltavou, Dolní Hbity, Dolní Líšnice, Vysoký Chlumec, Kamýk nad Vltavou, Hřiměždice, Jablonná, Solenice a Svatý Jan-Bražná a jejich přidružené osady s celkem pěti filiálními kostely. Duchovním správcem farnosti je od roku 2001 P. Zbygniew Grzyb.\n\nDopravní síť\nVeřejná doprava 2012\n\n\n"}
{"id": "115286", "url": "https://cs.wikipedia.org/wiki?curid=115286", "title": "Nalžovice", "text": "Nalžovice\n\nObec Nalžovice se nachází 6 km severozápadně od Sedlčan v okrese Příbram, kraj Středočeský. Žije zde obyvatel.\n\nObec Nalžovice se skládá ze šesti částí na dvou katastrálních územích:\n\nPrvní písemná zmínka o obci pochází z roku 1364.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat. V nalžovickém zámku bylo zřízeno sídlo nejvyššího soudu pro příslušníky SS z celé Evropy. Ti, kteří byli odsouzení k smrti, byli popravováni u zdi zámeckého parku.\n\nV prosinci 2006 byl v obci objeven rozsáhlý ilegální sklad nebezpečných chemických látek, které v areálu bývalého vepřína vytvořil podnikatel Petr Budil. Od roku 2002 v objektu nashromáždil asi sedmdesát tun nebezpečných odpadů. Sanaci skladu zaplatil krajský úřad Středočeského kraje, který má plánu v téměř 11 milionů korun vymáhat od podnikatele. Ten byl počátkem února 2009 odsouzen na 2,5 roku odnětí svobody.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nalžovice \"(přísl. Červený, Hluboká, Chlum, Nalžovické Podhájí, Nová Ves, Oboz, 868 obyvatel, poštovní úřad, telegrafní úřad, četnická stanice, katol. kostel, 2 sbory dobrovolných hasičů)\" byly v roce 1932 evidovány tyto živnosti a obchody: zemědělské družstvo Domovina, výroba hospodářského nářadí, 6 hostinců, kapelník, 2 koláři, košíkář, 2 kováři, 3 krejčí, družstevní lihovar, výroba lihovin, 2 lomy, 2 mlýny, 2 obuvníci, pekař, pokrývač, porodní asistentka, 9 rolníků, 3 řezníci, 4 obchody se smíšeným zbožím, Spořitelní a záložní spolek, 2 švadleny, 5 trafik, 2 truhláři, velkostatek.\n\n\nV okolí Nalžovic bývalo několik lomů, v nichž se těžil vltavský granodiorit. Tmavomodrý granodiorit z lomu poblíž samoty Červené jižně od Nalžovic byl použit například při stavbě Mánesova a Hlávkova mostu v Praze. Kámen z menšího lomu, který se nacházel severovýchodně od Chlumu v místě, nazývaném \"U Vraha\", respektive \"Na Vrahu\" či \"Nad Vrahem\", lze nalézt v pražské dlažbě nebo v objektu plynárny v Praze - Michli.\n\nDopravní síť\nVeřejná doprava 2012\n\n\nPověst se vztahuje ke kapli Panny Marie Bolestné, kterou nechal v roce 1690 postavit zámecký pán v zahradě nalžovického zámku. Ke kapli ustanovil kaplana a bylo zde založeno bratrstvo. Každoročně sem přicházela procesí o poutích. V roce 1788 byla zámecká kaple vyloupená. Po celý den toho roku panovalo ve vsi nezvyklé ticho. Jako kdyby se něco zlého mělo stát. Večer, když všichni neklidně usnuli, se ozvaly silné rány. Při pohledu z oken se lidé zhrozili. Po cestě dolů z vršku s hrozivým rachotem poskakovaly a kutálely se ohnivé sudy, z kterých sršely jiskry. Dole u kaple všechny zmizely a rozhostilo se ticho. Nikdo ze vsi se ke kapli nešel ze strachu podívat. Až teprve ráno zjistili, že byla kaple vyloupená. Mezi lidmi se říkalo, že ohnivé sudy byly varování, které nikdo ze vsi nepochopil.\n\n"}
{"id": "115287", "url": "https://cs.wikipedia.org/wiki?curid=115287", "title": "Pavlovice (okres Benešov)", "text": "Pavlovice (okres Benešov)\n\nPavlovice je obec nacházející se 3 km severovýchodně od města Vlašim v okrese Benešov, kraj Středočeský. Žije zde obyvatel. Obcí protéká Pavlovický potok, jenž se u Blanického mlýna vlévá do řeky Blanice.\n\nPrvní písemná zmínka o obci pochází z roku 1344, kdy byly v popisu pražské diecéze uvedeny jako ves přifařená k vlašimské farnosti. Počátkem 15. století náležely Pavlovice pánům z Lipna, do roku 1420 náležely Pavlovice klášteru klarisek v Praze.\n\nKdyž skončily husitské války, získal ves Mikuláš Trčka jako jednu z vesnic zabavených v husitských dobách římskokatolické církvi. K vlašimskému panství připadly Pavlovice roku 1442 s majitelem Mikulášem Trčkou st. z Lípy a až do roku 1848 s panstvím sdílely všechny změny majitelů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pavlovice \"(291 obyvatel)\" byly v roce 1932 evidovány tyto živnosti a obchody: cihelna, 3 obchodníci s dobytkem, 2 hostince, mlýn, obchod se smíšeným zbožím, trafika.\n\n\nDopravní síť\n\nVeřejná doprava 2012\n\n"}
{"id": "115288", "url": "https://cs.wikipedia.org/wiki?curid=115288", "title": "Svatý Jan (okres Příbram)", "text": "Svatý Jan (okres Příbram)\n\nObec Svatý Jan se nachází zhruba 9 km zjz. od Sedlčan v okrese Příbram, kraj Středočeský. Žije zde obyvatel.\n\nVes Svatý Jan patří k nejmladším sídlům na Sedlčansku, ještě v 18. století se na jejím místě rozkládaly husté lesy. V nich se nacházela studánka s údajně zázračnou vodou, u níž byla roku 1705 vystavěna poutní kaple sv. Čtrnácti pomocníků a o šedesát let později i poutní kostel svatého Jana Nepomuckého. Zárodkem budoucí osady byly kromě kostela ještě fara a nedaleká hájovna, koncem 18. století přibyla s několika obytnými budovami i škola. Aby se ves odlišila od jiných obcí téhož jména, psala se jako „Sv. Jan nad Skrýšovem“. V období první republiky zde fungovala i pošta a kampelička, v letech 1856-2009 byla obec samostatnou farností.\n\nPošta fungovala v obci do roku 1985, od té doby je v nedalekém Drážkově, stejně jako sídlo obecního úřadu. Ve vsi dnes už není hospoda ani žádný obchod. V budově bývalé školy na návsi funguje Domov sociální péče.\n\nV chronologickém přehledu od roku 1850 je uvedena územně administrativní příslušnost obce v roce, kdy ke změně došlo:\n\nV obci Svatý Jan u Sedlčan \"(přísl. Brzina a Radov, Buzice, Dražkov, Hojšín, Hrachov, Přívozec, Skrýšov, Zrubek, 1158 obyvatel)\" byly v roce 1932 evidovány tyto živnosti a obchody: bednář, výroba cementového zboží, 10 hostinců, kapelník, 2 koláři, 5 kovářů, 3 krejčí, 5 mlýnů, 3 obuvníci, pokrývač, porodní asistentka, 14 rolníků, řezník, 5 obchodů se smíšeným zbožím, Spořitelní a záložní spolek pro obec Svatý Jan, 2 tesařští mistři, 7 trafik, 2 truhláři.\n\nV obci Bražná \"(přísl. Tisovnice, 180 obyvatel, samostatná obec se později stala součástí Svatého Jána)\" byly v roce 1932 evidovány tyto živnosti a obchody: hostinec, mlýn, obuvník, pila, 3 rolníci, trafika, truhlář.\n\nObec Svatý Jan se skládá z osmi částí na pěti katastrálních územích. Části jsou Svatý Jan, Bražná, Brzina, Drážkov, Hojšín, Hrachov, Řadovy a Skrýšov.\n\n\n\nDopravní síť\n\nDo obce vedou pouze silnice III. třídy, z nich nejvýznamnější je spojení z Kamýka do Sedlčan.\n\nVeřejná doprava 2012\n\nZ obce vedly autobusové linky např. do těchto cílů: Benešov, Kamýk nad Vltavou, Krásná Hora nad Vltavou, Milevsko, Plzeň, Praha, Příbram, Rožmitál pod Třemšínem, Sedlčany, Tábor.\n\n\n\n"}
{"id": "115289", "url": "https://cs.wikipedia.org/wiki?curid=115289", "title": "Stranný", "text": "Stranný\n\nStranný je obec v okrese Benešov, kraj Středočeský asi 16 km západně od Benešova. Žije zde zhruba obyvatel. Součástí obce je i vesnice Břevnice.\n\nPrvní písemná zmínka o obci pochází z roku 1184.\n\nZa druhé světové války se ves stala součástí vojenského cvičistě Zbraní SS Benešov a její obyvatelé se museli 31. prosince 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Stranný \"(přísl. Borovka, Břevnice, Hůrka, Kapinos, Mlékovice, Radslavice, Spolí, Tloskov, Zádolí, Zárybnice, 1003 obyvatel)\" byly v roce 1932 evidovány tyto živnosti a obchody: 2 cihelny, obchod s dobytkem, výroba dřeváků, družstvo pro rozvod elektrické energie v Mlékovicích-Radslavicích, 4 hostince, 2 kamenictví, kolář, 2 kováři, krejčí, surové kůže, 3 mlýny, obuvník, 4 obchody s lahvovým pivem, pivovar, 5 rolníků, řezbář, 3 řezníci, výroba seker, 2 obchody se smíšeným zbožím, švadlena, 2 tesařští mistři, 5 trafik, velkostatek.\n\nDopravní síť\n\nVeřejná doprava 2012\nObcí vede turistická trasa Benešov - Neveklov - Stranný - Živohošť - Slapy.\n\n"}
{"id": "115290", "url": "https://cs.wikipedia.org/wiki?curid=115290", "title": "Trhové Dušníky", "text": "Trhové Dušníky\n\nObec Trhové Dušníky se nachází v okrese Příbram, kraj Středočeský, asi 4 km severně od Příbrami. Žije zde obyvatel.\n\nPrvní písemná zmínka o obci pochází z roku 1321, v minulosti těžba stříbra.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Příbram.\n\nV obci Trhové Dušníky \"(625 obyvatel)\" byly v roce 1932 evidovány tyto živnosti a obchody: autodoprava, obchodník s dobytkem, lidové hospodářské družstvo, 3 hostince, kovář, 4 mlýny, obuvník, pivovar horního města Příbrami, řezník, 4 obchody se smíšeným zbožím, Spořitelní a záložní spolek pro Trhové Dušníky, trafika, 2 velkostatky.\n\n\nDopravní síť\nVeřejná doprava 2012\n\nObcí vede cyklotrasa č. 302 Příbram - Trhové Dušníky - Jince - Hořovice.\n\n"}
{"id": "115291", "url": "https://cs.wikipedia.org/wiki?curid=115291", "title": "Tisem", "text": "Tisem\n\nObec Tisem se nachází v okrese Benešov, kraj Středočeský, asi 7 km jihozápadně od Benešova. Žije zde obyvatel. Vsí protéká potok Tisem, levý přítok Janovického potoka.\n\nPrvní písemná zmínka o obci pochází z roku 1325.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat.\n\nKe dni 1. ledna 2012 zde žilo 217 obyvatel, průměrný věk činil 41,4 let.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\n\n"}
{"id": "115292", "url": "https://cs.wikipedia.org/wiki?curid=115292", "title": "Nechvalice", "text": "Nechvalice\n\nObec Nechvalice se nachází v okrese Příbram ve Středočeském kraji, asi 10 km jižně od města Sedlčany. Žije zde obyvatel.\n\nObec Nechvalice se skládá ze šestnácti částí ležících na osmi katastrálních územích:\n\nPrvní písemná zmínka o obci pochází z roku 1352. Obec však existovala již v polovině 13. století, kdy zde byl založen románský kostel svatého Mikuláše, přestavěný v době gotické. Narodil se tu a působil zemědělec a politik Jan Kožmín (1845–1924).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nechvalice \"(přísl. Bratřejov, Bratříkovice, Křemenice, Libčice, 695 obyvatel, poštovní úřad, katol. kostel)\" byly v roce 1932 evidovány tyto živnosti a obchody: 2 cihelny, družstvo pro rozvod elektrické energie v Nechvalicích, 3 hostince, kolář, 2 kováři, krejčí, 3 mlýny, obuvník, pokrývač, porodní asistentka, 2 řezníci, 2 obchody se smíšeným zbožím, Spořitelní a záložní spolek pro Nechvalice, trafika, 2 truhláři.\n\nV obci Ředice \"(přísl. Hodkov, Huštilář, Mokřany, Ředičky, 452 obyvatel, samostatná obec se později stala součástí Nechvalic)\" byly v roce 1932 evidovány tyto živnosti a obchody: hostinec, 2 koláři, 2 kováři, 2 mlýny, obchod se smíšeným zbožím, trafika.\n\n\nDublovice a Nechvalice si pořídily nové zvony současně a zavěsily je, ještě neposvěcené, na své kostelní věže. Zvony se však v noci vznesly a vyměnily si svá místa. Na kamenech mezi obcemi, kde odpočívaly, jsou dodnes vidět jejich otisky. Také svým hlasem připomínají svůj původ, neboť zvon v Dublovicích při zvonění volá: „Nechvalák!“ a nechvalický: „Dublovák!“\n\nDopravní síť\nVeřejná doprava 2012\n\n\n\n\n"}
{"id": "115293", "url": "https://cs.wikipedia.org/wiki?curid=115293", "title": "Cetyně", "text": "Cetyně\n\nObec Cetyně se nachází v okrese Příbram, kraj Středočeský, asi 14 km jihovýchodně od Příbrami. Žije zde obyvatel.\n\nPrvní písemná zmínka o obci pochází z roku 1336.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nObcí vede turistická trasa U Buku - Radětice - Cetyně - Holušice - Orlík nad Vltavou.\n\n"}
{"id": "115294", "url": "https://cs.wikipedia.org/wiki?curid=115294", "title": "Tochovice", "text": "Tochovice\n\nObec Tochovice se nachází v okrese Příbram, kraj Středočeský, asi 11 km jižně od Příbrami. Žije zde obyvatel.\n\nObec proslula jako centrum jezdeckého sportu s chovem koní.\n\nObec Tochovice se skládá ze dvou část na dvou stejnojmenných katastrálních územích:\n\nPrvní písemná zmínka o obci pochází z roku 1331.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tochovice \"(636 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: družstvo pro rozvod elektrické energie v Tochovicích, holič, 3 hostince, kamenictví, kolář, kovář, krejčí, 2 mlýny, 2 obuvníci, pekař, 4 rolníci, 3 řezníci, sedlář, skladištní družstvo, 4 obchody se smíšeným zbožím, Spořitelní a záložní spolek pro Tochovice, strojírna, 2 trafiky, 2 truhláři, velkostatek Schwarzenberg.\n\n\nDopravní síť\nVeřejná doprava 2012\n\nObcí vede turistická trasa Příbram - Tochovice - Březnice.\n\n"}
{"id": "115295", "url": "https://cs.wikipedia.org/wiki?curid=115295", "title": "Suchodol", "text": "Suchodol\n\nObec Suchodol se nachází v okrese Příbram, kraj Středočeský, asi 7 km severovýchodně od Příbrami. Žije zde obyvatel. Převážně na území Suchodolu se nachází letiště Příbram.\n\nObec Suchodol se skládá ze dvou částí na dvou katastrálních územích:\n\nPrvní písemné zmínky o kapli a přilehlých staveních se datují kolem roku 972. První písemné zmínky o vzniku obce se uvádějí z roku 1360, kdy vladycké sídlo bylo v držení Petra ze Suchého Dolu. Nejdéle byla obec v držení Korků z Korkyně, a to v letech 1413–1605. V obci stávala tvrz, která zanikla v 17. století.\n\nObec oslavila v roce 1972 tisícileté výročí založení. Na přípravě výročí, studiu historických dokumentů, pracoval zdejší rodák prof. Dr. Václav Pilous. Protože zemřel, nepodařilo se mu dohledat dostatek relevantních dokumentů z 10. století a nikdo další s dostatečnými znalostmi nebyl do dnešních dnů ochoten ve zkoumání dávné historie pokračovat. Z důvodu nedostatku ověřených dobových dokumentů je historiky rok 972 jako rok vzniku obce zpochybňován.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Suchdol \"(přísl. Skalka, 424 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, 2 obchody s lahvovým pivem, obuvník, 3 obchody se smíšeným zbožím, Spořitelní a záložní spolek pro Suchodol, trafika.\n\n\nDopravní síť\nVeřejná doprava 2012\n\n"}
{"id": "115296", "url": "https://cs.wikipedia.org/wiki?curid=115296", "title": "Třebsko", "text": "Třebsko\n\nObec Třebsko se nachází v okrese Příbram, kraj Středočeský, asi 9 km jižně od Příbrami. Žije zde obyvatel.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Třebsko \"(327 obyvatel, poštovna, katol. kostel)\" byly v roce 1932 evidovány tyto živnosti a obchody: autodoprava, družstvo pro rozvod elektrické energie v Třebsku, 3 hostince, hrnčíř, krejčí, mlýn, obuvník, pekař, 3 pojišťovací jednatelství, porodní asistentka, povozník, 11 rolníků, řezník, 3 obchody se smíšeným zbožím, Spořitelní a záložní spolek pro Třebsko, 2 trafiky, truhlář.\n\n\nDopravní síť\nVeřejná doprava 2012\n\nObcí prochází cyklotrasa č. 302 Dolní Líšnice - Milín - Třebsko - Příbram - Hořovice.\n\n"}
{"id": "115297", "url": "https://cs.wikipedia.org/wiki?curid=115297", "title": "Zalužany", "text": "Zalužany\n\nObec Zalužany se nachází v okrese Příbram ve Středočeském kraji u hranice Jihočeského kraje, asi 20 km od Příbrami. Rozkládá se u silnice I. třídy č. 4, jež spojuje Prahu se Strakonicemi a Německem, v převážně zemědělské krajině nedaleko od vodní nádrže Orlík. Žije zde obyvatel. Je členem mikroregionu Povltaví.\n\nObec má protáhlou náves se zachovalým historickým jádrem a řadou objektů lidové architektury. Na katastru obce, k níž patří celkem 685 ha zemědělské půdy a 167 ha lesů, z nichž 81 ha vlastní Karel Schwarzenberg, se nachází řada různě velkých vodních nádrží.\n\nK obci náleží i osada Sázka ležící severně od středu obce poblíž silnice I/4.\n\nPři archeologickém průzkumu zdejší oblasti byly nalezeny pozůstatky osídlení z doby kolem 10. století př. n. l. Soudě podle stříbrného denáru římského císaře Hadriána, jenž byl v obci nalezen v roce 1922, existovala zde osada ještě ve 2. století. V době kolem 8. století zde již sídlilo slovanské obyvatelstvo.\n\nV 13. století patřily Zalužany pod správu královského hradu Kamýk nad Vltavou. První písemná zmínka o vsi pochází z roku 1291, kdy ji král Václav II. daroval benediktinskému klášteru svatého Jana Křtitele na Ostrově u Davle. V následujícím století byla ves rozdělena na dvě části, z nichž menší patřila královskému hradu Orlík, a větší střídavě vlastnily různé panské rody. Tak tomu bylo i v následujících stoletích.\n\nV souvislosti se Zákonem o obecním zřízení vydaném na jaře 1848 získaly i Zalužany úplnou samosprávu a byly začleněny do nově zřízeného mirovického okresu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zalužany \"(722 obyvatel, poštovní úřad, telegrafní úřad, telefonní úřad, katolický. kostel, synagoga, chudobinec)\" byly v roce 1932 evidovány tyto živnosti a obchody: autodoprava, drogerie, holič, 3 hostince, 2 kamenictví, kapelník, kolář, 2 kováři, 2 krejčí, lihovar, obuvník, 2 pekaři, 2 obchody s lahvovým pivem, 2 pojišťovací jednatelství, porodní asistentka, 18 rolníků, 3 řezníci, 6 obchodů se smíšeným zbožím, Spořitelní a záložní spolek pro Zalužany, 2 švadleny, 2 trafiky, 4 truhláři, velkostatek.\n\nZalužanský zámek patří neodmyslitelně k historickému jádru obce, s jejímž vývojem úzce souvisí. Písemné zprávy o zdejší tvrzi se objevují sice až v 15. století, lze však předpokládat, že na jejím místě existoval již předtím dřevěný zemanský dvorec.\n\nVelkou zásluhu na stavebním rozvoji zdejšího šlechtického sídla měli pánové Loubští z Loub, kteří je po většinu 16. století vlastnili. Někdy v letech 1650–1660, kdy tvrz vlastnili páni ze Šternberka, byl zbořen východní čelní trakt s bránou a padacím mostem a zasypán obranný příkop. V severním křídle byl pivovar, takže obyvatelný byl jen jižní trakt. Na východ od zámku byl vybudován hospodářský dvůr.\n\nPo roce 1727, kdy se zpustlé sídlo ocitlo v majetku rodu Koců z Dobrše, došlo k zásadní přestavbě původně středověké tvrze na renesanční zámek. Z té doby se datuje i přístavba zámecké kaple. V letech 1804–1922 vlastnili zámek Schwarzenberkové. Roku 1924 se stal majetkem rodiny Václava Biskupa ze Žbonína, jehož potomci zámek zrestituovali.\n\nV roce 1974 převzalo zámek do správy Okresní kulturní středisko v Příbrami a v prvním poschodí byla zřízena expozice „Muzeum středního Povltaví“. Po vynucené přestávce ve vlastnictví byly provedeny nutné opravy a od roku 1997 do roku 2005 byl zámek pronajat rodině Carla Albrechta Waldsteina jako rodinné sídlo. Zámek, k jehož poslední významné rekonstrukci došlo v letech 1920–1924, je včetně pozemku zapsán v seznamu kulturních památek.\n\nV roce 1869 požádaly Zalužany o povýšení na městys. Žádost však byla zamítnuta, protože obec v té době neměla vlastní kostel. Z podnětu občanů byl tedy v letech 1872–1874 postaven klasicistní kostel sv. Karla Boromejského. V současné době je kostel pro veřejnost uzavřen. K památkově chráněným patří mobiliář kostela a sochy sv. Jana Nepomuckého a sv. Anny před vchodem.\n\nZalužany mají svůj samostatný hřbitov zřízený nákladem obce v roce 1880. Jeho výstavba byla dokončena roku 1882.\n\nV prostoru nad zámkem, na severním okraji obce, je situován židovský hřbitov, jenž také patří ke kulturním památkám, nachází se však v neutěšeném stavu.\n\nDopravní síť\nVeřejná doprava 2012\n\nObcí vede červeně značená turistická trasa Březnice – Zalužany – Orlík nad Vltavou.\n\n\n"}
{"id": "115298", "url": "https://cs.wikipedia.org/wiki?curid=115298", "title": "Vranovice (okres Příbram)", "text": "Vranovice (okres Příbram)\n\nObec Vranovice se nachází v okrese Příbram, kraj Středočeský, asi 11 km jihozápadně od Příbrami. Žije zde obyvatel.\n\nPrvní písemná zmínka o obci pochází z roku 1318.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území Vranovice v Brdech, které vzniklo k 10. únoru 2014. Toto území má rozlohu 7,630 929 km² a je zde evidováno 0 budov a 0 obyvatel. Obec se tak od té doby skládá ze dvou katastrálních území:\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vranovice \"(547 obyvatel)\" byly v roce 1932 evidovány tyto živnosti a obchody: 3 hostince, kolář, konsum, kovář, krejčí, rolník, řezník, 2 obchody se smíšeným zbožím, Spořitelní a záložní spolek pro Vranovice, 2 trafiky, 2 truhláři.\n\nDopravní síť\nVeřejná doprava 2012\n\nV obci končí cyklotrasa č. 2273 Trokavec – Padrťský ryb. – Nepomuk – Vranovice.\n\n"}
{"id": "115300", "url": "https://cs.wikipedia.org/wiki?curid=115300", "title": "Královice (okres Kladno)", "text": "Královice (okres Kladno)\n\nObec Královice se nachází 4 km ssz. od Slaného v okrese Kladno, kraj Středočeský. Vsí protéká Bakovský potok. Žije zde obyvatel.\n\nPrvní písemná zmínka o obci pochází z roku 1382.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Královice \"(přísl.Lužecký Mlýn, 295 obyvatel)\" byly v roce 1932 evidovány tyto živnosti a obchody: obchodník s dobytkem, družstvo pro rozvod elektrické energie v Královicích, 2 hostince, kolář, konsum Včela, 2 kováři, 2 mlýny, 5 rolníků, řezník, obchod se smíšeným zbožím, trafika.\n\n\n\n\n\n"}
{"id": "115301", "url": "https://cs.wikipedia.org/wiki?curid=115301", "title": "Vinařice (okres Kladno)", "text": "Vinařice (okres Kladno)\n\nObec Vinařice se nachází v okrese Kladno, kraji Středočeském, na vyvýšené planině pod jižním svahem Vinařické hory, něco přes 3 km ssz. od centra města Kladna. Žije zde obyvatel, čísel popisných je zhruba 710 a ulic 29.\n\nNachází se zde známá věznice. Doprava v obci je autobusová (linky 609, 612 a 330 do Kladna, Slaného, Libušína a Prahy). K Vinařicím patří i osady Mayrau, Tuháň a Barré (nacházejí se dále od centrální části obce, stavebně již spojené s kladenskou čtvrtí Švermov).\n\nCentrální část obce se rozkládá na vyvýšené rovině v nadmořské výšce cca 350–370 m n. m. Část Vinařice-nádraží se nachází v blízkosti Třebichovic v údolí Knovízského potoka v nadmořské výšce 280 m. Nejvyšší bod katastrálního území – vrchol Vinařické hory – je ve výšce 413  m n. m.\n\nPrvní písemná zmínka o obci pochází z roku 1227. Na počátku 13. století patřily Vinařice u Kladna do takzvaného jamnického újezdu, který v roce 1260 připadl králi Přemyslu Otakaru II. Ten roku 1277 daroval újezd jamnický (někde uváděno propůjčil) klášteru ostrovskému u sv. Jana na ostrově u Davle, kde proboštství ke správě tohoto území bylo zřízeno ve Slaném. Tento klášter držel území až do dob husitských válek a poté území přešlo do neznámých světských rukou.\n\nV dalším období území, kde se nachází současná obec, patřilo různým majitelům panství. Pro zajímavost berní rula z roku 1654 uvádí Vinařice na panství Smečno Bernarda Ignáce Jana z Martinic, kdy Vinařice měly 12 usedlých obyvatel a toto se udrželo až do roku 1717. V seznamu poddaných smečenského panství jsou v roce 1663 uvdeni jako poddaní Václav Šebesta s ženou Ludmilou s dětmi Václavem a Alžbětou. Celkový počet obyvatel byl 70.\n\nVelký rozmach zaznamenala obec až při objevu uhelných ložisek na Kladensku a Slánsku. Dne 2. června 1875 bylo v hloubce 320 metrů nalezeno uhlí na dolu Barré a následně odkryto velké ložisko na dole Mayrau (Majrovka). Důl byl pojmenovaný v roce 1877 (poté, co dosáhl uhelné sloje) podle předsedy správní rady Pražské železářské společnosti Kajetánu Mayerovi von Mayrau. Následkem rozvíjejícího se průmyslu obec roku 1880 čítala 48 domů s 512 obyvateli. Do roku 1900 se počet obyvatel ztrojnásobil, obec čítala již 154 domů s 1585 obyvateli.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vinařice \"(2052 obyvatel, sbor dobrovolných hasičů)\" byly v roce 1932 evidovány tyto živnosti a obchody: 2 nákladní autodopravy, cihelna, 2 obchody s cukrovinkami, důl Mayrau, elektrárna, hodinář, 3 holiči, výroba hořčice, 11 hostinců, 2 kapelníci, kolář, konfekce, konsum Včela, 2 kováři, 2 krejčí, výroba lihovin, 3 lomy, mechanik, obchod s mlékem, 2 mlýny, 2 pražírny obilí, obchod s obuví Baťa, obuvník, papírnictví, 3 pekaři, 2 pokrývači, 2 porodní asistentky, 3 povozníci, 8 rolníků, 4 řezníci, 11 obchodů se smíšeným zbožím, stavební družstvo Svépomoc, obchod se střižním zbožím, 5 švadlen, 5 trafik, zahradník, 2 zedničtí mistři.\n\n\n\n\n"}
{"id": "115302", "url": "https://cs.wikipedia.org/wiki?curid=115302", "title": "Bezděkov (okres Pardubice)", "text": "Bezděkov (okres Pardubice)\n\nObec Bezděkov se nachází v okrese Pardubice, kraj Pardubický. Žije zde obyvatel.\n\nPrvní písemná zmínka o obci pochází z roku 1378.\n\n"}
{"id": "115303", "url": "https://cs.wikipedia.org/wiki?curid=115303", "title": "Borek (okres Pardubice)", "text": "Borek (okres Pardubice)\n\nObec Borek se nachází v okrese Pardubice, kraj Pardubický, a od Hradce Králové je vzdálena 10km jižním směrem.\n\nŽije zde obyvatel. V obci je trvale obydleno 70 domů, dalších 14 domů je obydleno bez trvalého přihlášení k pobytu, případně využíváno k rekreačním pobytům a 7 domů využíváno jako provozovny a obecní budovy. Katastrální území se rozprostírá na 523 hektarech. Vlastní zastavěné území je bohatě zastoupeno zelení a parčíky.\n\nRoku 1248 Přemysl Otakar II. povýšil statky v okolí Pardubic jako Rokytno nebo Pohřebačka z pravomoci soudů a úřadů a zcela je osamostatnil. První písemná sbírka o obci je datována do roku 1436, kdy byla pojmenována po husitském vojevůdci Divišovi Bořkovi, který mimo jiné vypálil i Opatovický klášter a zabral Kunětickou horu.\n\nRoku 1866 po bitvě na Chlumu přes obci přešlo Pruské vojsko. Podle kroniky obce se chovali velmi slušně a po přenocování pokračovali dál v cestě.\n\nV roce 1919 v obci vznikl požár, který započal ve stodole pana Šejvla. Ten nejspíše zavinil úplně shoření stodoly i s obilím díky vypalování rour benzínového motoru.\n\nNa rozsáhlé návsi se nachází obecní úřad. Na návsi je rovněž autobusová zastávka, kde staví ve vysokém počtu autobusy od Hradce Králové, Pardubic, Býště a Sezemic. Nedaleko zastávky se nachází pomník pana Votruby, který padl roku 1945. K obci patří obecní hřbitov a opravená kaple svatých Andělů strážných.\n\nV rámci rozvoje obce je budována lokalita rozšíření bytové zástavby s kompletním zajištění inženýrských sítí. Obec je kompletně plynofikována, je vybavena dešťovou kanalizací, rozvodem veřejného osvětlení a rozhlasu. Samozřejmostí je kompletní pokrytí bezdrátovým vysokorychlostním internetem. V obci jsou rovněž provozovány: autodílna, truhlářství a drůbežárna. V roce 2013 byla dokončena výstavba nových chodníků a veřejného osvětlení.\n\nPro volnočasové aktivity je v obci k dispozici dětské hřiště a sportovní areál s klubovnou a dvěma nohejbalovými kurty. Součástí budovy obecního úřadu je tělocvična, která slouží po rekonstrukci jednak k pořádání kulturních akcí a oslav, ale také ke cvičení a je využívána pro hry stolního tenisu. Z kulturních akcí v obci stojí za zmínku masopustní rej pořádaný 1x za dva roky, dětský maškarní rej, tradiční dětský den a Borek open - zahájení prázdnin, tradiční nohejbalové turnaje nebo dětská představení pohádek s následnou mikulášskou nadílkou.\n\n\n"}
{"id": "115304", "url": "https://cs.wikipedia.org/wiki?curid=115304", "title": "Rybitví", "text": "Rybitví\n\nObec Rybitví se nachází v okrese Pardubice v  Pardubickém kraji v rybničnaté oblasti při severozápadním okraji Pardubic, necelých 6 km od jejich centra. Od vlastního krajského města obec odděluje rozlehlý průmyslový komplex Synthesia. Žije zde  obyvatel.\n\nPrvní písemná zmínka o obci pochází z roku 1377.\n\nRoku 1827 tu bratranci Veverkové (sedlák František a kovář Václav) sestrojili nový pluh, který pojmenovali ruchadlo. Své využití nalezlo při hluboké orbě. Oba bratranci však na svém vynálezu nijak nezbohatli. Jejich vynález si přivlastnil Johan Kainz, což mělo za následek spory o jeho autorství. Od roku 1883 stojí v Pardubicích pomník věnovaný oběma bratrancům. V Rybitví již stojí pouze dům kováře Václava a v muzeích je vystaveno několik ruchadel.\n\n\n\nKromě bratranců Veverkových obec proslavila píseň \"Rybitví\" kapely Yo Yo Band.\n\n"}
{"id": "115305", "url": "https://cs.wikipedia.org/wiki?curid=115305", "title": "Sedliště (okres Frýdek-Místek)", "text": "Sedliště (okres Frýdek-Místek)\n\nObec Sedliště () se nachází 4 km severně od města Frýdek-Místek v Moravskoslezském kraji. Žije zde obyvatel.\n\nSedliště jsou součástí regionu Slezská brána. Obec leží v Podbeskydské pahorkatině, konkrétně k její části označované jako Těšínská pahorkatina. Katastrem obce protéká potok Ostravická Datyňka. V obci se nachází pošta, základní a mateřská škola, ordinace praktického lékaře, dřevěný kostel Všech svatých, restaurace Lašská jizba, obecní knihovna a Lašské muzeum. Znakem obce je zlaté sedlo se třmenem v modrém štítě. \n\nPočátky vzniku obce nejsou písemně zaznamenány, avšak je známo, že její zakladatelé přišli do oblasti někdy ve 13. století až z dalekých Lužic. Jednalo se o příslušníky lužického šlechtického rodu Barutů, kteří s sebou přivedli i své krajany. První písemná zmínka o Sedlištích je z roku 1305, kdy je název obce uveden v seznamu desátků vratislavského biskupství. Až v písemnosti z roku 1580 nacházíme podrobnější informace o obci. V té době měly Sedliště 27 obyvatel, což v tehdejších poměrech frýdeckého panství znamenalo velkou obec. Sedliště měly i vlastní mlýn a rybník, v roce 1636 dokonce soustavu 7 panských rybníků pro chov ryb a stál zde i panský dvůr.\n\nObec se dále rozrůstala a o pár let později, a sice v roce 1624, došlo k postavení dřevěného kostela namísto dřevěné kaple. Ten byl o čtrnáct let později na popud majitele panství Jiřího z Oppersdorfu přestavěn do podoby, která se velmi blíží té dnešní. Historikové si však datem výstavby nového kostela nejsou úplně jistí. Jelikož stavba kostela byla velmi náročná a neobešla by se bez finanční podpory majitele panství, domnívají se, že v roce 1624 byla pouze opravena původní kaplička a až v roce 1638 byl vystaven kostel Všech svatých.\n\nPoslední úprava vnější podoby kostela proběhla v roce 1862, kdy původní věž byla nahrazena zadní pavlačí a novou věží s dvouramenným cyrilometodějským křížem. Kostel Všech svatých, kterému vévodí kvadratická věž s bání, je největší chlouba obce. Obklopuje ho historický hřbitov s mnoha pozoruhodnými litinovými kříži.\n\nNa konci 18. století byly Sedliště již druhou největší obcí frýdeckého panství, v polovině 19. století měla obec přes 780 obyvatel a bylo zde 15 selských gruntů. Sedliště velmi ovlivnilo české národní hnutí a traduje se, že první knihovna zde byla založena již v roce 1865. V této době zde také působil Joža Vochala, slezský národopisný pracovník a lidový spisovatel, díky němuž vzniklo národopisné sdružení Sedlišťané. Toto sdružení se zabývalo obnovou lašských tradic, jako jsou kroje, lašské zvyklosti, písně a tradice.\n\nPřelom 19. a 20. století byl ve znamení spolčování, a také v Sedlištích vzniklo několik spolků. Dva z nich jsou v obci stále aktiviní – Sbor dobrovolných hasičů, založený v roce 1891, a Hornicko-hutnický spolek Rozkvět, jež byl založený v roce 1901. V tomto období obec procházela velkými změnami – došlo k přestavbě dřevěných domů na zděné a lidé opouštějí práci v zemědělství a hledají si zaměstnání v rozvíjejících se průmyslových podnicích. Mezi první zděné budovy se řadí stará škola, ve které dnes sídlí obecní knihovna, pošta a Lašské muzeum. Ve 20. letech 20. století byla v Sedlištích zřízena pošta, zavedena autobusová doprava a v roce 1931 elektřina.\n\n\nJan Polach pocházel z malorolnického gruntu v Sedlištích. Byl horlivým čtenářem českých knih a také vlastnil velkou knihovnu, jako jeden z prvních ve vsi odebíral české noviny a časopisy. Byl velmi vzdělaný, zapálený pro věc a měl organizační schopnosti, proto byl dvakrát zvolen do funkce starosty obce (1895 – 1901 a 1905 – 1914). Jakožto vlastenec podporoval český jazyk a úřední obsílky psané německy vracel s tím, že je starostou české obce.\n\nPolach byl také zakladatelem prvních spolků v obci. V roce 1891 spoluzakládal Rolnicko-občanskou besedu, jíž byl dlouhodobě starostou, dále se přičinil na založení nového hřbitova v roce 1905 a v roce 1909 byl jedním ze spoluzakladatelů místního spořitelního spolku Kampelička.\n\nJeho největším počinem bylo založení Dobrovolného hasičského sboru v roce 1891, který také 20 let vedl. Mimo to jako první člen Sedlišť zastával funkce i v krajských a tehdejších zemských úřadech. Byl starostou Okresního českého starostenského sboru pro frýdecký okres, zasedal v dozorčí radě Občanské záložny ve Frýdku a také byl členem Ústřední hospodářské společnosti pro Těšínské Slezsko.\n\nJeho dalším přínosem pro obec bylo psaní obecní kroniky od 20. let 20. století, a také propagování ovocnářství v okrese formou přednášek. Polach patřil mezi první zemědělce v obci, kteří vlastnili zemědělské stroje a používali umělá hnojiva.\n\nPolachovým největším přáním bylo vymanění Čechů z rakouské poroby, což se mu splnilo vytvořením samostatného Československého státu v roce 1918. Za mimořádný přínos pro obec mu bylo dne 20. 3. 2006 in memoriam uděleno čestné občanství.\n\n\n"}
{"id": "115306", "url": "https://cs.wikipedia.org/wiki?curid=115306", "title": "Řeka (okres Frýdek-Místek)", "text": "Řeka (okres Frýdek-Místek)\n\nObec Řeka (pol.: \"Rzeka\", \"\") se nachází v okrese Frýdek-Místek v Moravskoslezském kraji. Žije zde obyvatel. Značnou část obyvatel tvoří početná polská menšina.\n\nObec Řeka vznikla původně jako osada nedaleké obce Smilovice. Svůj název pojala od říčky Ropičanky, dříve nazývané Řeka, tekoucí skrz vesnici. Zprvu sloužila smilovským jako „návsí“ (po naszymu „nowśi“), jak místní označovali místo, kde se sháněl dobytek.\n\nRoku 1664 koupilo 8 smilovských domkářů od poslední těšínské Piastovny, kněžny Alžběty Lukrécie, grunty, aby mohli osídlit smilovské návsí. (Jedním z nich byl Andrys Zientek, zvaný Gořołka, který si mohl od kněžny koupit grunt jako první a byl osvobozen od roboty.) Od té doby byla ves označována jako Smilovská Řeka, později již jenom Řeka. Asi po stu letech přišlo do Řeky dalších deset osadníků.\n\nTvrdé podnebné podmínky a vysoká nadmořská výška způsobily, že Řečané často trpěli bídou a museli velmi tvrdě pracovat, aby uživili alespoň své rodiny a skromná hospodářství. Neúrodná půda, na níž gazdové pěstovali především oves, zelí a později brambory, zapříčinila, že se obyvatelé věnovali především pastevectví a chovu dobytka. V zimním období podomácku vyráběli plátno a střelný prach, který prodávali na trzích v Uhrách\n\nS rozvojem průmyslu si Těšínská komora uvědomila, jakých zisků by mohla dosáhnout prodejem dřeva. Proto byly horské pastviny od roku 1756 zalesňovány a Goralé z nich vyháněni, což vedlo k několika potyčkám s knížecí mocí. Až otevření kamenolomu zmírnilo bídu místních. První zmínky o evangelické škole v obecní kronice jsou z roku 1792. Tehdy si Řečané postavili školu sami. Byla dřevěná a sloužila až do roku 1872, kdy byla postavena škola nová, v níž dnes sídlí obecní úřad.\n\nDíky své neporušené přírodě Řeka láká výletníky ze širokého i blízkého okolí. Okolní vrcholy Moravskoslezských Beskyd jsou protkány hustou sítí turistických tras, v centru obce je renovovaný Hotel Řeka (dříve Hoyer), který byl dlouho opuštěný, nový kabát dostalo také bývalé rekreační středisko Třineckých železáren, které slouží k ubytování široké veřejnosti. Milovníci lyžování mohou navštívit lyžařský areál v zadní části obce , více na http://ski-reka.cz/.\n\nU příležitosti Evropského dne parků byla v sobotu 26.5. 2012 v beskydské obci Řeka otevřena nová naučná stezka - „Stezka pokladů Godula“. ( https://www.beskydy.cz/content/beskydy-turistika-naucne-stezky-naucna-stezka-pokladu-godula-reka.aspx) Její chodníčky Vás dovedou z Řeky na temeno hory opředené legendami - mj. o pokladech. Každé ze sedmi zastavení je věnováno jednomu z pokladů, které je možné cestou na horu najít či vidět. Dozvíte se o kamenném, lesním a ptačím pokladu, o pokladu zbojníka Ondráše i pokladu víry.\n\nIzolovanost horského údolí, v němž se obec nachází, zapříčinila jisté odchylky a zvláštnosti od vývoje v jiných obcích. Jednou z nich je i to, že Řeka byla, až do otevření kamenolomu, čistě evangelickou obcí, zatímco jinde byli protestanté násilně rekatolizováni. Ačkoli byli Řečané silně věřící, kaple a hřbitova se dočkali až roku 1844. Do té doby byli zesnulí pochováváni na vzdáleném gutském hřbitově, což přinášelo mnohé problémy, zvláště za nepříznivého počasí, kdy musel být nebožtík uložen třeba i několik dní ve stodole a až se pohoda trochu umoudřila, mohl být odvezen do Gutů a pochován.\n\nZ kroniky obce se také můžeme dovědět, že Řečané věřili v mnohá kouzla a čáry a jejich provozovatelé byli krutě trestáni. V roce 1800 byla podezřelá Anna Hodurková fojtem svázána a zavřena do sudu. Když se po celodenním pobytu nepřiznala, bylo rozhodnuto, že bude bičována, svlečena do naha a upálena. Na poslední chvíli proti rozsudku zakročila vrchnost a fojta „na oplátku“ zbavila úřadu a uvrhla do těšínského žaláře.\n\n"}
{"id": "115307", "url": "https://cs.wikipedia.org/wiki?curid=115307", "title": "Krásná (okres Frýdek-Místek)", "text": "Krásná (okres Frýdek-Místek)\n\nObec Krásná (, ) se nachází v okrese Frýdek-Místek v Moravskoslezském kraji. Žije zde obyvatel.\n\nObec se nachází v kotlině říčky Mohelnice.\n\nPrvní písemná zmínka o obci pochází z roku 1636.\n\nObec leží na katastrálním území \"Krásná pod Lysou Horou\" a má 6 základních sídelních jednotek – Borové, Krásná, Nižní Mohelnice, Pod Krásnou, Sihly a Vyšní Mohelnice.\n\n\n\n\n"}
{"id": "115308", "url": "https://cs.wikipedia.org/wiki?curid=115308", "title": "Stráž pod Ralskem", "text": "Stráž pod Ralskem\n\nMěsto Stráž pod Ralskem (do roku 1946 Vartenberk, \"\") se nachází v okrese Česká Lípa, v Libereckém kraji, v údolí řeky Ploučnice pod kuželem vrchu Ralsko a vrchu Hamerský Špičák (462 m n. m.). Žije zde  obyvatel. Město vzniklo v podhradí a převzalo název hradu Stráž - Wartenberg (počeštěno na Vartenberk), který pochází z výrazu (česky stráž na hoře).\n\nPrvní zmínka o obci je obsažena v listině krále Václava II. z 28. srpna 1283. Tehdy zde vybudovali Markvarticové hrad, podle nějž se pak mnozí pojmenovali, jako páni z Vartemberka. Ve 13. století jsou zmiňováni Markvart z Března a jeho syn Beneš z Vartemberka. Rodina Vartemberků jej i s vznikajícím městečkem v podhradí prodala roku 1504 Bartoloměji Hiršpergárovi (Hirschpergarovi) z Königshainu. Noví vlastníci hrad přestavěli na zámek a o 200 let později zámek i panství včetně městečka koupili Hartigové, kteří vlastnili i sousední panství Mimoňské.\n\nOd 15. století město mělo hrdelní soud, který vyšetřoval a trestal zločiny proti bezpečnosti kupců, k nimž došlo na cestě z Čech do Lužice. Císař Rudolf II. městu udělil znak obsahující slunečnici. Po třicetileté válce město přišlo o řadu privilegií. V roce 1785 císař Josef II. obci potvrdil tržní právo.\n\nRodina Hartigů se roku 1830 odstěhovala na nově upravený zámek v Mimoni a ze zdejšího se stalo sídlo jejich velkostatku. Původní dřevěná architektura byla zničena při rozsáhlém požáru v roce 1854, od 19. století se město měnilo na letovisko, když k rekreaci sloužilo zejména okolí Hamerského rybníka a od roku 1914 nově napuštěného Horeckého rybníka. Po první světové válce koupil velkostatek František Melichar.\n\nPo druhé světové válce bylo odsunuto německé obyvatelstvo a došlo ke snížení počtu obyvatel. Od 60. let 20. století probíhal v okolí města nejprve geologický průzkum a později i samotná těžba uranové rudy prováděné Československým uranovým průmyslem. Do současnosti ve městě sídlí státní podnik DIAMO (zkratka ze slov \"DIuranát AMOnný\"), který je právním nástupcem Československého uranového průmyslu a který se mimo jiné zabývá likvidací ekologických škod způsobených těžbou uranu. Areál bývalých uranových dolů s přilehlou velkou usazovací nádrží (Sedlištský rybník) se rozkládá západně od města.\n\n\n\nMěsto v současné době opět usiluje o rozvoj rekreační turistiky. Pro sportovní vyžití je k dispozici plavecký areál, sportovní hala, tenisové kurty, fotbalové hřiště a v neposlední řadě i vodní lyžařský vlek na Horeckém rybníku. Na jaře se pravidelně konají Wartenberské slavnosti, které připomínají historii města.\n\nV roce 1993 zde společně dvě zahraniční firmy formou joint venture založily firmu TRIMCO. Nová firma zde zahájila činnost 28. října 1994. V lednu 1998 první ze zakládajících firem, mezinárodní koncern Johnson Controls odkoupila od druhé, belgické rodinné firmy ECA její vlastnický podíl a stala se tak 100% vlastníkem TRIMCA. V srpnu 2003 pak českolipská společnost Johnson Controls Automobilové součástky k.s. z TRIMCA udělala zápisem do obchodního rejstříku svůj odštěpný závod pod označením Johnson Controls Automobilové součástky, k.s., odštěpný závod Stráž pod Ralskem. Vyrábí zde komponenty pro automobilový průmysl. V roce 2008 zde bylo zaměstnáno 700 pracovníků.\nNejen ve městě, kde má v Máchově ulici své ústředí, působí velký státní podnik DIAMO. Je pokračovatelem \"Československého uranového průmyslu\", provádí jak těžbu uranové rudy v okrese Žďár nad Sázavou, tak v souladu s usnesením vlády realizuje útlum uranového, rudného i části uhelného hornictví v Česku. Ve Stráži je jednak ústředí a také odštěpný závod Těžba a úprava uranu, o. z., Stráž pod Ralskem.\n\nVe Stráži pod Ralskem je také věznice a Institut vzdělávání Vězeňské služby České republiky, což je celostátní vzdělávací institut určený pro ozbrojenou složku (Justiční stráž, Vězeňská stráž) v rámci rezortu justice vedle civilní složky Justiční akademie, která je institucí resortu spravedlnosti pro vzdělávání soudců, státních zástupců a dalších pracovníků resortu justice a která po roce 2005, kdy byla Justiční akademie sloučena s Justiční školou v Kroměříži a sídlem Justiční akademie se stala Kroměříž, ve Stráži pod Ralskem má středisko a část vzdělávacích akcí se zde koná. Věznice ve Stráži pod Ralskem byla zřízena jako Ústav Sboru nápravné výchovy 1. června 1973 přestavbou ubytoven, které původně sloužily pro pracovníky uranových dolů. Jedná se o věznici s ostrahou, jejíž součástí je oddělení pro mentálně retardované odsouzené s dozorem a oddělení se zesíleným stavebně-technickým zabezpečením.\n\nV roce 1952 v krajské fotbalové soutěži obsadil zdejší klub Normal Stráž pod Ralskem 12. místo.\n\nFotbalový tým mužů zakončil sezonu 2010/2011 na 12 místě čtrnáctičlenné tabulky I.B třídy Libereckého kraje. O rok později ve stejné soutěži skončil druhý.\n\nFotbalový tým starších žáků skončil v roce 2010/2011 na 3. příčce v krajském přeboru.\n\n"}
{"id": "115309", "url": "https://cs.wikipedia.org/wiki?curid=115309", "title": "Bystřice (okres Frýdek-Místek)", "text": "Bystřice (okres Frýdek-Místek)\n\nObec Bystřice ( ', ') se nachází v okrese Frýdek-Místek v Moravskoslezském kraji. Žije zde obyvatel, přičemž asi třetina se jich hlásí k polské národnosti. Z hlediska počtu obyvatel patří mezi největší obce v České republice, které nemají status městyse ani města (viz seznam).\n\nPrvní písemná zmínka o obci pochází ze 4. května 1423 z listiny vydané knížetem Boleslavem I., v níž potvrdil bystřickému fojtu Stanislavu Golemu prodej fojtství s krčmou a mlýnem Janu Faberovi, jeho dědicům a nástupcům.\n\n\n\n\n\n"}
{"id": "115310", "url": "https://cs.wikipedia.org/wiki?curid=115310", "title": "Sopotnice", "text": "Sopotnice\n\nObec Sopotnice () se nachází v okrese Ústí nad Orlicí v Pardubickém kraji, zhruba 10 km ssz. od Ústí nad Orlicí. Sídlo se rozkládá ve Svitavské pahorkatině jižně od řeky Divoká Orlice; jeho osu tvoří silnice I/14. Žije zde obyvatel.\n\nPrvní písemná zmínka o obci pochází z roku 1356. Jméno získala Sopotnice z nyní již nepoužívaného slova \"sopot\", které ve staré češtině znamenalo (bahnitý) pramen nebo potok. Obdobná jména jsou hojně rozšířena ve všech slovanských zemích (stejného původu jsou mj. polské Sopoty).\n\nOsídlování území při středním a horním toku Divoké Orlice bylo ve 13. století. Sopotnice vznikla společně s 25 vesnicemi na zlomu 13. a 14. století. Ve vesnici byly prosté a dřevěné stavby. Jedinou větší budovou byl kostel, z počátku dřevěný, později někdy na přelomu 14. a 15. století nahrazen stavbou kamennou. Z původního kostela se zachovala jen část obvodových zdí presbyteria, která svým charakterem se však hlásí až do 15. století. Ostatní části kostela jsou z pozdějších přestaveb. Při kostelu vznikla i fara, z čehož lze usuzovat, že Sopotnice patřila k větším i význačnějším vesnicím v regionu. Fara je doložena v seznamu far v letech 1344-1350. Toto je vlastně první písemná zpráva vztahující se k Sopotnici.\n\nVes byla rozdělená na dvě části. Jedna patřila ke královskému panství litickém, druhá při Půtickém Potštejně. První majitel potštejnské části Sopotnice byl Procek z Potštejna, příslušník rodu Půticů, byl před rokem 1312 zavražděn příslušníky pražské německé rodiny Pušů. Prockův syn Mikuláš z Potštejna proto zavraždil Peregrina Puše. Zásahem krále byl mezi Mikulášem a Pušovci sjednán mír. Ve 30. letech, za nepřítomnosti krále Jana Lucemburského, se stal Mikuláš z Potštejna loupeživým rytířem. V roce 1339 mladý kralevic Karel IV. oblehl Potštejn, hrad dobyl a Mikuláš zahynul. Podle pověstí se Karel IV. při obléhání hradu zdržoval na sopotnické faře. Po dobytí hradu Potštejna byl Mikulášův majetek zabaven, ale již v roce 1341 byla část majetku vrácena jeho pěti dětem. V roce 1356 Mikulášův syn Ježek z Potštejna prodal potštejnské panství, 19 vesnic, Karlovi IV. A při tomto prodeji se vysloveně připomíná polovina Sopotnice jako součást potštejnského panství. To je také první doklad o rozdělení vsi a vlastně i jedna z prvních zpráv vztahujících se ke vsi.\n\nJežek z Potštejna potom od Karla IV. dostal panství žampašské a stal se předkem rodiny Žampachů z Potštejna. V roce 1356 se tedy vrchností pro sopotnické poddané stal přímo český král Karel IV. Králové avšak nespravovali potštejnské panství sami, ale dávali do zástavy různým pánům. Tak např. v roce 1389 měl panství v zástavě markrabě moravský Prokop, v roce 1395 Jindřich Lacembok z Chlumu, 1437 Hynek Krušina z Lichtenburka. V roce 1454 potom Vilém Krušina z Lichtenburka postoupil své zástavní právo k potštejnskému panství majiteli sousedních Litic a potomnímu českému králi Jiřímu z Poděbrad. Přechod do rukou Jiřího z Poděbrad význačně ovlivnil další dějiny Sopotnice, neboť tak po 150 letech opět obě její části byly spojeny v rukou jednoho majitele.\n\n\n"}
{"id": "115311", "url": "https://cs.wikipedia.org/wiki?curid=115311", "title": "Horní Heřmanice (okres Ústí nad Orlicí)", "text": "Horní Heřmanice (okres Ústí nad Orlicí)\n\nObec Horní Heřmanice (německy \"Ober Hermanitz\", též \"Herbordsdorf\", \"Hermansdorf\") se nachází v okrese Ústí nad Orlicí v Pardubickém kraji. Žije zde obyvatel.\n\n\nPrvní písemná zmínka o obci pochází z roku 1304, kdy dal král Václav II. již existující vesnici připsat ke statkům Zbraslavského kláštera . Název obce byl pravděpodobně odvozen od jména královského lokátora Hermana.\n\nZbraslavský klášter Heřmanice roku 1358 postoupil litomyšlskému biskupovi Janovi II. ze Středy, významnému humanistovi a kancléři císaře Karla IV.. Roku 1409 litomyšlský biskup Jan XII. Železný Horní a Dolní Heřmanice s Jablonným zastavil Janu Strýčkovi ze Střížkova, později je vyplatil. Od roku 1544 patřily mezi vesnice příslušné k zámku v Lanškrouně. Původní kostel byl středověký, kamenný byl postaven až v 1. decéniu 18. století.\n\n\n\n"}
{"id": "115312", "url": "https://cs.wikipedia.org/wiki?curid=115312", "title": "Lukavice (okres Ústí nad Orlicí)", "text": "Lukavice (okres Ústí nad Orlicí)\n\nObec Lukavice (2. pád \"do Lukavice\", 6. pád \"v Lukavici \") se nachází v Žamberské pahorkatině v Pardubickém kraji. Obec protáhlého uličního tvaru leží v těsné blízkosti města Žamberk, při silnici II/310 spojující Žamberk a Letohrad. Sídlem protéká drobný potok Lukavice, jenž se při jižním okraji vesnice vlévá do Lukavického potoka, přítoku Tiché Orlice. Severní část obce plynule navazuje na zástavbu Žamberka, se kterým tak vytváří společnou aglomeraci. Žije zde obyvatel.\n\nJižním okrajem obce prochází od roku 1874 železniční trať Týniště nad Orlicí - Letohrad se zastávkou \"Lukavice v Čechách\". V roce 2011 obec usiluje o to, aby zde nadále zastavovaly alespoň některé vlaky. Společnost OREDO najatá Pardubickým krajem prosazovala úplné zrušení zastavování vlaků v Lukavici, aniž by kontaktovala místní obecní úřad.\n\nPrvní písemná zmínka o obci pochází z roku 1354.\n\nObec Lukavice získala prvenství v soutěži Vesnice roku Pardubického kraje 2017, díky němuž postoupila do celostátního kola Vesnice roku 2017, kde skončila na druhém místě.\n\n\n"}
{"id": "115313", "url": "https://cs.wikipedia.org/wiki?curid=115313", "title": "Mostek (okres Ústí nad Orlicí)", "text": "Mostek (okres Ústí nad Orlicí)\n\nObec Mostek () se nachází v okrese Ústí nad Orlicí v Pardubickém kraji. Žije zde obyvatel.\n\n\nPrvní písemná zmínka o obci pochází z roku 1227.\n\n\n"}
{"id": "115315", "url": "https://cs.wikipedia.org/wiki?curid=115315", "title": "Morašice (okres Pardubice)", "text": "Morašice (okres Pardubice)\n\nObec Morašice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1487.\n\n"}
{"id": "115316", "url": "https://cs.wikipedia.org/wiki?curid=115316", "title": "Plch (okres Pardubice)", "text": "Plch (okres Pardubice)\n\nObec Plch se nachází v okrese Pardubice, kraj Pardubický. Obec leží na samém okraji pardubického okresu v blízkosti silnice ze Starých Ždánic do Osic. Asi 500 m za obcí pardubický okres končí a hraničí s královéhradeckým. Nejbližším větším městem jsou Lázně Bohdaneč, vzdálené od obce cca 6 km směrem na jih.\n\nObec leží v nadmořské výšce 226 m, je tvořena jedinou ulicí dlouhou asi 500 m. Žije zde  obyvatel. Plch je plně plynofikován a dosahuje do něj městský vodovod z Pardubic.\n\nV obci vyvíjí činnost dvě organizace – Sbor dobrovolných hasičů a Český zahrádkářský svaz.\n\nPrvní písemná zmínka o obci pochází z roku 1777. Historické prameny uvádějí, že Plch byl založen v roce 1777 na místě vysušeného Rybníka. K jeho spojení silnicí se sousedními Starými Ždánicemi, a tím i tzv hradeckou cestou (silnice Přelouč-Hradec Králové) došlo v roce 1846. Novodobá historie Plchu začíná roku 1990, kdy se obec osamostatnila a získala vlastní samosprávu.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n"}
{"id": "115317", "url": "https://cs.wikipedia.org/wiki?curid=115317", "title": "Hrobice (okres Pardubice)", "text": "Hrobice (okres Pardubice)\n\nObec Hrobice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1371. V nejstarších dobách obec patřila k Opatovickému klášteru. V minulosti byla obec zemědělská s významným průmyslovým podnikem - lihovarem, který byl součástí pardubického velkostatku. Po pozemkové reformě zde bylo v roce 1992 založeno Lihovarnické a zásobovací družstvo zemědělců.\n\n"}
{"id": "115318", "url": "https://cs.wikipedia.org/wiki?curid=115318", "title": "Choteč (okres Pardubice)", "text": "Choteč (okres Pardubice)\n\nObec Choteč (německy:\"Chotsch\") se nachází zhruba 9 km severovýchodně od Pardubic, v okrese Pardubice, kraj Pardubický. Žije zde obyvatel. Vesnicí protéká Ředický potok.\n\nPrvní písemná zmínka o obci pochází z roku 1394.\n\n\n"}
{"id": "115320", "url": "https://cs.wikipedia.org/wiki?curid=115320", "title": "Bukovina nad Labem", "text": "Bukovina nad Labem\n\nObec Bukovina nad Labem se nachází v okrese Pardubice, kraj Pardubický, poblíž levého břehu řeky Labe, zhruba 9 km severovýchodně od Pardubic a 10 km jižně od Hradce Králové. Žije zde  obyvatel.\n\nPrvní písemná zmínka o obci pochází z roku 1340.\n\n"}
{"id": "115321", "url": "https://cs.wikipedia.org/wiki?curid=115321", "title": "Bukovina u Přelouče", "text": "Bukovina u Přelouče\n\nObec Bukovina u Přelouče se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1436.\n\nÚdaje II. vojenského mapování v letech 1836–1852 uvádí, že v obci žilo 20 mužů, bylo 28 domů, 2 stáje a 2 koně.\n\n"}
{"id": "115322", "url": "https://cs.wikipedia.org/wiki?curid=115322", "title": "Břehy", "text": "Břehy\n\nObec Břehy se nachází v okrese Pardubice, kraj Pardubický. Žije zde  obyvatel. Obec má vybudován vodovod, kanalizaci, veřejný rozhlas a osvětlení, kabelové telefonní rozvody a je plynofikována. Většina ulic má živičný povrch. V obci je základní i mateřská škola, dvě dětská hřiště, tělocvična, fotbalové hřiště, tenisové kurty, nohejbalové hřiště, kurt na basketbal.\n\nNa východ za obcí je rybník Buňkov, na jehož břehu se nachází stejnojmenný autokemp.\n\nBřehy jsou známy z 11. století (první písemná zmínka pochází z roku 1085), kdy spolu se sousední Přeloučí náležely pod klášter opatovický, stejně jako mnoho dalších obcí v kraji. Roku 1436 se dostaly na několik staletí pod panství pardubické prostřednictvím Diviše Bořka z Miletínka. V Břehách žil od roku 1844 jeden z vynálezců ruchadla – František Veverka (je pochován na přeloučském hřbitově). V obci pobývala i známá umělkyně Ema Destinnová.\n\n\n\n"}
{"id": "115323", "url": "https://cs.wikipedia.org/wiki?curid=115323", "title": "Saint Pierre a Miquelon", "text": "Saint Pierre a Miquelon\n\nSaint Pierre a Miquelon (francouzsky \"Saint-Pierre-et-Miquelon\") je francouzské zámořské společenství sestávající z několika malých ostrovů u východního pobřeží Kanady nedaleko Newfoundlandu. Je to poslední zbytek bývalé kolonie Nová Francie.\n\nSaint Pierre a Miquelon byl pod francouzskou kontrolou od roku 1763. Některé vykopávky ovšem dokládají osídlení ostrovů už kolem roku 3000 př. n. l.\n\nPortugalský mořeplavec João Álvares Fagundes v roce 1521 pojmenoval tyto ostrovy \"Onze Mil Virgens (Jedenáct tisíc panen)\". Francouzi jim říkali \"Îles de Saint-Pierre\", tedy doslova \"Ostrovy Svatého Petra\". Během 16. století byly ostrovy využívány francouzskými rybáři jako základna pro sezónní lov tresek. Francouzský mořeplavec Jacques Cartier byl na Saint Pierre v roce 1536 a potkal zde francouzské a bretonské rybáře. Jméno \"Miquelon\" je baskického původu, protože tento ostrov byl využíván rybáři z Saint-Jean de Luz.\nFrancouzi založili osadu na Saint Pierre počátkem 17. století, opustili ho na základě Utrechtské smlouvy, ale zpět do jejich rukou se dostal v roce 1763 na konci sedmileté války.\n\nMezi lety 1763 a 1778 se ostrovy staly útočištěm pro akadijské vyhnance z Nového Skotska. V roce 1778 na ostrovy zaútočili Britové jako odplatu za francouzskou podporu americké nezávislosti. Obyvatelstvo ostrovů bylo deportováno. I když Francie znovu získala ostrovy v roce 1783, britský odpor k Francouzské revoluci a francouzské vyhlášení války Spojenému království vedly k dalšímu britskému útoku a deportaci obyvatelstva v roce 1793. Ostrovy byly definitivně vráceny Francii po druhé abdikaci Napoleona v roce 1816. Představují poslední zbývající pozůstatek kdysi rozsáhlé francouzské kolonizace Severní Ameriky. Během americké prohibice ostrovy sloužily jako základna pro pašování alkoholu do Spojených států mnoha gangstery včetně Al Caponeho a Billa McCoye.\n\nKdyž nacistické Německo obsadilo během druhé světové války většinu Evropy, ostrovy byly pod kontrolou Vichistické Francie. Svobodné francouzské jednotky vedené kontradmirálem Émilem Muselierem obsadily ostrovy na Štědrý den 1941 jménem Charlese de Gaulla. Saint Pierre a Miquelon se tak postaral o vážnou roztržku mezi Svobodnými francouzskými jednotkami a Ministerstvem zahraničí Spojených států, které chtělo udržovat dobré vztahy s vichistickou Francií a hrozilo vysláním lodí, které dobudou ostrovy zpátky. V roce 1976 se ostrovy staly zámořským departementem Francie. Tento status byl v roce 1985 upraven a ostrovy se staly územím se zvláštním statusem \"collectivité territoriale à statut particulier\". Po reformě ústavy v roce 2003 se staly \"collectivité d'outre-mer\", i když si uchovaly svůj úřední název \"collectivité territoriale de Saint-Pierre-et-Miquelon\".\n\nOstrov Saint Pierre je obklopen menšími ostrovy, mezi nimi Grand Colombier, Petit Colombier a Île aux Marins (Île aux Chiens). Celková plocha ostrovů je 242 km², celková délka pobřeží je 120 km.\n\nOstrov Miquelon vznikl spojením tří ostrovů písečnými dunami. Tyto ostrovy se jmenují Le Cap, Miquelon (Grande Miquelon) a Langlade (Petite Miquelon).\n\nPodnebí je velmi vlhké a větrné, zimy jsou drsné a dlouhé. Jaro a počátek léta jsou chladné a mlžné. Pozdní léto a začátek podzimu jsou slunečné.\n"}
{"id": "115324", "url": "https://cs.wikipedia.org/wiki?curid=115324", "title": "Choltice", "text": "Choltice\n\nCholtice jsou městys s barokním zámkem v okrese Pardubice, kraj Pardubický. Leží asi 15 km jihozápadně od Pardubic a žije zde  obyvatel.\n\n\nPrvní písemná zmínka o Cholticích je z roku 1285. Z Choltic pocházel rytířský rod Sedlnických z Choltic, ve 14. století se připomíná Lacembok  Choltic a koncem 15. století Choltičtí z Újezda. V 16. století panství koupili Gersdorffové z Gersdorffu, ale Štěpánovi Gersdorfovi byl statek kvůli účasti na Stavovském povstání 1618–1620 zkonfiskován a prodán hraběti Šimonu Thunovi, jehož rodu patřil až do roku 1945. Na místě středověké tvrze vznikl koncem 17. století barokní zámek, jehož kaple slouží od roku 1855 jako farní kostel.\n\nS účinností od 1. prosince 2006 byl 10. listopadu 2006 obci vrácen status městyse.\n\n\n\n\n\n"}
{"id": "115325", "url": "https://cs.wikipedia.org/wiki?curid=115325", "title": "Přepychy (okres Pardubice)", "text": "Přepychy (okres Pardubice)\n\nObec Přepychy se nachází v okrese Pardubice, kraj Pardubický. Žije zde obyvatel.\n\nPrvní písemná zmínka o obci pochází z roku 1337 (pověst o uzdravení vojáka).\n\n"}
{"id": "115326", "url": "https://cs.wikipedia.org/wiki?curid=115326", "title": "Hostovice (Pardubice)", "text": "Hostovice (Pardubice)\n\nHostovice jsou vesnice, od 20. října 2006 část statutárního města Pardubice. Jejich území tvoří městský obvod Pardubice VIII. Leží v katastrálním území Hostovice u Pardubic.\nPrvní písemná zmínka o obci pochází z roku 1244.\n"}
{"id": "115327", "url": "https://cs.wikipedia.org/wiki?curid=115327", "title": "Jeníkovice (okres Pardubice)", "text": "Jeníkovice (okres Pardubice)\n\nObec Jeníkovice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1227.\n\n"}
{"id": "115328", "url": "https://cs.wikipedia.org/wiki?curid=115328", "title": "Dubany (okres Pardubice)", "text": "Dubany (okres Pardubice)\n\nObec Dubany se nachází v okrese Pardubice, kraj Pardubický. Žije zde obyvatel.\n\nObec Dubany leží na jižním okraji dnešního okresu Pardubice, na staré křižovatce historických silnic z Čáslavi do Pardubic a z Chrudimi do Přelouče. Její katastr není příliš rozlehlý, ze všech stran těsně přiléhají sousední vsi: Starý Mateřov, Třebosice, Dřenice a Čepí. Půdu zde lidé obdělávali nepřetržitě již od pravěku, přímo v Dubanech bylo nalezeno několik předmětů, dokazujících zdejší pradávné osídlení. Nejstarší jsou nástroje z mladší doby kamenné (sekera a tesla), náhodně nalezené v 20. letech 20. století poblíž vsi.\n\nJméno obce Dubany se v písemných pramenech poprvé připomíná 16. října 1347 v listině, kterou vratislavský biskup Břetislav rozděloval majetek mezi nedávno založeným litomyšlským biskupstvím a tamní kapitolu. Jako příslušník litomyšlské kapituly je zde zmíněn i kněz Johannes de Duban. Jednalo se zřejmě o člena šlechtické rodiny, sídlící na dubanské tvrzi .\nV 2. polovině 14. století zde sídlili rod rytířů Dubánků z Duban.\n\nDubany se postupně rozrůstaly, byly samostatnou obcí do roku 1960, kdy se připojily k vesnici Starý Mateřov. V roce 1990 se opět vesnice osamostatnila a získala zpět status obce.\n\n"}
{"id": "115329", "url": "https://cs.wikipedia.org/wiki?curid=115329", "title": "Jaroslav (okres Pardubice)", "text": "Jaroslav (okres Pardubice)\n\nJaroslav je obec, která se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1399.\n\n"}
{"id": "115330", "url": "https://cs.wikipedia.org/wiki?curid=115330", "title": "Úhřetická Lhota", "text": "Úhřetická Lhota\n\nObec Úhřetická Lhota se nachází v okrese Pardubice, kraj Pardubický. Žije zde obyvatel.\n\nÚhřetická Lhota leží na jihozápad od okresního města Pardubice, vzdáleného 12 km, na hranici pardubického a chrudimského okresu. Obec je rozložena na mírné stráni na pravém břehu řeky Novohradky, která pod obcí ústí do řeky Chrudimky. Nachází se v nadmořské výšce 240 m na výměře 322 ha. Na severovýchod leží v rovině osada Háje, která má šest popisných čísel a náleží k obci. Podél náhonu Zmínka leží lužní les s výskytem vzácných rostlin.\n\nPrvní písemná zmínka o obci pochází z roku 1340. V letech 1869–1880 existovala pod názvem \"Ouřetická Lhota\", v letech 1890–1910 pod názvem \"Úřetická Lhota\", vždy v okrese Pardubice. K roku 1950 spadala do okresu Pardubice-okolí, po roce 1961 ale opět v okrese Pardubice.\n\nPo roce 1989 byla v obci provedena plynofikace a zapojeny telefonní přípojky. Roku 2007 byla obnovena činnost TJ Sokol Úhřetická Lhota.\n\nS obcí je pravidelné autobusové spojení, do obce jezdí autobusová linka ve směru Pardubice,aut.nádr. – Chrast,nám. a v opačném směru. Většina obyvatel za prací dojíždí, děti většinou navštěvují základní školu v Dašicích. Občanům a některým chalupářům slouží prodejna potravin, obecní úřad a obec je také členem Sokolu. Je zde postaven kulturní dům a několik nových rodinných domků.\n\nPříslušnost obce k úřadům: stavební, matriční, finanční, katastrální, pozemkový, celní – Pardubice, Okresní soud v Pardubicích, vojenská správa – Pardubice.\n\n"}
{"id": "115331", "url": "https://cs.wikipedia.org/wiki?curid=115331", "title": "Malé Výkleky", "text": "Malé Výkleky\n\nObec Malé Výkleky se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1654.\n\n"}
{"id": "115332", "url": "https://cs.wikipedia.org/wiki?curid=115332", "title": "Chýšť", "text": "Chýšť\n\nObec Chýšť (lidově Chejšť) se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1368.\n\n"}
{"id": "115333", "url": "https://cs.wikipedia.org/wiki?curid=115333", "title": "Jankovice (okres Pardubice)", "text": "Jankovice (okres Pardubice)\n\nObec Jankovice se nachází v okrese Pardubice, kraj Pardubický. Žije zde obyvatel.\n\n\nPrvní písemná zmínka o obci pochází z roku 1437.\n\n"}
{"id": "115334", "url": "https://cs.wikipedia.org/wiki?curid=115334", "title": "Újezd u Přelouče", "text": "Újezd u Přelouče\n\nObec Újezd u Přelouče se nachází na samém severozápadě okresu Pardubice, kraj Pardubický, zhruba 8 km severozápadně od Přelouče a 7 km jjv. od Chlumce nad Cidlinou. Žije zde obyvatel.\n\nPrvní písemná zmínka o obci pochází z roku 1299. Ke zdejšímu kostelu měli ve 2. polovině 14. století podací právo kromě vladyků z Klamoše také vladykové, kteří seděli v Újezdě - Oneš a Jan (1361), Ješek Diblík (1370) a Markvart (1412 - 1418). Od 15. století tvořil Újezd součást chlumeckého (hradišťsko-žiželického) panství. Není doložena existence tvrze.\n\nV 16. století byla k Újezdu přičleněna dříve samostatná ves Ostrovnice, doložená roku 1397. Ještě v roce 1841 zde přetrvávaly jen 4 usedlosti, rozmístěné po západní straně návsi. Východní strana návsi s nepravidelným průběhem uliční čáry byla nezastavěná.\n\nPřed rokem 1654 se v Újezdě nacházelo 10 usedlostí a 2 domky (včetně Ostrovnice). Ves měla nepravidelnou, koncentrickou náves, která byla zastavěna rozvolněně a pouze po dvou stranách. \n\nOd roku 1534 byl majitelem dědičného panství chlumeckého a zástavního panství hradišťského s městečkem Žiželice Jan z Pernštejna. Ten roku 1547 postoupil celé území Pocidliní (chlumecké, hradišťské a novobydžovské panství) císaři Ferdinandu I.\n\nPamětní kniha str. 32: Starobylé památné budovy ve zdejší obci.\n\nNejstarší památnou budovou jest zdejší filiální kostel sv. Jiljí. Farář Jan Foff, zakladatel farní kroniky ve Vápně – založené r. 1836 – uvádí v této, že ve starých při požáru Vápenské fary uhořelých kronikách, bylo zaznamenáno, že již před rokem 1384 byl v Újezdě (také Oujezdě či Aujezdě, jehož původní starý název jest však Újezd) kostel zasvěcený sv. Jiljí, kdy však před tím byl postaven, není známo. Roku 1606 měl tento kostel svého vlastního faráře, jménem Mathyas Linzer von Schönwerg, za něhož byl kostel tento při luteránských nepokojích katolíkům ukraden a luteráni si sem dosadili svého kazatele. Za nedlouho byl však zase vrácen katolíkům. Časem se stal kostel tento filiálním kostelem (původně byl farní) v Žiželicích, až v roce 1721 se stal filiálním kostelem ve Vápně. V té době, a to r. 1699 vyhořel kostel v Kolesách a zvony z tohoto převezeny do Chlumce k sv. Trojici.\n\nKaple při zdejším kostele přistavěna roku 1703. Roku 1836 – při založení farní kroniky – uvádí pisatel, že „v Újezdě jest filiální kostel, stavěný z kamene, šindelem pokrytý, s malou vížkou a zvonečkem (sanktusník). V nynější době (r. 1925) kostel tento jest pěně zvenčí obílen, střecha opravena (pod taškovou krytbou), s věží plechem obitou. Uvnitř omalován (r. 1913). Na hlavním oltáři vkusně vyřezávaný rám s obrazem sv. Jiljí, pozlacen, po každé straně oltáře anděl. Rovněž postranní malé oltáře nově natřeny (oltář s obrazem Ježíše Krista postaven za správy Václava Volejníka, kostelníka a rychtáře zdejšího roku 1707).\n\nV roce 1967 proběhla oprava fasády kostela. V roce 1970 následovaly opravy oltářů, na nichž pracovali akademičtí sochaři a restaurátoři pánové Stádník a Duchek z Prahy. V roce 1974 byla generálně opravena věž: vyměněny ztrouchnivělé trámy a bylo provedeno celé oplechování. Poslední velká oprava se konala v roce 1985, kdy byla přeložena střešní krytina a opravena fasáda na západní straně. Vše za aktivní účasti tehdejšího faráře pana Josefa Pohorského – hlavního organizátora. Taktéž zajistil generální opravu varhan na přelomu let 1992-1993, které pocházejí z roku 1855.\nKostel stojí při západním okraji návsi. Jeho exteriér a interiér je barokní, presbytář má gotické obvodové zdi. Kostel je svou dispozicí podobný kostelu ve Vápně. Vnitřní loď kostela má plochý strop, drobný sanktuář v severní zdi presbytáře má výšku 60 cm a šířku 40 cm. Je hrotitě završen a jeho štukové lemování vybíhá nahoře do náznaku oslího hřbetu. V jižní stěně presbytáře je zachován výklenek o výšce 78 cm a šířce 60 cm. Ten je završen taktéž výrazně sbíhavým hrotitým obloukem, který je ve svém vrcholu zaoblený. Presbytář je od lodi oddělen půlkruhovým triumfálním obloukem a je sklenut jedním polem barokní křížové klenby a výsečemi závěru.\n\nPamětní kniha str. str. 33:\n\nKdy byla zvonice postavena není známo, děje se však o ní zmínka v uvedené farní kronice, že roku 1576 měla dva zvony, jeden 12q, druhý 5q těžký. Roku 1828 byla tato opravena, snížila se (ježto před tím byla o mnoho vyšší), pokryta byla šindelem a obita prkny. Stav tento jest i v nynější době, jest zde však již jen jeden zvon. Malý byl převezen za války r. 1916 do Vápna a jest tam dosud (tzn. r. 1925, ale i nyní r. 2008). Zvonění poledne a klekání přináleželo k čp. 8, tradice tato trvala až do poloviny 90. let minulého století, kdy pro špatný zdravotní stav zvoník z bezpečnostních důvodů přestal tuto službu konat. Tento poslední zvoník zemřel v lednu 2008. (Zvonice byla v sedmdesátých letech minulého století, taktéž zásluhou faráře Pohorského, zcela opravena.)\n\nKaplička s obrazem Matky Boží zřízena byla kolem roku 1737 a postavil ji Matěj Šimák z čp. 1, jeden z nejstarších usedlíků v Újezdě. (Z vyprávění prý byla poděkováním za záchranu dítěte, před kterým se v tom místě zastavil vůz se splašenými koňmi.) Kaplička byla po 270 letech v roce 1977 zbourána na příkaz MNV v Újezdě.\n\n\n"}
{"id": "115335", "url": "https://cs.wikipedia.org/wiki?curid=115335", "title": "Labské Chrčice", "text": "Labské Chrčice\n\nObec Labské Chrčice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1436.\nV roce 1436 zapisuje císař Zikmund Sedleckému opatství tyto vsi: Tejnec-městečko, Selmice, Chrčice, Krakovany.\nV roce 1439 zapsány Chrčice (se zbožím Tejneckým) pánu Vaňkovi z Miletína.\nKde nynější osada se nalézá, stával dvůr, náležející knížeti Soběslavu I. Chovali v něm chrty.\nZápis 54 F 7 z r. 1560 v Deskách zemských.\nJe známý nález hliněného džbánku se 144 ks mincí z roku 1667 u studně poblíž č.p. 15.\n\n\n"}
{"id": "115336", "url": "https://cs.wikipedia.org/wiki?curid=115336", "title": "Dolany (okres Pardubice)", "text": "Dolany (okres Pardubice)\n\nObec Dolany se nachází v okrese Pardubice, kraj Pardubický, necelých 5 km severně od Lázní Bohdaneč a 11 km severozápadně od Pardubic. Žije zde  obyvatel.\n\nPrvní písemná zmínka o obci se vztahuje k roku 1073, kdy kníže Vratislav II. daroval opatovickému klášteru pozemky „ve vsi Dolanech“ (\"in villa Dolaz\").\n\n\n"}
{"id": "115337", "url": "https://cs.wikipedia.org/wiki?curid=115337", "title": "Mikulovice (okres Pardubice)", "text": "Mikulovice (okres Pardubice)\n\nObec Mikulovice se nachází v okrese Pardubice, kraj Pardubický. Žije zde obyvatel.\n\n\nPrvní písemná zmínka pochází z roku 1384, kdy je vesnice zmiňována v listinách pardubického panství. Místní část Blato je prvně zmiňována již o dva roky dříve, a sice v souvislosti s existencí tvrze a panského dvora.\n\n\n"}
{"id": "115339", "url": "https://cs.wikipedia.org/wiki?curid=115339", "title": "Újezd u Sezemic", "text": "Újezd u Sezemic\n\nObec Újezd u Sezemic se nachází v okrese Pardubice, kraj Pardubický. Žije zde  obyvatel.\n\n\nPrvní písemná zmínka o obci pochází z roku 1436.\n\n- Újezdský rybník\n\n"}
{"id": "115340", "url": "https://cs.wikipedia.org/wiki?curid=115340", "title": "Horní Jelení", "text": "Horní Jelení\n\nMěsto Horní Jelení se nachází na východním okraji okresu Pardubice v Pardubickém kraji, mezi lesy Třebechovické pánve, na pomezí Polabské nížiny a Orlického podhůří. Žije zde  obyvatel.\n\nJiž v předhusitských dobách zde stával lovecký hrádek, kolem něj vznikla pastevní víska, nazývaná Svrchní Jelení podle hojnosti jelení zvěře. Později vznikla východněji vesnička Spodní Jelení, která tvořila se Svrchním Jelením celek se společnou historií. Prvním známým držitelem byl král Jiří z Poděbrad.\n\nPrvní písemná zmínka o obci pochází z roku 1472. První zmínka o jelenských obcích je z roku 1495, kdy je koupil Vilém z Pernštejna. Ten v okolí založil mnoho rybníků, z nichž se zachovaly Pětinoha, Hanzlíkovec a Pecenský rybník. Roku 1556 panství získal falckrabí na Rýně a solnohradský arcibiskup Arnošt, roku 1558 Přibík Beneš Sekerka ze Sedčic, za jehož panství byl na Jelení vystavěn pivovar a chmelnice. (V roce 1787 byl na Horním Jelení založen pivovar.) Roku 1573 Jelení koupil rytíř Heřman Varlich z Bubna a na Skášově, který v letech 1600–1602 nechal postavit kostel s dřevěnou zvonicí, v němž je také pohřben, roku 1698 byla u kostela postavena dřevěná fara. Fara byla roku 1823 nahrazena zděnou, kostel prošel v letech 1850–1864 úpravami. Tvrz byla zbořena v roce 1817, v letech 1864–1866 nechal na jejím místě hraběcí rod Bubnů postavit jednoduchou jednopatrovou budovu zvanou zámek, která stojí dodnes. Tento zámek sloužil hospodářské správě jelenských statků, rod Bubnů z Litic sídlil v Doudlebách.\n\nKolem roku 1555 bylo Horní Jelení povýšeno na městečko, roku 1734 se stalo městysem s právem pořádat čtyři roční trhy, v roce 1912 městem. Od 10. října 2006 byl obci vrácen status města.\n\nRoku 1929 byla na tehdejší Vysokomýtské třídě (dnes ulice Kolářského) otevřena nová škola. V roce 1948 byly majetky rodu Bubnů znárodněny a předány jednotným zemědělským družstvům a Československým státním lesům. Do roku 1960 náleželo Horní Jelení do okresu Holice, který v roce 1960 zanikl; od té doby náleží Horní Jelení do okresu Pardubice. V období socialismu bylo vybudováno fotbalové hřiště, koupaliště, mateřská škola a obchodní středisko v Horním Jelení a obchod na Dolním Jelení, přístavba a rekonstrukce školy, řada rodinných a řadových domků, vybudována hloubková kanalizace, čistička odpadních vod, nové veřejné osvětlení a místní rozhlas.\n\nPo roce 1989 byl dostavěn vodojem a vodovodní síť, hloubková kanalizace, položen rozvod telefonních kabelů a obec byla plynofikována, opět byla provedena přístavba a rekonstrukce školy, byly vybudovány dva domy s pečovatelskou službou a větší množství obecních dvojdomků a řadových domů. Byly opraveny fara a kostel na Horním Jelení a modlitebna a kaplička na Dolním Jelení. Rod Bubnů dostal své majetky v restituci v roce 1994. Ve městě je základní i mateřská škola, pošta, 6 restaurací, 3 obchody s potravinami, řeznictví, drogerie, papírnictví, železářství, obchody oděvy a elektro a základní zdravotnické služby (praktičtí a zubní lékaři).\n\n\nDolní Jelení, jehož částí je Rousínov, bylo samostatnou obcí až do roku 1960, kdy bylo připojeno k Hornímu Jelení. Do roku 1960 k Dolnímu Jelení patřila i Malá Čermná nad Orlicí se samotami Rybárna a Robotířka. Dnešní železniční stanice Čermná nad Orlicí na trati Choceň – Týniště – Meziměstí se původně jmenovala Korunka-Jelení, v letech 1896–1921 Čermná-Jelení.\n\n\n\n"}
{"id": "115341", "url": "https://cs.wikipedia.org/wiki?curid=115341", "title": "Kladruby nad Labem", "text": "Kladruby nad Labem\n\nObec Kladruby nad Labem se nachází v okrese Pardubice, kraj Pardubický, zhruba 6 km severozápadně od Přelouče a 22 km západně od Pardubic. Žije zde obyvatel.\n\nObec je známa především díky místnímu Národnímu hřebčínu, kde se chová již od 16. století starokladrubský kůň.\n\n\nPrvní písemná zmínka o obci pochází z roku 1350, nepodložená z konce 13. století. Do roku 1500 náležely Kladruby menším vlastníkům a v roce 1500 je zakoupil Vilém z Pernštejna. V roce 1560 Jaroslav z Pernštejna prodal královské komoře pardubické panství, k němuž náležel kladrubský dvůr se zámečkem a oborou s chovem koní.\n\nZastupitelstvo vzešlé z komunálních voleb v roce 2014 vede první volební období Ing. Lenka Gotthardová, CSc. Starostkou byla zvolena na kandidátce ČSNS, která získala 57,24% hlasů. Sama Lenka Gotthardová získala ze všech kandidátů v Kladrubech nad Labem největší podporu a to 237 hlasů, což při volební účasti 329 voličů odpovídá 72% důvěře voličů.\n\n\n"}
{"id": "115343", "url": "https://cs.wikipedia.org/wiki?curid=115343", "title": "Karla Homolka", "text": "Karla Homolka\n\nKarla Leanne Homolka, známá též jako Karla Leanne Teal (* 4. května 1970 Port Credit, Ontario) je kanadská sériová vražedkyně (viz případ Bernardo & Homolka), odsouzená na 12 let vězení pro „vynucenou spoluúčast“ na znásilňování, mučení, únosech, dvou vraždách a jednom úmrtí, soudem připisovaných hlavně jejímu manželovi, Paulu Bernardovi (počátek 90. let 20. století). Jejím otcem byl český emigrant.\n\nJejí nyní již exmanžel ovšem tvrdí, že vražd se dopustila ona a že únosy spoluiniciovala. Výše jejího trestu vyvolala obrovské pobouření kanadské veřejnosti, řada lidí shledala trest přehnaně mírný a nevěří v to, že její účast byla vynucena. Její aktivní a ochotný podíl na zločinech páru prokázaly i videozáznamy, jež si Homolka a její muž pořizovali a které ovšem byly nalezeny až poté, co Karla přistoupila na dohodu o mírnějším trestu na oplátku za ochotu svědčit proti Bernardovi. Odsouzení Karly Homolky je též často udáváno jako vzorový případ zneužití dohody mezi provinivším se svědkem a obžalobou.\n\nOběťmi Karly Homolky a Paula Bernarda byly: Tammy Homolka (mladší sestra Karly, udusila se vlastními zvratky poté, co ji Karla s Paulem omámili drogami a alkoholem, aby ji mohli znásilnit), Leslie Mahaffy a Kristen French (obě žačky druhostupňových škol) byly uneseny – Leslie Paulem, Kristen oběma manželi – a po několikadenním znásilňování a mučení zavražděny.\n\nV současné době žije Homolka v Guadeloupe s manželem a třemi dětmi pod jménem Leanne Bordelais, místo jejího utajovaného pobytu odhalila novinářka Paula Todd a vydala o jejím hledání publikaci.\n\n\n"}
{"id": "115344", "url": "https://cs.wikipedia.org/wiki?curid=115344", "title": "Paul Bernardo", "text": "Paul Bernardo\n\nPaul Kenneth Bernardo (později přijal jméno Paul Teale) (* 27. srpna 1964 ve Scarborough, Ontario) je kanadský sériový vrah odsouzený na doživotí bez možnosti propuštění zá únosy, znásilňování, mučení a vraždy mladých dívek, které páchal jednak sám, jednak s pomocí své manželky, Karly Homolky (viz případ Scarborough a případ Bernardo & Homolka). Mimo jiné mu byla prokázána řada brutálních znásilnění ve Scarborough v Torontu, podíl na smrti Tammy Homolky a zavraždění Leslie Mahaffy a Kristen French.\n\n\n"}
{"id": "115345", "url": "https://cs.wikipedia.org/wiki?curid=115345", "title": "Paul Bernard", "text": "Paul Bernard\n\nPaul Bernard (20. června 1929 Londýn, Anglie – 25. září 1997 Twickenham) byl anglický televizní režisér.\n"}
{"id": "115350", "url": "https://cs.wikipedia.org/wiki?curid=115350", "title": "Gandalf", "text": "Gandalf\n\nGandalf je fiktivní postava čaroděje, který hraje klíčovou roli v románech J. R. R. Tolkiena \"Hobit\" a \"Pán prstenů\". Byl čtvrtým nejvyšším členem řádu Istari a po zradě a pádu Sarumana se stal jeho hlavou. Vedl Společenstvo prstenu a velel armádám Západu ve Válce o Prsten. Ve filmové trilogii Petera Jacksona Pán prstenů jej hrál sir Ian McKellen.\n\n\nOlórin byl Maia, bydlel ve valinorském Lórienu a patřil do domu Irmova, Pána snů. Často však také navštěvoval a učil se od Nienny Plačící. Miloval Ilúvatarovy děti, neviděn chodil mezi elfy a obohacoval je krásnými vidinami nebo moudrými popudy.\nJeho silou bylo naslouchání, trpělivost až za hranice naděje, soucit se žaly a odvracení zoufalství a temných představ. Kolem roku 1000 Třetího věku byl vyslán Pány Západu do Středozemě spolu s ostatními čaroději, aby pomohl čelit Sauronovi. Vyslanci nesměli otevřeně projevovat svou moc, ale radami, porozuměním a přesvědčováním sjednocovat svobodné národy k dobrému. Byli oděni tělem, aby si získali důvěru elfů a lidí, i když to mohlo zakalit jejich moudrost a poznání a zmást je únavou, strachem a slabostmi z těla pocházejícími.\nOproti Curumovi (ve Středozemi zvaném Saruman) a Alatarovi, kteří se přihlásili dobrovolně, se Olórin zdráhal a považoval za příliš slabého na takový úkol, Manwë a Varda však byli jiného názoru.\n\nKdyž připlul do Šedých přístavů jako poslední Istari, tělem nejmenší, šedovlasý, s šedým pláštěm a vzhledem starší než ostatní, rozpoznal v něm Círdan největšího a nejmoudřejšího ducha a svěřil mu jeden z Tří prstenů, prsten Naryu, pomáhající rozněcovat odvahu. Saruman si ale po čase uvědomil, že Šedý posel dostal takový dar a sžírala jej závist a zlovůle, která se po čase stala zjevnou.\n\nNa rozdíl od Sarumana a Radagasta se Gandalf neusadil, putoval po Středozemi a vysloužil si mezi národy ještě další jména: \"Mithrandir, Tharkûn, Incánus\". Všímal si však méně zjevných center poznání, moci a odporu proti zlu (s výjimkou období, kdy začala upadat) a více si uvědomoval přirozenou hodnotu toho, co jiní opomíjeli. Oblíbil si hobity a vytušil jejich důležitost.\n\nGandalf nejvíce pochyboval o stínu narůstajícím nad Temným hvozdem, měl podezření, že to může být povstávající Sauron. Roku 2063 Třetího věku proto vstoupil do Dol Gulduru, Sauron se však stáhl na Východ a započalo období Ostražitého míru. Ten trval téměř 400 let, dokud se Sauron do Dol Gulduru opět nevrátil. To vedlo v roce 2463 k vytvoření Bílé rady, v níž byli Gandalf, Saruman, Elrond, Galadriel, Círdan a někteří další páni elfů. Galadriel usilovala, aby se hlavou Rady stal Gandalf, ale on tento úřad odmítl, neboť nechtěl mít jiná pouta a závazky než vůči těm, kteří jej poslali. Proto byl zvolen Saruman, který měl největší poznání o způsobech Nepřítele.\n\nNásledující léta byla vyplněna menšími válkami a pohromami, které postihovaly říše lidí, elfů a trpaslíků. Je zaznamenáno, že při Dlouhé zimě na přelomu let 2758/9 se Krajanům dostalo od Gandalfa pomoci. V roce 2850 se Gandalf odhodlal k tomu, aby podruhé vstoupil do Dol Gulduru a odhalil, že zde skutečně povstal Sauron.\n\nSetkal se zde v podzemní kobce s umírajícím Thráinem (i když ten mu tehdy nesdělil své jméno), kterého Sauron obral o jeden ze Sedmi prstenů, a získal od něj klíč od Ereboru. O rok později na schůzi Bílé rady se Saruman postavil proti Gandalfově snaze podnítit útok na Dol Guldur předstíraje, že zjistil, že se Jeden prsten odkutálel do moře. Ve skutečnosti umístil stráže v okolí řeky v naději, že Vládnoucí prsten najde sám, jakmile se objeví. Zjistil, že Sauron po něm na stejných místech pátrá také.\n\nGandalf občas zajížděl do Kraje odpočinout si od starostí, které jej tížily. Dne 15. března 2941 Třetího věku se náhodně setkal v Hůrce s Thorinem Pavézou, Thráinovým synem, který mu pověděl o své touze získat zpět trpasličí město Erebor, nyní obsazené drakem Šmakem, a požádal jej o radu. Gandalfovi samotnému již dlouho dělalo starosti, jak se vypořádat s hrozbou draka. Přiměl Thorina vzdát se velkolepých plánů, souhlasit s tajnou výpravou a vzít s sebou hobita Bilba jako zloděje. Do srdce mu totiž náhle vstoupila myšlenka, že bez Bilba nebude výprava úspěšná. Musel obratně manévrovat, aby zlomil nedůvěru trpaslíků vůči Bilbovi a zároveň přesvědčil k účasti Bilba, který už nedychtil po dobrodružství tolik jako v mládí. Díky tomu, že měl mapu a klíč k Ereboru a že se zavázal výpravu část cesty provázet, se mu nakonec podařilo prosadit své představy.\n\nVýprava Thorina, jeho dvanácti druhů, Bilba a Gandalfa putovala nejprve do Roklinky, po cestě však narazila na zlobry, kteří trpaslíky pochytali a chystali se je sníst. Skrytý Gandalf však zlobry popichoval, vyprovokoval mezi nimi hádku, až zapomněli na svítání, kdy je první paprsky slunce proměnily v kámen. Ve zlobřím pokladu se kupodivu nacházely vzácné elfské meče Glamdring a Orcrist a nůž Žihadlo. Gandalf si vybral Glamdring a od té chvíle jej používal jako svůj meč.\n\nPři přechodu Mlžných hor byli trpaslíci zajati skřety a Bilbo se v temných jeskyních ztratil. V jedné jeskyni našel na zemi prsten a setkal se s tvorem jménem Glum, kterému prsten patřil. Prsten činil svého nositele neviditelným, takže se Bilbovi podařilo uprchnout Glumovi, šťastně proklouznout mezi skřety a znovu se setkat s výpravou, která se mezitím s Gandalfovou pomocí probila ven. Zajímavé bylo, že Bilbo poprvé přednesl příběh tak, aby se jeho nárok na prsten zdál nepochybný (že jej vyhrál v hádankářském souboji). Tomu Gandalf nevěřil a až po mnoha vyptávání z Bilba vytáhl pravdivý příběh. Vzhledem k tomu, že Bilbo měl ve zvyku mluvit pravdu, to Gandalf pokládal za velmi znepokojivé.\n\nGandalf ještě výpravě pomohl uniknout před vrrky a zavedl ji k Meddědovi, než se s ní musel rozloučit. Spěchal totiž na Bílou radu, kterou se mu konečně podařilo přesvědčit k útoku na Dol Guldur. Saruman tentokrát souhlasil, protože mu Sauronovo pátrání po Prstenu kolem Anduiny překáželo. Sauron však v té době už měl hotové plány na uchvácení Mordoru a vcelku ochotně se stáhl. Výprava trpaslíků mezitím dosáhla svého cíle, drak Šmak byl zabit a Bilbo se příští rok vrátil bohatý do Kraje.\n\nGandalf udržoval dobré styky s Bilbem, v roce 2949 Třetího věku jej spolu s Balinem opět navštívil. Po poslední schůzce Bílé rady začal Saruman Gandalfa špehovat, všiml si jeho zájmu o Kraj a umístil tam své zvědy. Roku 2956 se Gandalf setkal s Aragornem a začalo tak jejich přátelství.\n\nPamátná Bilbova oslava na rozloučenou v roce 3001 znamenala také změnu majitele prstenu. Bilbo jej přenechal svému synovci Frodovi. Byl to však pro něj nečekaně těžký krok, bez Gandalfovy pomoci by to nedokázal. Jeho chování probudilo v Gandalfovi podezření, že Bilbův prsten by mohl být ztraceným Vládnoucím prstenem. Během let 3004 až 3008 Gandalf Froda čtyřikrát navštívil. Uvědomil si, že kolem Kraje se stahují zvědové. Spolu s Aragornem zahájil pátrání po Glumovi. Nakonec v roce 3017 Aragorn v Mrtvých močálech zajal Gluma, jeho výslech spolu s návštěvou Minas Tirith a vyhledáním Isildurova svitku přivedl Gandalfa téměř k jistotě. Tu mohla potvrdit jen zkouška, která by Prsten vystavila ohni.\n\nDne 12. dubna 3018 Třetího věku přijel Gandalf do Hobitína navštívit Froda. Zkouška ohněm odhalila verše v černé řeči po obvodu Prstenu a prokázala, že se jedná o Jeden prsten, Pána prstenů. Když se Frodo dověděl jeho historii, nabídl jej Gandalfovi. Gandalf ho ale zprudka odmítl, neboť Prsten by si našel cestu k jeho srdci a nakonec by skrze něj vládl a učinil jej novým Temným pánem. Kvůli pozornosti, kterou na sebe Jeden prsten upoutával, se Frodo rozhodl odcestovat tajně z Kraje, odjezd naplánoval po 22. září, po svých a Bilbových narozeninách.\n\nKoncem června pátral Gandalf nedaleko Hůrky po novinkách a narazil na Radagasta Hnědého, který měl zprávy od Sarumana o nazgûlech, které Sauron vyslal hledat Prsten. Vydal se tedy pro radu do Sarumanova Železného pasu, Saruman však otevřeně projevil svou zradu a Gandalfa od 10. července do 18. září věznil na špici této věže, dokud jej nevysvobodil Radagastův posel Gwaihir, Pán orlů.\n\nGwaihir ho odnesl do Edorasu, ke dvoru rohanského krále Théodena. Ten však Gandalfa jako posla špatných zpráv vlídně nepřijal, přikázal mu: „Vezmi si kteréhokoliv koně, jen buď do zítřka pryč!“ Gandalf se setkal se Stínovlasem, nejlepším koněm v Rohanu, pronásledoval a krotil ho po tři dny. Pak se vydal do Hobitína, kam dorazil 29. září a promluvil se starým Křepelkou, otcem Sama. Jel pln obav po Frodových stopách a druhý den večer přijel do Hůrky a dověděl se, že hobiti odešli ráno s Chodcem.\n\nNa Větrov dorazil 3. října a čelil tam obklíčení devíti Prstenových přízraků, z něhož se za svítání probil a prchal na sever se 4 nazgûly za sebou (ti se ovšem po chvíli pronásledování vrátili). Do Roklinky se dostal oklikou přes Obroviště až 18. října, neboť kvůli obtížnému přechodu skal musel propustit Stínovlase.\n\nV Elrondově domě se v témže čase sešla poselství mnoha národů Středozemě a 25. října byla svolána velká Elrondova rada, při jejímž rozhodování hrál Gandalf klíčovou roli. Stejně jako jiní vyložil vlastní úlohu v dosavadních událostech, ale vysvětlil také, že Prsten nelze zničit běžnými prostředky a že nelze spoléhat na Toma Bombadila. Byl rovněž proti vhození Prstenu do moře. Naopak záměr vhodit jej do Ohně navzdory malé naději na úspěch podpořil s tím, že tato možnost Nepříteli zaručeně nepřijde na mysl. Bilbovi rozmluvil jeho nabídku nést Prsten k Hoře osudu, takže se nakonec k tomuto úkolu přihlásil Frodo. Ze zástupců národů Středozemě se na doprovod Frodovi utvořilo Společenstvo prstenu a Gandalf byl jeho přirozeným vůdcem. Po mnoha přípravách Společenstvo 25. prosince vyrazilo k jihu.\n\nPokus překonat Mlžné hory 11. a 12. ledna průsmykem Caradhrasu skončil kvůli sněhové bouři neúspěchem. Gandalf musel použít kouzlo k rozdělání ohně. Když Společenstvo po návratu z průsmyku přepadli vrrci, byl nucen opět ukázat svou moc a zahnal je ohněm. Společenstvo, vědomo si pronásledování, uposlechlo Gandalfovy rady a zvolilo cestu přes trpasličí doly v Morii, i když byl Aragorn proti a zvlášť Gandalfa varoval: „Jestliže vstoupíš do dveří Morie, dej si pozor!“ Gandalf Společenstvo provedl téměř celými doly, postupovali už dva dny, ale 15. ledna v komnatě Mazarbul upoutali pozornost nepřátel. Při pokusu zamknout dveře kouzlem se Gandalf setkal s rovnocenným protivníkem a v souboji sil povolila klenba a došlo k závalu. Otřesený a unavený vedl prchající družinu k můstku.\n\nNa můstku se střetl s balrogem, jedním z Morgothových služebníků z prvního věku. Můstek se zřítil a oba protivníci padli do propasti. Dopadli do hlubokých vod u základů Země. Gandalf viděl jedinou šanci v pronásledování svého nepřítele dokud ten nenašel znovu cestu vzhůru. Pak s ním dva dny stoupal Nekonečnými schody až 25. ledna dorazili do Durinovy věže a začala Bitva na vrcholku. Nakonec svrhl balroga a ten se roztříštil na úpatí hory. Gandalf v tu chvíli zemřel, \"„bloudil mimo myšlení a čas“,\" ale byl poslán zpět, aby dokončil svůj úkol.\n\nTři dny ležel nahý v bezvědomí, až jej 17. února našel Pán orlů Gwaihir a odnesl do Lothlórienu. V Caras Galadhonu nalezl uzdravení, byl oblečen do bílého a rozdal i dostal mnoho rad. Odešel do Fangornu, kde 26. února na vyvýšeném místě soupeřil s Okem Saurona, který se pokoušel ovládnout Froda sedícího s nasazeným Vládnoucím prstenem na vrcholku Amon Hen.\n\nNa jihu Fangornu se 1. března setkal s Aragornem, Legolasem a Gimlim a přiměl je, aby zanechali dalšího pátrání po hobitech. Sám se prohlásil Gandalfem Bílým a poté, co si přivolal Stínovlase, jej Aragorn nazval Bílým jezdcem. Společně odjeli do Edorasu, kde Gandalf následujícího dne vyléčil krále Théodena a ten jej jmenoval šlechticem v Marce, náčelníkem Eorlovců a daroval mu Stínovlase. Na jeho radu vyjel Théoden neprodleně proti Železnému pasu. Druhého dne jízdy však vojsko dostihla zpráva o porážce u brodů přes Želíz. Gandalf požádal krále, aby se stáhl do Hlásky, pevnosti v Helmově žlebu, a sám odjel do pole a řídil pohyby vojsk. S úsvitem slunce 4. března přivedl do Žlebu posily, Erkenbrandovy muže ze Západních úvalů, a vedl jejich útok proti obléhatelům, právě ve chvíli kdy se probíhající bitva zdála být beznadějnou.\n\nPo bitvě odjel s královou družinou do Železného pasu. V Železném pase nabídl milost poraženému Sarumanovi , a když ji odmítl, zlomil mu svou mocí hůl. Gríma Červivec z věže hodil po Gandalfovi palantír, ale nezasáhl ho. V noci palantír ukradl Pipin, odhalil se Sauronovi, ale naštěstí nestihl nic vyzradit, a možná tím Gandalfa, který měl v úmyslu vyzkoušet kámen sám, uchránil před vážnou chybou. Gandalf palantír svěřil Aragornovi a v obavě, že Sauron urychlí své plány, bez otálení odjel do Minas Tirith, hlavního města Gondoru. Pipina vzal s sebou, aby jej uchránil pokušení znovu se kamene zmocnit.\n\n9. března měl spolu s Pipinem audienci s Denethorem, správcem Gondoru. Pipin přísahal správci věrnost, protože jeho syn Boromir mu zachránil život. Gandalf byl proti, ale nezasáhl, protože šlechetným činům by neměla bránit chladná rada. O soumraku druhého dne Gandalf zachránil Faramira před útokem nazgûlů. Faramir se zmínil o setkání s Frodem směřujícím do Cirith Ungol, což Gandalfa znepokojilo a vedlo k rozepři mezi Denethorem a Faramirem. 13. března Faramir ustoupil z Osgiliathu a byl těžce zraněn. Zlomený Denethor ponechal obranu Minas Tirith Gandalfovi. 15. března vypukla Bitva na Pelennorských polích. Časně ráno rozbil Pán nazgûlů bránu města a kdyby v tu chvíli nepřijeli Jezdci Marky, střetl by se s Gandalfem. Pipin přiměl Gandalfa zachránit Faramira z rukou jeho šíleného otce, který se v zoufalství z jisté porážky pokusil upálit společně s ním na hranici.\n\nNa poradě po bitvě Gandalf neradil k opatrnosti, ale naopak k úmyslně zbrklému výpadu proti Mordoru, který by nepřítele přesvědčil, že mezi sebou mají nového pyšného Pána prstenu, a odpoutali tak jeho pozornost od jeho vlastní země. Vyrazili se slabým vojskem, na Gandalfovu radu nešli přes Minas Morgul, kudy šel Frodo, ale putovali až k Morannonu, Černé bráně Mordoru. 25. března k vyčkávajícímu vojsku vyšel z brány Sauronův vyjednavač, Ústa Sauronova, přinesl Frodovy šaty a požadoval velké ústupky za jeho život. Gandalf mu však věci vytrhl a přikázal mu odejít. Vypukla Bitva u Morannonu proti beznadějné přesile. Ve chvíli, kdy proti nazgûlům přiletěli orli, však nazgûlové začali náhle prchat a Sauronovo vojsko zakolísalo. Věže Černé brány se zhroutily a Gandalf vykřikl, že je to konec Sauronovy říše. Nasedl na orla Gwaihira a zachránil Sama a Froda ze svahu vybuchující Hory osudu.\n\n1. května korunoval Aragorna II. Elessara králem Gondoru a Arnoru. Pomohl Aragornovi najít semenáček Bílého stromu. Na cestě do Roklinky potkali Sarumana a Gandalf mu naposledy nabídl pomoc, ale Saruman ji odmítl. Doprovodil hobity až k Mohylovým vrchům a jel navštívit Toma Bombadila.\n\nS hobity se opět setkal až na Poslední jízdě Strážců Prstenů a 29. září 3021 odplul přes Moře do Zemí neumírajících.\n\nV dramatizacích BBC rádia hráli postavu Gandalfa Norman Shelley v sérii \"The Lord of the Rings\" (\"Pán prstenů\") v letech 1955 a 1956, Heron Carvic v \"The Hobbit\" (\"Hobit\") v roce 1968 a Sir Michael Hordern v sérii \"The Lord of the Rings\" z roku 1981.\n\nJohn Huston propůjčil svůj hlas postavě Gandalfa ve dvou televizních adaptacích od Rankin/Bass \"The Hobbit\" (\"Hobit\") v roce 1977 a \"The Return of the King\" (\"Návrat krále\") v roce 1980.\n\nV animovaném filmu \"The Lord of the Rings\" (\"Pán prstenů\") z roku 1978 od Raplha Bakshiho byl Gandalf namluven Williamem Squirem. (Není známo, jestli ho Squire hrál i v pohybových scénách nasnímaných technikou rotoskopie.)\n\nSir Ian McKellen byl Gandalfem ve filmové trilogii Pán prstenů režírované Peterem Jacksonem. Jeho interpretace role je všeobecně oceňována. Akcent a intonaci založil převážně na nahrávkách Tolkiena samotného, na nichž autor četl výňatky ze své práce. Byl nominován na Cenu Akademie za nejlepší mužský herecký výkon ve vedlejší roli ve filmu \" \", byl tak jako jediný z celého štábu nominován na cenu za individuální herecký výkon. V rozhovorech se McKellen vyjádřil, že pokud bude filmován i \"Hobbit\", bylo by mu potěšením si Gandalfa opět zahrát. Původně měl roli dostat Sean Connery, ale odmítl ji. Connery poznamenal, že nerozuměl tématu ani nečetl Tolkienovy knihy.\n\nV kanadském Torontu Gandalfa ztvárnil Brent Carver v tříhodinovém představení \"The Lord of the Rings\" (\"Pán prstenů\"), které mělo premiéru v roce 2006.\n\nV americkém Cincinnati zpodobnil Gandalfa Tom Stiver v hrách \"The Two Towers\" (\"Dvě věže\") (2002) a \"The Return of the King\" (\"Návrat krále\") (2003). V chicagském Lifeline Theatre si Gandalfa zahrál Charles Picard v \"The Two Towers\" (1999).\n"}
{"id": "115351", "url": "https://cs.wikipedia.org/wiki?curid=115351", "title": "Starý hrad", "text": "Starý hrad\n\nNázev Starý hrad má více míst::\n\n"}
{"id": "115354", "url": "https://cs.wikipedia.org/wiki?curid=115354", "title": "Starý hrad (Malá Fatra)", "text": "Starý hrad (Malá Fatra)\n\nStarý hrad či Starhrad (nazývaný také \"Varínsky hrad\", \"Varín\", \"Warna\", \"Varna\", \"Owar\", \"Owaar\" nebo \"Starigrad\") je zřícenina hradu nacházející se na pravém břehu řeky Váh nad Domašínským meandrem, na severozápadním Slovensku. Nedaleko na protějším břehu se nachází rekonstruovaná zřícenina hradu Strečno. \n\nHrad byl postaven na ochranu staré cesty procházející Povážím nedaleko od brodu, kde cesta přecházela z pravého břehu Váhu na levý. Hrad patřil k panství Varín a zpočátku se také tak jmenoval. První písemná zmínka pochází z roku 1267. Dnešní název Starý hrad dostal až po postavení hradu Strečno, které převzalo jeho strážní funkci (poprvé byl v této úloze připomínán roku 1384).\n\nNejstarší částí hradu byl donjon, který vznikl pravděpodobně ještě ve 13. století. Hrad v té době patřil Balassovcům, poté Matúšovi Čákovi a roku 1323 zvolenskému županovi Dončovi. Později ve 14. století se stal královským zbožím a v té době zde byly vystavěny další obytné a hospodářské budovy. Od roku 1443 patřil rodu Pongráců, s výjimkou krátkých období, kdy se dostal do jiných rukou. Pongrácové si v 16. století vybudovali pohodlnější renesanční zámek v nedalekých Krásňanech a Starý hrad opustili. Hrad byl poté obýván pouze posádkou až do 18. století a po opuštění začal chátrat.\n\nHrad svým protáhlým půdorysem sleduje hradní návrší. Na nejvyšším bodě stála nejdříve věž podkovovitého půdorysu a na západ od ní stály budovy na nevelkém nádvoří. Pongrácovci v druhé polovině 15. století doplnili horní hrad o pozdně gotický palác a na východě v předhradí vybudovali budovy pro posádku hradu a další hospodářské budovy, které tvořily součást obranných zařízení hradu. Předhradí uzavíral příkop, pravděpodobně přemostěný dřevěným mostem.\n\nNa hradě se dochovaly obvodní zdi v původní disposici. Věž je dochovaná do výše druhého poschodí a na západ od ní jsou patrné zbytky paláce. V předhradí je patrný šíjový příkop a základy hospodářských budov. Místy se dochovaly i otvory původních oken a vstupů i klenuté sklepení. Na paláci se dochoval zbytek gotického arkýře.\n\nZe zříceniny je výhled na Domašínský meandr Váhu.\n\nZřícenina je přístupná po červeně značené turistické cestě vedoucí od železniční zastávky v osadě Nezbudská Lúčka naproti hradu Strečno podél Váhu do Hradské doliny a poté přímo na hrad. Cesta dále pokračuje na hřebeny Krivánské Malé Fatry.\n\n"}
{"id": "115355", "url": "https://cs.wikipedia.org/wiki?curid=115355", "title": "Violka chlupatá", "text": "Violka chlupatá\n\nViolka chlupatá neboli srstnatá (\"Viola hirta\") je vytrvalá rostlina za květu vysoká kolem 5 cm, po odkvětu však listy dorůstají až 30 cm. Oddenek dlouhý, často vícehlavý, výběžky se nevytváří. Listy v přízemní růžici, lodyha není vyvinuta. Listy o něco delší než širší, srdčité, čepel nesbíhá na řapík (na rozdíl od violky obojetné). Řapík je hustě chlupatý, chlupy rovnovážně odstálé. Na bázi řapíků jsou palisty, které jsou skoro celokrajné nebo jen malinko třásnité, třásně nejsou brvité (na rozdíl od violky chlumní) a u čistého druhu nejsou ani zakončeny rezatou žlázkou (na rozdíl od violky vonné). Kvete v březnu až květnu, květy jsou bledě modrofialové a nevonné. Ostuha je nafialovělá.\n\n\nViolka chlupatá roste po celé Evropě, kromě úplného jihu a severnější Skandinávie. areál sahá na východ až po západní Sibiř, izolovaně na Kavkaze a v Kazachstánu. Mapa viz zde . Je rozšířena po celé České republice, kromě vyšších horských poloh, jen místy je vzácnější, např. na severočeských pískovcích. Roste spíše na bazičtějších substrátech a většinou mírně zastíněných místech mimo les hlavně v suchých trávnících (tř. \"Festuco\"-\"Brometea\") či v borových lesích (\"Dicrano-Pinion\").\n\nNejčastěji se kříží s violkou vonnou, kříženec se jmenuje \"Viola\" × \"scabra\" F. Braun a vzniká tam, kde se rodiče dostanou do kontaktu a hojně vytváří hybridní roje. Znaky jsou intermediární mezi oběma druhy. Často se také kříží s violkou chlumní, kříženec se jmenuje \"Viola\" x \"interjecta\" Borbás in Hallier et Wohlf. Též vytváří hybridní roje.\n\n\n\n \n"}
{"id": "115356", "url": "https://cs.wikipedia.org/wiki?curid=115356", "title": "Romulus a Remus", "text": "Romulus a Remus\n\nRomulus a Remus byla podle pověsti dvojčata, která založila Řím. Bratři byli dětmi boha války Marta a pozemské ženy Rhey Silvie. Po narození byli vhozeni do řeky Tibery, odkud je před smrtí zachránila vlčice. Ta žila na Palatinském pahorku. Odchovala obě děti. Později byla dvojčata nalezena pastýřem, který je pojal za své syny a společně s manželkou oba chlapce vychoval až do jinošských let.\n\nOba chlapci po celou dobu dospívání u pastýře hlídali stáda a za způsobené škody na stádech vládce Numitora byli před něj předvedeni a měli si odpykat trest. U Numitora jim byla sdělena pravda o jejich královském původu (jejich skutečná matka byla dcera současného vládce) a oba bratři ihned chtěli vládnout. Rozhodli se tedy, že založí společně nové město na návrší Palatinu. Podle pradávných zvyků vyhloubili pomocí pluhu hlubokou brázdu, která byla několikrát přerušena. Brázda symbolizovala v té době příkop pro obranu, vyoraná a navršená hlína z brázdy představovala hradbu a přerušení představovalo brány. Po vyznačení města jim však chybělo jméno města a podle legend v této době vznikl mezi bratry nesmiřitelný boj o názvu města. Vypráví se, že Romulus v době nejtěžších sporů stál uprostřed vyznačeného místa a Remus na znamení dobytí hradeb snadno vyoranou brázdu překročil. Mezi bratry došlo ke sporu, kdy Remus byl Romulem zabit a na počest vítěze bylo nové město pojmenováno Roma (Řím).\n\nRomulus vystavěl město a založil počátky jeho slávy. Do svého města přijímal mnoho a mnoho lidí bez rozdílu společenského postavení. Jeho obyvatelé však byli převážně muži. Romulus vyslal posly k mnoha místním kmenům s návrhy manželských svazků, ale bez úspěchu. Uspořádal slavnostní hry na počest boha Neptuna Consa a pozval na ně sousedy. Romulus věděl, že muži kmene Sabinů přivedou mnoho svých žen a dcer. Svolal tedy muže a vysvětlil jim, jak problém vyřešit. Když byla zábava v nejlepším, Římané se zmocnili všech mladých sabinských žen. Každý si ponechal ženu, kterou se mu podařilo unést. Sabinové byli přinuceni odejít, ale slibovali, že se pomstí. Také ženy byly rozzlobené a odhodlané Římanům odolávat. Přišel mezi ně dokonce sám Romulus a ujišťoval je, že římští muži se k nim budou chovat s veškerou úctou a taktem a budou se snažit získat si jejich lásku. Za nějaký čas, zejména když začaly rodit děti, se sabinské ženy postupně naučily své manžely milovat. Nicméně jejich otce a manžele zuřivost neopustila. Sebrali vojsko a Řím napadli. Podařilo se jim dostat se do města a utkali se muž proti muži v rozhodující bitvě. Sabinské ženy, rozervané mezi láskou k rodinám, v nichž vyrostly, a nově nalezenou láskou k manželům a otcům svých dětí, se nedokázaly smířit s vyhlídkou na masakr. Roztrhly si šaty, rozpustily vlasy a běžely mezi obě vojska. Prosily válčící strany, aby boj zastavily. Střetnutí okamžitě skončilo. Římští i sabinští vůdcové sjednali příměří a obě strany se spojily do jediného státu, jehož hlavním městem byl Řím.\n\nKdyž se město rozrostlo do velké rozlohy a dostatečně se zalidnilo, položil Romulus základy práva, a aby se mu nevymkla vláda z rukou, vytvořil fyzické znaky své moci: purpurový plášť, trůn, čelenku s Jovovým znakem. Zároveň společnost rozdělil na dvě společenské vrstvy: \"patricije\" (otce) a \"plebejce\" (lid) a položil základy senátu jako svého poradního orgánu.\n\nRomulova smrt je opředena mnoha legendami a nejsou o ní historicky doložitelné zmínky. Podle jedné z mnoha legend byl vzat zaživa do nebe přímo svým otcem Martem.\n"}
{"id": "115357", "url": "https://cs.wikipedia.org/wiki?curid=115357", "title": "Strečno (hrad)", "text": "Strečno (hrad)\n\nStrečno (nazývaný také \"Strechun\", \"Strechyn\", \"Streczen\", \"Streczan\" nebo \"Strežín\") je hrad sedm kilometrů východně od slovenského města Žiliny směrem na Vrútky a Martin na vysokém skalní ostrožně nad řekou Váh na okraji Strečenského průsmyku.\n\nHrad byl založen pravděpodobně na přelomu třináctého a čtrnáctého století, aby střežil cestu a výběr mýta v údolí Váhu. Později ho násilím získal Matúš Čák Trenčanský. Začátkem patnáctého století se dostal do královských rukou a stal se majetkem uherských královen Barbory Celjské a později Alžběty.\n\nV roce 1444 se dostal do majetku rodu Pongráců z Liptovského Mikuláše, kterým patřil do roku 1469 a poté často měnil své majitele – patřil například Janu Korvínovi, Janu Zápolskému, Mikuláši a Petrovi Kostkovým atd. V 17. století patřil Františkovi Vesselényimu a Löwenburgovcům.\n\nHrad v 17. století poskytoval útočiště povstalcům při Thökölyho povstání. Po potlačení tohoto povstání byl za vlády Leopolda I. hrad pobořen a od té doby chátral. První konzervační práce na hradě byly provedeny počátkem 20. století, kompletní rekonstrukce byla provedena v devadesátých letech 20. století a hrad byl poté zpřístupněn veřejnosti a byla v něm umístěna pobočka Povážského muzea.\n\nHrad má nepravidelný půdorys, který vznikl stavební činností soustřeďující se v průběhu staletí kolem hradního jádra. Nejstarší částí hradu byla hranolová obytná věž přístupná mostem přes příkop z jižní strany. Na severní straně se nacházelo čtyřhranné nádvoří s hradními paláci a kaplí vybudované v 15. století. K těmto budovám přiléhalo severní podhradí s velkou, šikmě postavenou věží přímo nad řekou na hřebeni skály.\n\nVnitřní část hradu byla v 15. století rozšířena o nový dvoupatrový hradní palác vysunutý na východ až na okraj skal nad Váhem. Kotkovci vybudovali před hradem nové renesanční předhradí, jehož opevnění splňovalo dobové požadavky vojenské techniky. V 17. století bylo opevnění hradu ještě doplněno třemi okrouhlými bastiony, které se však nedochovaly a jsou známé pouze z dobových vyobrazení. Hrad byl v té době nejpevnějším hradem celého Pováží.\n\n\nHrad je přístupný po silnici první třídy ve směru od Martina nebo od Žiliny, případně od železniční zastávky v osadě Nezbudská Lúčka na protějším břehu Váhu přes lávku pro pěší nebo přívozem pod hradem, autobusová zastávka a parkoviště pro osobní automobily se nalézá přímo pod hradní ostrožnou.\n\n\n"}
{"id": "115360", "url": "https://cs.wikipedia.org/wiki?curid=115360", "title": "Owari (provincie)", "text": "Owari (provincie)\n\nProvincie Owari (: 尾張国; \"Owari no kuni\") byla stará japonská provincie, jejíž území dnes tvoří severozápadní část prefektury Aiči. Provincie zanikla sloučením s provincií Mikawa po reformách Meidži v roce 1872.\n\nMino, Ise, Mikawa\n\nNacházelo se v oblasti dnešního města Inazawa, na západě Owari.\n\nNobunaga Oda, jenž sídlil v hradě Kijosu.\n"}
{"id": "115369", "url": "https://cs.wikipedia.org/wiki?curid=115369", "title": "Nagamasa Azai", "text": "Nagamasa Azai\n\nNagamasa Azai (浅井 長政; \"Azai Nagamasa\") (1545 - 28. srpna 1573) úspěšný vůdce klanu Azai, známý tím, že se dokázal úspěšně postavit a posléze oslabit klan Rokkaku. Byl podroben velkému tlaku ze strany svých spojenců. Svízelná situace rodinných vazeb a pout nakonec vyvolala řešení, které stálo Nagamasu život.\n\nNagamasův otec Hisamasa (1524–1573) byl druhým nejvýše postaveným daimjóem klanu Azai. Podívejme se nejprve na Hisamasu, syna Sukemasy (1495–1546), který na rozdíl od svého otce nebyl příliš úspěšný v udržení moci. Byl konfrontován někdejšími panovníky ovládajícími jeho klan. Tito lidé z klanu Rokkaku jej připravili o několik hradů, včetně významné pevnosti Futó. Hisamasa způsobil porobu Azaiů klanu Rokkaku, a tak staršinové klanu Azai rozhodli o odstoupení Hisamasy ve prospěch svého syna Nagamasy. Tomu v té době (1560) bylo patnáct let. Hisamasa se odklidil do ústraní na hrad Odani, kde zůstal až do jeho obléhání Nobunagou Odou roku 1573. Když zjistil, že je vše ztraceno, rozhodl se spáchat seppuku.\n\nNa rozdíl od svého otce se Nagamasa projevil jako výtečný velitel a zručný taktik, když se mu podařilo dobýt zpět území zabraná klanem Rokkaku. Následoval jiného významného pána, Nobunagu Odu. Uchvátil jej způsobem, jakým se ujal kontroly provincie Mino. Také Nobunagovi neunikly vojenské úspěchy Nagamasy a tak spolu oba pánové uzavřeli spojenectví. To bylo navíc posíleno sňatkem Nobunagovy sestry Oiči (budoucí ženy Kacuie Šibaty) s Nagamasou.\n\nRoku 1570 Nobunaga, který nyní kontroloval císařské Kjóto, vyhlásil válku klanu Asakura z provincie Ečizen. To znamenalo pro Nagamasu těžký oříšek. Byl sice spojenec Odů, dokonce si vzal za manželku Nobunagovu sestru, ale spojenectví mezi klany Azai a Asakura pojily mnohem starší a hlubší vazby. Po trpké úvaze se rozhodl pomoci Asakurům. Překvapivým manévrem zaútočil na zadní pozice armády jeho švagra Nobunagy. Nobunaga, kterému vypomáhal Iejasu Tokugawa se mohl stáhnout, aniž by utrpěl významnější ztráty. Namísto toho, snad rozlícen Nagamasovou drzostí a zradou přepadl v létě téhož roku hrad Odani, aby zabránil vojenské pomoci Jošikagemu Asakurovi. Azaiové s Asakury prohráli rozhodující bitvu, která se odehrála v červenci roku 1570 u Anegawy. Nicméně na tuto porážku dokázaly Azaiové a Asakurové odpovědět ještě téhož roku vítězstvím v Ocú. Byla to bitva, během které zahynul Nobunagův mladší bratr.\n\nNagamasa se vklínil do aliance proti Odům, kterou tedy tvořily Azaiové, Asakurové, Rokkakuové, mniši z Enrjakudži a dost možná byla spolupráce s potulným šógunem Jošiakim Ašikagou. Další Nobunagovy pokusy o dobytí Odani byly zmařeny ať už kvůli silnému zázemí obránců nebo krizemi v jiných částech země, které se Odů přímo dotýkaly. Na klidu Azaiům však nepřidala smrt Nobunagova nejobávanějšího nepřítele Šingena Takedy, který držel Nobunagovu pozornost v provincii Ómi a Ečizen. Roku 1573 oblehl Nobunaga hrad Odani ještě jednou. Tentokrát se mu podařilo vyřadit armádu Asakurů dříve, než byla schopna dosáhnout Nagamasových pozic. Když Nagamasa shledal, že je totálně odříznut od okolního světa, snad na základě rozhovoru s vyslancem Odů, Hidejošim Tojotomim, rozhodl se poslat zpět Nobunagovi jeho sestru a své tři děti. Poté, 28. srpna, spáchal seppuku.\n\nArmáda Azaiů byla bezpochyby velice bojeschopnou silou. Ve skutečnosti nechybělo mnoho a dokázala u Anegawy rozdrtit mnohem početnější armádu Nobunagy Ody. Klan Azaiů byl závislý na podpoře svých vazalských klanů. Tento okruh tvořily klany Isonó, Acudži, Šindžó, Akao, Amemori a Imai a byly schopny postavit armádu o počtu deseti tisíc vojáků. Toto vojsko bylo navíc vybaveno velkým množstvím pušek. Od tohoto faktu se také odvíjí myšlenka, že Azaie podporoval Jošiaki Ašikaga, který se spolupodílel na vývoji pušek v Kunimotu, v provincii Ómi.\n\nNejstarší z Nagamasových dcer byla jednou z žen Hidejošiho Tojotomi (známá jako Jodogimi, nebo také jako Čača), která porodila Hidejoriho Tojotomi. Spolu s ním zemřela během finální bitvy mezi Hidejorim a Iejasuem Tokugawou. Jednalo se o druhé, tentokrát úspěšné, dobývání Ósaky roku 1615.\n\nNejmladší Nagamasova dcera Gó se stala manželkou Hidetady Tokugawy a byla matkou třetího tokugawského šóguna, Iemicua Tokugawy.\n\n"}
{"id": "115373", "url": "https://cs.wikipedia.org/wiki?curid=115373", "title": "Alofon", "text": "Alofon\n\nAlofon ve fonetice a fonologii označuje jeden z možných zvuků, tedy způsobů artikulace určitého fonému. Alofon na rozdíl od fonému nebývá v písmu odlišován odpovídajícím grafémem.\n\nNejčastěji vlivem okolních hlásek může docházet ke změně místa tvoření (artikulace) hlásky a tím k její asimilaci. Například hláska je v češtině považována za alofonní k psanému /n/ před velárními plozivami /g/ a /k/, např. ve slově \"banka\". Dochází zde k posunu místa okluze (závěru) z dásňového oblouku na měkké patro, čímž se obě souhlásky vysloví na shodném místě. Výslovnost skupiny /ng/ nebo /nk/ se tím stává jednodušší. Naproti tomu v angličtině je samostatným fonémem, tj. je třeba při výslovnosti pečlivě rozlišovat a , neboť různá výslovnost těchto dvou hlásek mění význam slov. Srov. např. \"ban (zákaz) a \"bang (bum).\n\nJiným příkladem alofonní výslovnosti je například ztráta znělosti souhlásek na konci slov v češtině. Např. /f/ se jako samostatný foném v domácích českých slovech vyskytuje velmi zřídka a obvykle je jen neznělou realizací (alofonem) jinak znělého /v/, např. ve slově \"ostrov , v ostatních tvarech slova se vyslovuje [v]: ostrovy . Fonémem je /f/ např. v cizím slově fyzika\".\n\nObměny realizace určitého fonému u stejného mluvčího (skupiny mluvčích) v závislosti na pozici ve slově a hláskovém okolí (poziční obměny). Různé realizace téhož fonému se nemohou vyskytovat ve stejné pozici. Tyto realizace by však měly být akusticky podobné, aby mohly být považovány za alofony téhož fonému.\n\nNapř. v angličtině je foném /l/ realizován jako „jasné“ , pokud předchází samohlásce. V ostatních pozicích se realizuje jako „temné“ velarizované .\nHláska se v angličtině vyskytuje pouze na začátku slabiky (v pretuře), zatímco může být jen v koncové pozici slabiky (v kodě). Přesto nejsou považovány za poziční varianty téhož fonému, neboť jsou akusticky vnímány jako značně odlišné.\n\nAsimilace místa tvoření (viz příklady výše) rovněž náleží k tomuto typu.\n\nRůzné realizace fonému ve stejné pozici u různých mluvčích. V němčině jsou např. přípustné různé realizace fonému /r/ (), jejichž využití se liší regionálně.\n\nVýslovnost spisovné češtiny obvykle volné varianty nepřipouští. Veškeré tyto obměny jsou považovány za nářeční.\n\n"}
{"id": "115375", "url": "https://cs.wikipedia.org/wiki?curid=115375", "title": "Metro (desková hra)", "text": "Metro (desková hra)\n\nMetro s podtitulem Paris 1898 je moderní společenská hra německého typu o stavbě pařížského metra před Světovou výstavou v Paříži v roce 1898. Jejím autorem je Dirk Henn.\n\nJde o stolní hru pro 2 až 6 hráčů založenou na postupném přikládání jednotlivých kartiček, na kterých jsou zobrazeny koleje. Cílem hry je postavit co nejlépe ohodnocené trasy metra.\n\n\nHráč na tahu musí na herní plán umístit jednu kartičku s kolejemi. Pokud si nepřeje hrát s touto kartičkou, může si vzít další kartičku, ale s tou již musí hrát.\n\nPro umístění kartiček platí následující pravidla:\nPo umístění kartičky si hráč vezme další kartičku.\n\nHráč hraje i v případě, že má již všechny své trasy dokončeny.\n\nBody jsou přiděleny hned při dokončení trasy metra. Za každou kolej na kartičce obdrží hráč 1 bod, pokud vedou koleje přes kartičku vícekrát, obdrží hráč tolik bodů, kolikrát přes kartičku vlak přejede. Pokud trasa končí ve stanici uprostřed hracího plánu, je počet bodů za danou trasu dvojnásobný.\n\nO získané body se posunuje bodovací figurka na bodovém okraji hracího plánu.\n\nDokončená trasa je označena přesunem vláčku z výchozí stanice po postavené trase do konečné.\n"}
{"id": "115379", "url": "https://cs.wikipedia.org/wiki?curid=115379", "title": "Hukvaldy (hrad)", "text": "Hukvaldy (hrad)\n\nHukvaldy jsou zřícenina hradu ve stejnojmenné obci Hukvaldy v okrese Frýdek-Místek v Moravskoslezském kraji. Hradní areál je chráněn jako kulturní památka.\n\nPřesná doba vzniku hradu není známa, dlouhou dobu se spekulovalo o rozpětí vyhraněné roky 1228 a 1285. Z roku 1234 se dochovala trojice listin, při jejichž sepsání svědčil Arnold z Hückeswagenu. Z toho se usuzovalo, že hrad již v této době musel stát a Arnold se po něm psal. Ve skutečnosti se však jednalo o říšského hraběte, který se psal po svém rodovém hradě Hückeswagen v Porýní. Ovšem v této době již sídlil na Moravě, o čemž svědčí i záznam z roku 1240, kdy získal hrad Jičín (dnes Starý Jičín). K roku 1257, kdy je znám výčet obcí jičínského panství, jakékoliv zmínky o Hukvaldech chybí. V roce 1256 pak celé toto území – vymezené Hranicemi, řekou Ostravicí, Beskydami a řekou Odrou – získal olomoucký biskup Bruno ze Schauenburku. Ten si polovinu ponechal a druhou propůjčil v léno Frankovi z Hückeswagenu, synovi Arnolda. Frank si za své sídlo zvolil Příbor a následně se on i jeho potomci psali jako páni z Příbora. Někdy mezi lety 1260–1270 přišli o hrad Jičín, který získali Bludovicové, a v této době si jako náhradu vystavěli hrad \"Hukenswald\" (dnes Hukvaldy).\n\nPrvní písemná zmínka o hradu pochází z roku 1285. Názvem měl pánům z Příbora pravděpodobně co nejvíce připomínat jejich původní rodový hrad Hückeswagen, kterého se Frank a jeho syn Jindřich vzdali 11. září 1260. V roce 1316 však o Hukvaldy přicházejí a majiteli se stali olomoučtí kanovníci Dětřich a Jindřich z Fulštejna. V roce 1321 jej odkoupil Jindřich z Kytlic, jehož majetkem hrad byl do roku 1327. Další majitelé až do roku 1359 nejsou známi. Z tohoto období však přesto vystupují dvě zásadní události. V roce 1337 nebo 1347 jej zakoupil Jan Volek, levoboček Václava II. V roce 1355 pak papež Inocenc VI. vydal papežskou bulu, kterou určil, že hrad, jenž v té době patřil biskupství, nesmí být v budoucnosti zastavován. Biskupství se majitelem hradu definitivně stalo v roce 1359, kdy jej vykoupil Jan Očko z Vlašimi a později jej olomouckým biskupům spolu s panstvím daroval císař Karel IV. Na dochované listině datované k 18. prosinci 1359, kdy k hukvaldskému panství bylo připojeno místecko-frýdlantské panství, se dochoval popis vlastního panství Hukvaldy, pod který spadali obce Kozlovice, Tichá, Nová Tichá, část Závěšic, Manská Sedlnice, Sklenov, Petrovice (dnes zaniklé), Trnávka, Chlebovice, Metylovice a městečko Příbor. V této době také došlo na ostrožně, dnes zvané Hrádek, nad Myslík k výstavbě menšího hrádku, snad předsunutého strážního bodu Hukvald. K jeho zániku došlo krátce po husitských válkách při novém opevňování hradu.\n\nK vynucené zástavě hradu došlo během tzv. markraběcích válek mezi Joštem a Prokopem, do kterých se časem také zapletl i olomoucký biskup. V roce 1389 je Mikuláš z Rýzmburka nucen hrad, který nedokázal účinně bránit, zastavit Joštovi z Volfsberka. Ovšem ani jemu se obrana hradu příliš nedařila a tak jej v roce 1390 Mikuláš zastavil Jakubu Ščeněti z Bělin. V roce 1399 se novým biskupem stal Jan XI. Mráz, který roku 1400 hrad zastavil císaři Zikmundu Lucemburskému. Ten jej obratem zastavil Jurovi z Messenpeku, kastelánovi Oravského hradu. Obrana hradu byla i nadále starostí Jakuba Ščeněte z Bělin. Velkou část panství během válek získali páni z Kravař, od nichž jej koupila těšínská knížata. Po roce 1403 se sice nový olomoucký biskup Lacek z Kravař pokoušel sehnat peníze na vykoupení hradu, ale to zhatila jeho smrt v roce 1408.\n\nV době husitských válek bylo panství postiženo vpády obou znepřátelených vojsk. Na jaře 1422 tudy protáhla vojska Zikmunda Korybutoviće, ve stejném roce také vojska polského krále Vladislava. Z tohoto důvodu byl roku 1428 hrad Janem XII. Železným zastaven falkenberskému knížeti Bolkovi. V roce 1426 vpadlo na severní Moravu vojsko Jana Tovačovského z Cimburka, které postupně dobylo a případně také vypálilo Přerov, Nový Jičín, Fulnek, Odry, Hranice, Šternberk a hrady Šostýn a Frenštát. Odtud pokračovali do Slezska. V roce 1428 pak vracející se husité obsadili Ostravu – tu ovšem brzy poté opustili, Odry, Hranice, Moravskou Ostravu a Nový Jičín. Dne 13. března byl kníže Bolek nucen podepsat s husity mír a následně přešel na jejich stranu. Jak dlouho byl hrad Bolkovým majetkem není známo, nicméně v roce 1434 se jej zmocnili hornoslezští husité. Ještě téhož roku jej však koupil Jan Tovačovský z Cimburka a buď ve stejném roce, nebo v roce 1435 prodal Mikuláši Sokolovi z Lamberka. V roce 1437 jej odkoupil císař Zikmund Lucemburský a vzápětí jej Mikulášovi zastavil. V létě 1438 změnil hrad majitele znovu, když jej získal Jan Čapek ze Sán. V době jeho vlastnictví vytvořil z Hukvald své druhé sídlo a  odnikal odtud výpady do Polska, Uher a Rakouska. Zároveň se staral o obranu svým majetků, hukvaldský hrad nechal znovu a lépe opevnit a zároveň sem umístil svoji stálou posádku. V roce 1452 Jan Čapek zemřel a panství po něm zdědil jeho zeť Jan Talafús z Ostrova.\n\nV roce 1465 hrad koupil Jiří z Poděbrad a na jaře 1466 jej prodal za 7 000 zlatých biskupu Protásovi z Černé Hory. Ten vlastnil pouze čtvrtinu hradu, zbytek byl v majetku jeho bratrů, kteří mu na hrad přispěli – Jindřicha Jičínského, jehož správě byl hrad do roku 1476, a Beneše a Dobeše Černohorských z Boskovic. Od roku 1469 začala přestavba hradu na nové biskupovu sídlo. Protás byl původně kališníkem a stál na straně Jiřího z Poděbrad. Po zisku hradu v roce 1476 však přestoupil na katolictví a hrad se ihned stal terčem útoků královského vojska. Dne 25. srpna 1482 biskup zemřel a hrad převzal jeho bratr Dobeš. Ten pokračoval v přestavbě hradu a zaměřil se především na zdokonalení obrany. Zatímco Protás stál na straně Matyáše Korvína, Dobeš a Beneš se přidali k císaři Fridrichu III., takže se vztahy nebezpečně vyhrotili. V letech 1486–1488 proto Dobeš vynaložil vysoké částky na zabezpečení především západní strany hradu. V roce 1493 Dobeš zemřel a hrad přešel na jeho bratra. Ten sem roku 1495 převedl z Ostravy vojenskou moc a Hukvaldy se staly jedinou pevností v kraji. Beneš však na hradě pobýval minimálně a proto roku 1497 uzavřel s biskupem Stanislavem Thurzem dohodu, podle níž biskup mohl hrad kdykoliv koupit za 6 000 zlatých. Beneš zde následně pobýval do své smrti v roce 1507 a hrad tak přešel na jeho dceru Kateřinu. Teprve v roce 1511 se majitelem hradu stal Thurzo, který si na jeho zakoupení musel půjčit od svého bratra Jiřího z Bethlemfalvy.\n\nV této době hrozilo hradu další nebezpečí, tentokrát od Turků. Thurzo se tedy rozhodl pokračovat v přestavbě pevnosti, celý objekt byl zmohutněn a přibyly další obranné prvky – věž nad bránou, bašty, strážnice. V této době také došlo k přenesení přístupové cesty na současné místo. Tyto přestavby byly ukončeny okolo roku 1537. 5. října 1522 podepsal biskup s těšínským knížetem Kazimírem smlouvu, na jejímž základě mělo v budoucnu dojít k připojení panství místecko-frýdlantského k hukvaldskému. Následně se jako majitelé rychle vystřídala dvojice biskupů, Bernard Zoubek ze Zdetína a Jan Dubravius. Od něj získal v roce 1545 hrad do zástavy Jeroným Syrakovský z Pěrkova, ovšem roku 1553 se vrací do rukou biskupa, tentokrát Marka Khuena. Roku 1544 získal hrad status zemské hraniční pevnosti s povinností hlídek.\n\nMarek Khuen se pustil do další přestavby hradu, v jejímž rámci byl na nádvoří vystavěn mohutný a rozsáhlý palác, zv. zámek. Zmodernizovány byly i další části hradu. Pracemi byl pravděpodobně pověřeny vlašský mistr Gabriel Vlach z Příbora. Veškerý kámen na stavbu byl těžen v pískovcovém lomu v Kazničově, který fungoval až do 19. století. Stavby z kazničovského pískovce se nacházejí také Rychalticích, Příboře, Místku a vlastních Hukvaldech. V západním křídle bylo zřízeno vězení pro kněze (\"Barborka\" a \"U zámečníka\"). Jelikož na hradě chyběl zdroj pitné vody, bylo v roce 1560 rozhodnuto o vybudování studny. Tím byli pověřeni studnaři Ambrož Šmechcz z Vratislavi a Jiřík Plýr z Gúr, kteří již měli za sebou hloubení studny např. na Starém Jičíně a v Pavlovicích. V roce 1566 pak Vilém Prusinovský z Víckova obdržel od císaře Maxmiliána dvacet daňků, kterým nechal u Horního Sklenova vybudovat oboru, jejíž stavba skončila v roce 1568. Zvěř do ní byla dovážena z různých míst, některé kusy pocházely až z Pardubic.\n\nV roce 1576 nechal biskup Jan Mezon z Telče obnovit práce na posilování obrany hradu, neboť opět hrozil vpád Turků. Zároveň bylo obyvatelstvo okolních obcí vyzváno k obraně hradu. V roce 1580 se pak začalo v rámci úprav s budováním druhé studny, která byla hotová za pouhý rok. Na práci byli povoláni zedníci z Itálie a celá stála 300 zlatých. Jak se však ukázalo, ani tato studna nestačila. Proto v roce 1589 nechal biskup Stanislav II. Pavlovský z Pavlovic pozvat havíře z Kutné Hory na vykopání třetí studny. V této době také pokračovaly práce na zesílení obrany předsunutého opevnění.\n\nKromě pevnostní funkce plnil hrad také funkci vězeňskou. V roce 1585 nechal tajemník Jan Jeger na biskupův rozkaz zatknout kanovníka a děkana Jana Filopona Dambrovského z Dambrovky a převést jej na hukvaldský hrad. Zde jej měl na biskupův příkaz ze dne 16. prosince věznit Valentin Pavlovský z Pavlovic. Jan F. Dambrovský byl viněn z otrávení trojice biskupů – Jana XIV. Grodeckého, Tomáše Albína z Helfenburku a Jana XV. Mezona z Telče. Na Tři krále v roce 1586 přijela na hrad vyšetřovací komise a v dubnu téhož roku vydal biskup příkaz převést vězně na jiné místo. V roce 1587 se sem sice na pár měsíců vrátil, ale někdy ve druhé polovině března byl odvezen a sťat.\n\nVe stejném roce se na hrad před morem uchýlil olomoucký biskup Stanislav Pavlovský. V roce 1588 pak na hradě pobývala asi stovka hajduků, kteří měli za úkol chránit okolí před útoky Tatarů a Kozáků, kteří vpadli na panství. V roce 1592 nechal biskup obehnat studnu, do té doby chráněnou dřevěnou palisádou, kamennou hradbou, jejímž autorem byl Bernard z Ostravy. Po biskupově smrti 2. června 1598 se o panství krátkou dobu staral Valentin Pavlovský, který ovšem v červenci utekl do Slezska, protože mu byly prokázány chyby v hospodaření s biskupskými majetky. V roce 1599 se novým biskupem a zároveň i majitelem hradu stal František z Dietrichsteina. V roce 1602 hrozilo, že hrad obklíčí Bočkajovci z Uher, a proto biskup povolal na ochranu Hukvald stavovské vojsko.\n\nNatáčela se zde např. pohádka: O sirotkovi z Radhoště - režie Ludvík Ráža (1997)\n\n\n\n"}
{"id": "115383", "url": "https://cs.wikipedia.org/wiki?curid=115383", "title": "Hrastovlje", "text": "Hrastovlje\n\nHrastovlje je vesnice ve slovinském Krasu.\n\nNad vesnicí stojí obklopen vinicemi již z dálky viditelný trojlodní kostelík, zasvěcený svaté Trojici, obehnaný obrannou zdí, téměř 8 metrů vysokou, a nárožními věžemi. Jedná se o románskou stavbu z 12. až 14. století, se sakristií dobudovanou v 19. století. Opevnění kolem kostela bylo postaveno počátkem 16. století na obranu proti nájezdům Turků.\n\nV kostele se nacházejí fresky, které pokrývají všechny stěny a klenby interiéru. Jejich autorem je istrijský malíř Jan z Kastavu ( ). Výzdoba kostela, názorně zpodobňující události z Bible, má charakter tzv. „Bible chudých“ (\"Biblia pauperum\"), tj. série názorných výjevů určené prostým lidem, kteří neuměli číst. Oltářní apsidu zdobí obrazy dvanácti apoštolů. Hlavní loď je vyzdobena výjevy z \"Genesis\". Boční lodě obsahují fresky z evangelií (pašije), nanebevzetí panny Marie, středověký kalendář a různé charakteristické obrazy ze života středověkého člověka.\n\nNejznámější freskou kostela je místní verze „tance smrti“ ( ), dokončená malířem Janem roku 1490. Na sedm metrů dlouhém pásu, situovaném na jižní stěně hlavní kostelní lodi, vede 11 smrtek v průvodu stejně početnou skupinu lidí (papeže, krále, královnu, kardinála, biskupa, mnicha, kanovníka, kupce, šlechtice, žebravého mrzáka, a dítě v kolébce) směrem k vykopanému hrobu, u nějž na trůně čeká smrtka dvanáctá; některé z postav se přitom marně snaží Smrt uplatit penězi. Malba je provedena především v okrové, zelenožluté a červenohnědé barvě. Představuje pěknou ukázku tohoto ve středověku tak oblíbeného výjevu.\n\nŽe se tyto fresky dochovaly, bylo způsobeno díky jejich překrytí omítkou na několik staletí; byly objeveny až roku 1949 slovinským sochařem Jože Pohlenem a následně zrestaurovány.\n\n"}
{"id": "115386", "url": "https://cs.wikipedia.org/wiki?curid=115386", "title": "Halifax (Nové Skotsko)", "text": "Halifax (Nové Skotsko)\n\nHalifax je hlavní město provincie Nové Skotsko. Představuje strategický bod při plavbě mezi Kanadou a Evropou, což bylo hlavně využito nejen v historii, kdy tímto přístavem prošlo mnoho nových přistěhovalců, ale Halifax sehrál svoji důležitou roli i během dvou světových válek.\nDokonce se uvádí, že \"přístavištěm č.21\" (Pier21) v letech 1928–1971 prošlo na milion přistěhovalců. V současné době je \"přístaviště č.21\" muzeem, kde jsou exponáty týkající se přistěhovalectví do této oblasti. v Halifaxu se nachází také malé historické centrum, mořské muzeum a původní britská pevnost \"Citadela\".\n\nHalifax, hlavní město provincie Nové Skotsko vzniklo v roce 1996 sloučením samosprávních měst Halifax, Dartmouth a Bedford. V samotném Halifaxu se nachází guvernérský palác, v kterém vždy sídlil guvernér provincie Nové Skotsko. V roce 1917 zde došlo k tzv. Halifaxskému výbuchu poté, co se zde srazila norská loď Imo s francouzskou nákladní lodí Mont Blanc, mající na palubě přes 2400 tun výbušnin. Byla to jedna z největších nejaderných explozí v historii.\n\nV roce 1993, konzervativní provinční guvernér Nového Skotska, začal uvažovat o sloučení měst Halifax a Dartmouth s Bedfordem a ostatními menšími obcemi v těsné blízkosti Halifaxu. Halifax, Dartmouth a Bedford byly nejhustěji osídlená samostatná samosprávní území, zatím co ostatní části byly převážně zemědělské oblasti s největší rozlohou neobdělané, divoké země. Sloučení těchto tří regionů bylo oficiálně navrženo v roce 1974.\n\nBill Hayward byl navržen konzervativci pro přípravu a realizaci sloučení. Jejich úsilí bylo však zmařeno volbami, kdy zvítězila liberální strana, kdy představitel této vítězné strany, John Savage, označil navrhované sloučení jako bláznivé a nerealizovatelné z důvodu obrovský finančních nákladů a následných nákladů na chod celého sloučeného regionu (předpokládal částku 20 milionů dolarů ročně). V důsledku ostré diskuze mezi Haywardem a Savagem se obyvatelstvo v první fázi postavilo proti sloučení, obyvatelé zemědělských oblastí bylo v největší opozici, kdy se domnívalo, že budou platit vysoké daně aniž by dosáhlo na stejné služby (správní) jako obyvatelé měst. Aktuální debaty na toto téma však byly minimální, byla velice nízká informovanost obyvatel prostřednictvím médií nebo politických diskusí. Přesto návrh sloučení byl nevyhnutelný a nemohl již být zastaven. Nová demokratická strana volala po hlasování, které však nebylo uskutečněno.\n\n\n\n"}
{"id": "115398", "url": "https://cs.wikipedia.org/wiki?curid=115398", "title": "Borovice tuhá", "text": "Borovice tuhá\n\nBorovice tuhá (\"Pinus rigida\") je severoamerická borovice se třemi jehlicemi ve svazečku, která byla ve větší míře na území dnešní ČR zaváděna na přelomu 19. a 20. století (spolu s vejmutovkou a borovicí Banksovou) jako zamýšlená náhrada za borovici lesní, jejíž výsadby v té době velice trpěly sypavkou.\n\n\n\n\nMenší strom, 10-20(28) m vysoký, většinou křivé kmeny s větvemi vodorovně rozloženými. Koruna plochá, nepravidelná a široká. Borka rozpraskaná a místech bývalých přeslenů často vyráží svazečky jehlic a větévky na kmeni a na silných větvích, což je pro ni charakteristické. Letorosty má světle zelené až oranžově hnědé. Pupeny vejčité, ostře přišpičatělé, 6-14 mm dlouhé, hnědožluté a pryskyřičnaté. Jehlice vždy po 3 ve svazečku, 7-10(14)cm dlouhé, zkroucené, tmavozelené, s průduchy. Šišky po 3-5, skoro přisedlé, žlutohnědé až popelavé, symetrické, štítek kosočtverečný, pupek s malým ostnem. Semena 4 x 3 mm, s velkým křídlem.\n\nVe východní části Severní Ameriky: na jihovýchodě USA ve státech Georgia, Kentucky a Maine s přesahy do jihovýchodní Kanady: provincie Ontario a Québec.\n\nV ČR od konce 19. století vysazovaná pokusně v lesních porostech, ale neosvědčila se (netvárný kmen). Dodnes v celé střední Evropě občas v parcích a okrasných výsadbách, vhodná jako solitér.\n\nJe výrazně světlomilná, roste především na chudých, suchých a kamenitých půdách, dobře však snáší i půdy zamokřené. Vůči klimatickým vlivům je velmi odolná, díky své větevnatosti však trpí vylamováním větví (těžký sníh) a vývraty. Patří k tzv. pionýrským dřevinám v neúrodných oblastech.\n\nJe mezi druhy borovic, které se adaptovaly na časté lesní požáry: jednak zmlazuje výhonky z kůry, což je u borovic neobvyklé, jednak se část jejich šišek otevírá až na vnější podnět - zvýšenou teplotu (tzv. serotinie). Díky tomu je dominantní např. na borovicových pláních v New Jersey (národní biosférická rezervace Pine Barrens v New Jersey, USA), kde by jinak díky vlhkému přímořskému klimatu převládly duby, jejichž mladé stromky však nepřežijí ani lehčí lesní požáry.\n\nVysoký obsah smůly zaručoval trvanlivost a v 19. století se v Americe její dřevo využívalo pro stavbu lodí, důlní výztuhy nebo výrobu železničních pražců. Vzhledem k poměrně pomalému růstu a často pokrouceným kmenům je výběr kvalitního dřeva poměrně nákladný a dnes je spíš zdrojem dřeva pro bednění, na palivo a dřevěné uhlí). Ve střední Evropě se pěstuje občas jako parková dřevina, nebo jako sbírkový strom.\n\n\n"}
{"id": "115402", "url": "https://cs.wikipedia.org/wiki?curid=115402", "title": "Loket (délková míra)", "text": "Loket (délková míra)\n\nLoket je délková míra, používaná již od starověku, jejíž existence je doložená v Egyptě, Mezopotámii (2000 let př. n. l.), Perské říši, Řecku i dalších zemích. Díky své jednoduchosti a potřebě pouhé vlastní paže k měření se začal v minulosti používat nezávisle na sobě v různých oblastech světa.\n\nVe středověku bylo velmi častým jevem, že každá země a i každé větší obchodní město mělo svoji vlastní délku loktu. Proto se stalo zvykem, že na náměstích býval kov o délce loktu zazdíván pro případné spory.\n\nAž do 19. století zůstával loket jednou z nejdůležitějších délkových měr, postupně byl však ve většině zemí světa nahrazen metrickými jednotkami.\n\nČeský, pražský či staroměstský loket byl pro celé Království české ustanoven v roce 1268 v době Přemysla Otakara II. Jeho vzor byl umístěn za vraty Novoměstské radnice.\n\n\nŽelezné etalony českého lokte se dodnes nacházejí nejméně na 6 místech v Čechách:\nKromě toho je délka českého lokte vyryta přímo v kamenném ostění slavnostního vstupu do radnice v Hostinném.\nVídeňské míry včetně vídeňského lokte (\"Wiener Elle\") byly do Čech zaváděny v polovině 18. století.\nV roce 1760 byl poměr jednotek následující:\n\nZákladní jednotkou vídeňské (dolnorakouské) soustavy však nebyl loket, ale sáh.\n\nV Čechách lze etalon vídeňského lokte spatřit například:\n\nMorava se z hlediska metrologie vyvíjela zcela samostatně a její délkové jednotky byly rozdílné od českých. V roce 1638 nařídil Ferdinand III., aby se na Moravě užívalo olomouckého lokte (přibližně 78,228 cm). Vlivem kapitulace Olomouce a naopak úspěšné obrany Brna proti Švédům v roce 1645 však postupně rostl význam brněnského lokte (přibližně 79,052 cm). K navázání českých a moravských jednotek došlo až v roce 1708, kdy císař Josef I. nařídil, aby moravský loket měřil tolik, aby pražský loket o délce 24 coulů byl 3/4 zdejšího, čili moravský loket měřil 32 coulů, moravský sáh však 72 coulů jako pražský.\nV roce 1708 byl tedy poměr jednotek následující:\nV roce 1758 vyšel důležitý patent pro Moravu, jímž tu byly zavedeny rakouské míry a váhy. Podrobné převodní tabulky však byly vydány až v roce 1771 a v nich byl stanoven poměr moravského lokte k rakouskému jako 2501 k 2455.\n\nNa Moravě jsou k vidění zřejmě pouze dva moravské železné lokty:\n\n\nSkotský loket (skotská gaelština: \"slat thomhais\") byl standardizován roku 1661 a používán ve Skotsku do roku 1824, kdy byl nahrazen anglickými jednotkami.\nAnglický loket (\"English ell\") byl obvykle roven 45 palcům, nebyl nicméně nikdy definován v žádném anglickém zákonu.\n\n\n"}
{"id": "115403", "url": "https://cs.wikipedia.org/wiki?curid=115403", "title": "Pomník svatého Václava", "text": "Pomník svatého Václava\n\nPomník svatého Václava na Václavském náměstí v Praze patří mezi nejznámější sochařská díla v Česku. Jeho autorem je nejvýznamnější český sochař přelomu 19. a 20.století, představitel monumentálního realismu a zakladatel novodobého českého sochařství Josef Václav Myslbek, který na něm pracoval více než třicet let. Spoluautory sousoší byli architekt Alois Dryák (architektonická úprava) a sochař Celda Klouček (ornamentální výzdoba). \n\nSousoší je nejen symbolem české státnosti, ale též jakýmsi imperativně zdviženým prstem, ukazujícím na nezbytnost uchovávání základních kulturních a duchovních hodnot národa.\n\nPoté, co byla v roce 1879 barokní jezdecká socha sv. Václava přenesena na Vyšehrad, vznikla potřeba vytvořit novou a moderněji pojatou sochu tohoto významného světce. Soutěž na vytvoření nové jezdecké sochy svatého Václava byla vypsána v lednu 1894 a zúčastnilo se jí osm sochařů. Výběrové řízení bylo přístupné jen umělcům, kteří se v Čechách narodili nebo zde žili. První cena nakonec nebyla v soutěži vůbec udělena a druhou cenu si rozdělil Josef Václav Myslbek a Bohuslav Schnirch. Oba však byli vyzváni k tomu, aby svá díla ještě vylepšili a upravili. Bohuslav Schnirch pojal jezdeckou sochu svatého Václava jako sochu světce, jedoucího na koni a žehnajícího davům, s výrazným praporcem s Mariánským obrazem (Paladiem země České). \n\nMyslbek naopak zvolil netradiční podobu svatého Václava jako bojovníka. Po vzrušených diskusích v kruzích odborné i laické veřejnosti, a také v kruzích politických, byla nakonec zakázka zadána Myslbekovi. Původní model byl následně mnohokrát změněn a časem byla jezdecká socha svatého Václava na modelu doplněna ještě čtyřmi sochami stojících světců. Původně se mělo jednat o sv. Ludmilu, sv. Prokopa, sv. Vojtěcha a sv. Ivana. Socha sv. Ivana byla nakonec nahrazena sochou sv. Anežky. Socha sv. Vojtěcha měla v prvních plánech stát na čelní straně podstavce, ale jelikož není dokonale provedena (při bližším pohledu soše jakoby chybí jedna noha) byla umístěna dozadu a v popředí se ocitla socha sv. Prokopa. Při tvorbě hlavní části pomníku se Myslbek inspiroval svatováclavským pokladem – přilbicí, mečem a drátěnou košilí. Velkou pozornost věnoval také podobám tváří všech světců, např. sv. Vojtěch má tvář arcibiskupa Františka Schönborna a sv. Prokop zase tvář samotného J. V. Myslbeka. Modelem pro sochu koně se stal sedmiletý hřebec Ardo III – Východofríský teplokrevník, patřící armádě. Kromě architekta Aloise Dryáka se na konečné podobě pomníku podílel ještě Celda Klouček (architektonický dekor na soklu). Do bronzu pomník odlila firma Bendelmayer.\n\nJeště v roce 1908 tisk konstatoval, že pomník je sice hotov, ale o jeho umístění se stále diskutuje. Podstavec pomníku byl dokončen v roce 1911, k odstraňování lešení okolo nově instalovaného pomníku došlo v roce 1912. Poslední socha sousoší - socha sv. Vojtěcha - byla na své místo vztyčena až v květnu 1925.\n\nLetopočet 28. 10. 1918, zasazený do dlažby před pomníkem, byl odhalen 27. října 1935. Ozdobný bronzový řetěz kolem pomníku byl instalován v roce 1979 a vyhotovil ho akademický sochař Zdeněk Kolářský.\n\nK 28. říjnu 2005 bylo dokončeno dvouleté restaurování pomníku, prováděné akademickým sochařem Andrejem Šumberou a René Šefrem ve spolupráci s odbornými pracovišti památkové péče a s firmou Olympus (kamerové sondy uvnitř sochy).\n\nCelý monument tvoří sousoší patronů české země, jemuž vévodí nejvýznamnější z nich, svatý Václav. Skládá se z mohutného kvádrového podstavce, na němž je umístěna vlastní jezdecká socha a z postav sv. Prokopa, sv. Anežky České, sv. Ludmily a sv. Vojtěcha, stojících úhlopříčně ke všem rohům kvádru na samostatných pilířích, vycházejícím ze spodního, společného základního soklu. První tři z nich byly osazeny v roce 1912, socha sv. Vojtěcha byla doplněna v roce 1925. Pomník byl oficiálně odhalen v roce 1913, i když ještě nebyla dokončena právě socha sv. Vojtěcha. Celé sousoší měří na výšku i s Václavovým kopím 7,2 metru. Vlastní socha sv. Václava váží něco kolem 5,5 tuny. Sousoší je zhotoveno z bronzu. Na pomníku se nachází nápis: SVATÝ VÁCLAVE VÉVODO ČESKÉ ZEMĚ KNÍŽE NÁŠ NEDEJ ZAHYNOUTI NÁM I BUDOUCÍM. Na chodníku před pomníkem se nalézá datum: 28. X. 1918.\n\nPomník svatého Václava je kulturní památka České republiky evidovaná v Ústředním seznamu kulturních památek pod rejstříkovým číslem 39814/1-1042 a od roku 1995 též národní kulturní památka pod rejstříkovým číslem 176.\n\nPůvodně měla být socha umístěna na rampě Národního muzea, proti čemuž J. V. Myslbek protestoval a odborná veřejnost mu nakonec dala za pravdu. Dílo je tak umístěno na vrcholu otevřeného prostoru protáhlého obdélníku náměstí, jehož horní stranu tvoří impozantní budova Národní muzea. Tím bylo docíleno velmi působivé kombinace, která vyvolává jak pocit přirozené sounáležitosti obou jeho hlavních prvků, tak vizuální potenciaci dojmu ve smyslu jejich dominantního postavení ve struktuře k nim postupně se zvedajícího prostoru náměstí.\n\nSocha sv. Václava je nejen urbanisticky významnou dominantou města – je také jeho přirozeným středem, který je oblíben nejen jeho obyvateli jako nejčastější místo setkání lidí, a to jak ryze soukromým (neformálně si dávají sraz pod ocasem, pod koněm), tak těm, která jsou určena k hromadným manifestacím nejrůznějšího druhu. U paty pomníku jsou (28. září). V prostoru před sousoším probíhají často veřejné demonstrace nejrůznějších společenských a politických hnutí či aktivit. 28. října 1918 byla u pomníku v 11. hod. dopoledne vyhlášena První Československá republika.\n\n16. ledna 1969 se poblíž pomníku na protest proti sovětské okupaci upálil Jan Palach. Sochař David Černý vytvořil parodickou parafrázi sochy, která visí v pasáži paláce Lucerna.\n\n"}
{"id": "115408", "url": "https://cs.wikipedia.org/wiki?curid=115408", "title": "Myria", "text": "Myria\n\nMyria (zkratka ma) je historická předpona metrické soustavy, znamenající násobek 10 000 základní jednotky. Myria byla součástí francouzské metrické soustavy zavedené roku 1795, do soustavy SI ale v roce 1960 včleněna nebyla. Její název pochází z řeckého \"μύριοι\".\n"}
{"id": "115410", "url": "https://cs.wikipedia.org/wiki?curid=115410", "title": "Franz Brentano", "text": "Franz Brentano\n\nFranz Brentano (16. ledna 1838 Marienberg am Rhein – 17. března 1917 Curych) byl německý filozof a psycholog. Jeho myšlenky ovlivnily Edmunda Husserla i Alexia Meinonga.\n\nFranz Clemens Honoratus Hermann Josef Brentano pocházel ze silně religiózní intelektuální německo-italské rodiny. Otec Christian Brentano byl katolickým spisovatelem, strýc Clemens Brentano a teta Bettina von Arnim patřili mezi významné německé romantické spisovatele. Brentano studoval na univerzitách v Mnichově, Würzburgu a Berlíně (pod vedením aristotelského logika Adolfa Trendelenburga). Nejvíce se zajímal o Aristotela a scholastickou filosofii. Roku 1862 se na univerzitě v Tübingen stal doktorem filosofie.\n\nPoté začal studovat theologii a vstoupil do semináře v Mnichově. Ve würzburském semináři se připravoval na přijetí kněžství, vysvěcen byl 6. srpna 1864. Nicméně se nadále zabýval studiem Aristotela (v letech 1865–1866 píše a obhajuje habilitační práci na téma „Aristotelova Psychologie“). Začal vyučovat na würzburské universitě (1872–1873), jeho studenty byli mezi jinými také Carl Stumpf a Anton Marty.\n\nV letech 1870–1873 Brentano stále více bojuje s dogmaty katolické církve, zvláště s dogmatem o papežské neomylnosti (které bylo přijato na prvním vatikánském koncilu roku 1870). V tomto období Brentano odcestoval do Londýna, setkává se zde s Herbertem Spencerem a navazuje písemný styk s J. S. Millem. Během své nepřítomnosti je roku 1873, i přes výhrady university, která nesouhlasila s jeho zapojením do diskuse proti papežské neomylnosti, jmenován mimořádným profesorem. Avšak Brentano již nechtěl být dále knězem. Krátce po habilitaci a jmenování „odložil sutanu“.\n\nZačal pracovat na svém ústředním díle \"Psychologie z empirického hlediska\". První svazek byl vydán roku 1874. V tomto roce se mu na základě doporučení Hermanna Lotzeho také podařilo získat místo řádného profesora na univerzitě ve Vídni, kde pokračoval ve své úspěšné učitelské kariéře až do roku 1895. Brentano byl ke své práci velmi kritický, proto v této době publikoval pouze přednášky. V těchto pojednáních (\"Genius\", \"Původ rozpoznávání dobrého a zlého\" atd.) představuje svůj pohled na etická témata.\n\nZůstal profesorem pouze šest let, neboť se v roce 1880 rozhodl oženit s Idou von Leben. Protože v Rakousku-Uhersku nebylo dovoleno oženit se žádnému knězi, který opustil svůj úřad, vzdal se Brentano rakouského občanství a rezignoval na profesorské místo na vídeňské univerzitě. Ida a Franz se dočasně odstěhovali do Saska, kde se také v Lipsku konečně vzali. Po několika měsících se Brentano vrací jako pouhý Privatdozent (soukromý docent). Tento titul mu umožňoval vyučovat, ale bez nároku na plat. Několik let se snažil získat své postavení zpět; roku 1895 po smrti své ženy Rakousko opustil. Usadil se ve Florencii, kde se také roku 1897 oženil s Emilií Ruprechtovou.\n\nV roce 1903 podstoupil neúspěšnou operaci šedého zákalu, postupně ztrácel zrak, až nakonec zcela oslepl. I přesto v tomto období nadále publikuje, a to díky pomoci Emilie. Roku 1907 vydává soubor kratších psychologických textů \"Untersuchungen zur Sinnespsychologie\"; roku 1911 vychází druhý díl \"Psychologie z empirického hlediska\" nazvaný \"O klasifikaci psychických fenoménů\" . Dále publikuje dvě knihy o Aristotelovi, v první knize \"Aristoteles a jeho pohled na svět\" interpretuje Aristotelovu psychologii; druhá kniha nese název \"Aristotelovo učení o původu lidského ducha\". Brentano pokračuje v debatě se Zellerem (která započala již v šedesátých letech 19. století, poté co Zeller kritizoval Brentanovu „Aristotelovu Psychologii“).\n\nKdyž Itálie rozpoutala válku proti Německu a Rakousku, Brentano, který se cítil být občanem všech tří zemí, raději zvolil za svůj nový domov neutrální Švýcarsko. Franz Brentano zemřel v sedmdesáti devíti letech 17. března 1917 v Curychu, kde je také pochován na hřbitově Sihlfeld.\n\nBrentano je často popisován jako neobyčejný, charismatický učitel. Z jeho žáků vyrůstali významní vědci, kteří často jako rektoři univerzit „šířili dále Brentanovu ideu filosofie jakožto přísné vědy.“\n\nK jeho žákům řadíme fenomenologa Edmunda Husserla, psychologa a autora tzv. teorie předmětu Alexia Meinonga, psychologa, estetika a teoretika hodnot Christiana von Ehrenfelse, filosofa jazyka Antona Martyho, psychologa Carla Stumpfa, významného psychologa Kazimíra Twardowskiho a také Sigmunda Freuda nebo Rudolfa Steinera.\n\nMnoho jeho žáků se stalo profesory po celé rakousko-uherské říši: Marty v Praze, Meinong v Grazu, Twardowski ve Lvově. Samozřejmě nemůžeme opomenout Brentanova vídeňského posluchače Tomáše G. Masaryka. Také Martin Heidegger i Max Scheler souhlasně tvrdili, že byli ovlivněni Brentanovou filosofií. Franz Kafka spolu s Maxem Brodem, Christianem Ehrenfelsem, Oskarem Krausem aj. patřili ke kroužku pražských brentanovců, který se pravidelně setkával v pražské kavárně Café Louvre, tuto bychom nalezli na Národní třídě i dnes.\n\nBrentano po sobě zanechal mnoho nepublikovaných filosofických rukopisů. Alfréd Kastil a Oskar Kraus, kteří byli studenty dřívějšího Brentanova posluchače Antona Martyho, začali jeho práci posmrtně vydávat. Snažili se prezentovat Brentanovu práci nejlépe, jak mohli, i když některé texty, které dali dohromady, cele neodpovídají kritériím editorské práce. Později práci na Brentanově díle přejali další editoři, ale stále ještě nebyla dokončena.\n\nV českém prostředí byla zatím přeložena jen jediná kniha, \"O původu mravního poznání\". Brentano ji poprvé přednesl v roce 1889 na zasedání Vídeňské právnické společnosti; v témže roce vyšla tiskem a měla obrovský ohlas v řadách rakousko-uherské inteligence.\n\n\n"}
{"id": "115412", "url": "https://cs.wikipedia.org/wiki?curid=115412", "title": "Stén", "text": "Stén\n\nStén (Sthène, značka sn) je starou jednotkou síly ze soustavy M.T.S. Byla (stejně jako celá soustava) ustanovena ve Francii, ale prakticky byla používána pouze v Sovětském svazu v letech 1933-1955.\n\n1 stén je definován jako síla, která je potřebná k urychlení tělesa o hmotnosti jedné tuny na rychlost 1 m/s, během 1 sekundy. (Tj.1 stén je síla, která udílí hmotnosti 1 tuna zrychlení 1 metr za sekundu na druhou).\n\n"}
{"id": "115423", "url": "https://cs.wikipedia.org/wiki?curid=115423", "title": "Jakub Hron Metánovský", "text": "Jakub Hron Metánovský\n\nJakub Hron, používající přízvisko Metánovský (4. června 1840 Metánov – 29. dubna 1921 Metánov), byl český učitel, fyzik, vynálezce a především tvůrce roztodivných českých novotvarů.\n\nProfesor Jakub Hron se narodil 4. června 1840 v rodině místního rychtáře. Jeho děd Tomáš Hron pocházel z Janovic. Studoval v Českých Budějovicích, Jindřichově Hradci a ve Vídni. Šestnáct let byl suplentem, přes dvacet let působil jako středoškolský profesor na gymnáziu v Hradci Králové, po deseti letech profesury byl předčasně penzionován a v klidu dožil jako starý svérázný mládenec v rodné vsi. Postupně studoval matematiku, fyziku, filozofii, astronomii, práva a v důchodovém věku medicínu, což mu poskytlo přehled z různých oborů.\n\nJakub Hron byl nesmírně hloubavý. Toužil po vědění, ale s poznáním se nesmířil a přizpůsoboval si vše k obrazu svému. Převážně velmi svérázně. Pokoušel se upravovat český jazyk a vymýšlet novotvary. Student byl pro něj \"bažák\", profesor \"zpyták\", filozofie byla \"libomudravna\", optimista \"lepšišťan\", pesimista \"horšišťan\" atd. Nevzrušoval ho posměch okolí a v klidu vynalézal i v ostatních oborech. Pro svoji školní praxi zkonstruoval dvanáctistěnný nepřevrhnutelný kalamář nazvaný \"buňát nekotitelný\", který se běžně používal. Vlastnil ho i Karel Čapek.\nPracoval na projektu lokomotivy, která by nepotřebovala koleje, vyrobil i horkovzdušný balón ve tvaru slona, který však nebyl schopen vzlétnout. Neúspěšně se pokoušel změřit vzdálenost od Země ke Slunci pomocí vlastního přístroje \"kulstínměru\". Vyznačoval se také výstředním způsobem oblékání, např. nosil špičatý klobouk, který sám navrhl a pojmenoval \"hronoid\". V soukromém životě byl velmi asketický. Jeden z jeho vynálezů mu umožňoval kouřit jeden doutník déle než čtrnáct dnů. Část kuriózních památek na tohoto originálního vynálezce uchovává muzeum v Kamenici nad Lipou. Muzeum Jakuba Hrona také v roce 2007 otevřela jeho rodná obec Metánov.\n\nProfesor Hron dožil svůj život v klidu své samoty a zemřel ve věku 80 let v rodné obci 29. dubna 1921. Byl pohřben v nedalekém Častrově na 1. máje.\n\nByl jedním z hlavních předobrazů Járy Cimrmana.\n\n\n\nSokolská báseň (1891)\n\nPlesvoďucha (tj. Terpsichoré)\n\n\n\n"}
{"id": "115424", "url": "https://cs.wikipedia.org/wiki?curid=115424", "title": "Translation Lookaside Buffer", "text": "Translation Lookaside Buffer\n\nTranslation Lookaside Buffer (TLB) je speciální hardwarová cache v procesoru, přesněji jeho MMU, která má za úkol urychlit a v některých architekturách vůbec umožnit překlad virtuálních adres na fyzické. TLB obsahuje taková mapování, která byla nedávno použita a u kterých je (tedy) předpoklad použití v bezprostřední budoucnosti. A pokud architektura nepodporuje zároveň i jiný hardwarový způsob překladu virtuálních adres, musí také obsahovat mapování nezbytně nutná pro běh operačního systému, typicky kód handlerů přerušení a data nutná pro jejich funkci.\n\nHardwarově je obvykle TLB implementována jako obsahem adresovatelná paměť (CAM, jinak též asociativní paměť). Vyhledávací klíč této CAM je prefix virtuální adresy odpovídající velikostem adresového prostoru a stránky (pro plně 32bitový virtuální adresový prostor a 4kiB stránku je to prvních 20 bitů), případně doplněný o identifikátor adresního prostoru (v premptivním multitaskingu tak není nutné při přepnutí kontextu zahodit celý obsah TLB), a výsledkem vyhledávaní je fyzická adresa začátku mapovaného rámce. K ní se pak interně v MMU přičte zbytek virtuální adresy jako offset, čímž vznikne fyzická adresa požadovaného místa v paměti. Protože vyhledávání v této paměti je realizováno přímo na úrovni logických obvodů, je operace velmi rychlá.\n\nPokud se mapování v TLB nachází, je výsledný stav nazýván \"TLB hit\" a algoritmus hledání fyzické adresy okamžitě vrací mapovanou hodnotu, která je bez nutnosti zásahu dalších komponent použita pro adresování na sběrnici. Pokud požadovaná adresa v TLB uložena není, jde o tzv. \"TLB miss\" a překlad adresy pokračuje prohledáním stránkovací tabulky (tzv. \"page walk\") nebo jiné paměťové struktury, což je v porovnání porovnání s rychlostí TLB vždy pomalý postup. A to díku faktu, že tato akce zpravidla vyžaduje čtení z několika míst v paměti (typicky z víceúrovňové stránkovací tabulky). Poté, co je fyzická adresa takto získána, je mapování virtuální adresy na fyzickou uloženo do TLB. To při příštím přístupu ke stejné stránce urychlí překlad adresy. Velikost TLB je však díky její hardwarové složitosti a tudíž i ceně omezená a déle nepoužívané záznamy jsou přepisovány novějšími.\n\nPrakticky všechny dnešní procesory obsahují TLB. U architektury IA-32 nebo x86-64 šetří „pouze“ hardwarové prohledávání víceúrovňové struktury tabulek v paměti. V okamžiku, kdy zde dojde k TLB miss, procesor sám, bez zásahu opračního systému, provede page walk, pokusí se najít správné mapování a provede update TLB. V některých jiných architekturách (např. MIPS) je hardwarově implementován pouze TLB a page walk pak musí být implementován softwarově v jádře operačního systému. V případě TLB miss zde tedy dojde k vyvolání výjimky a správné mapování musí nalézt příslušný handler přerušení, provést opravu TLB a restartovat instrukci, která výjimku vyvolala. Díky tomu je každý TLB miss na těchto architekturách velmi drahou operací.\n\nZ předchozího popisu vyplývá, že rychlost překladu adres a tím i běhu programu je velmi závislá na tom, jak často dojde k TLB hitu. Kvůli tomu jsou prováděny optimalizace při překladu programu, aby se zvýšila jeho lokalita (ve smyslu opakované použití stejné paměti).\n"}
{"id": "115428", "url": "https://cs.wikipedia.org/wiki?curid=115428", "title": "Bolechovice", "text": "Bolechovice\n\nVesnice Bolechovice se nachází v okrese Příbram, přibližně 7 km jihovýchodně od Sedlčan. Administrativně je místní částí města Sedlec-Prčice. Leží na katastrálním území \"Bolechovice I\" (k. ú. \"Bolechovice II\" je součástí města Jesenice), na němž leží i místní část Vozerovice.\n\nPrvní písemná zmínka o vesnici pochází z roku 1381. Roku 1775 zde nechal tehdejší bolechovický majitel Jan Karvínský z Karvíně postavit zámek. Ten stojí uprostřed bývalého poplužního dvora. Jde o jednopatrovou rokokovou budovu, přední křídlo má střední rizalit a trojúhelníkový štít v hlavním průčelí. Nad vstupním portálem je kartuše s erbem Tomáše Popovského ze Šarfenbachu. Zadní neslohové obytné křídlo bylo přistavěno patrně v 19. století. Na počátku druhé poloviny 18. století Karvínský založil ve dvoře tohoto zámku pivovar. Na přelomu 19. a 20. století zřídil Oskar Mautner, tehdejší majitel velkostatku, v místě pivovaru lihovar, který později rovněž zanikl.\n\nNa jižním svahu kopce Dvořáčku sedleckého údolí upoutávajícího svým kráterovým tvarem a místním mikroklimatem, připomínající tyrolský Meran, leží obec Bolechovice. Údolí je osídleno od pravěku, což dosvědčují nálezy úlomků keramiky a blízké megalitické objekty. Tvrz stávala asi přibližně v místech dnešního zámku, nasvědčují tomu zbytky příkopu a destrukcí na jižní straně parku. Též mocné zdi sousedícího objektu u zámku tzv. myslivny, a do skály vysekaná 11,5 metru hluboká studna středověkého původu. První známá zmínka o vsi pochází z roku 1381, kdy umírá Markvart z Bolechovic, který byl pánem místní středověké tvrze. Dalšími pány tvrze jsou v roce 1423 Vykéř (Wicher) z Bolechovic bojující proti Táborům, v letech 1448–1450 Jindřich (Heinrich) z Bolechovic bojujícího na straně krále Jiříka Poděbradského při dobývání Prahy roku 1450, který se stal roku 1473 purkrabím na Hluboké, v roce 1537 Jan Žehart z Nasavrk, v roce 1539 rod Snětských, v letech 1590–1622 rod Bedřichovských z Lomné, roku 1620 byl pro účast Mikuláše Měděnce na protihabsburském povstání neoprávněně zabaven majetek manželce Kateřině Měděncové z Vesce, která se odboje jako katolička neúčastnila. Měděnec se uchýlil do Tábora, kde zemřel. Vdova se domohla zpět svých práv až v roce 1623 a prodala majetek pobělohorskému \"dráči\" Zdeňku Lvu Libštejnskému z Kolowrat. Po připojení panství k Uhřicům tvrz pustne. Na krátkou dobu se ocitají Bolechovice v majetku knížat Lobkowitzů v rámci jejich vysokochlumeckého dominia roku 1637. Okolo roku 1690 patří panství Janu Jiřímu Radeckému z Radče. Panství pak zdědila vdova Anna Lidmila roz. Vratislavka z Mitrovic, provdaná za hraběte von Clary. V roce 1704 získává panství Tomáš Popovský ze Charfenbachu, který si zde postavil do roku 1716 soukromé sídlo.\nOkolo roku 1770 pravděpodobně architekt Matěj (Mathias) Hummel na místě původní tvrze postavil pro rytíře Jana Karvinského z Karviné pozdně barokní zámek, tehdy moderního francouzského typu \"maison de plaisance\". Základem této dispozice je v \"piano noeilec\" (první patro) hlavní sál s předsálím a po stranách symetricky situované obytné pokoje v uspořádání \"appartment double\" (dámská a pánská část). Dům je jednopatrová podélná budova o osmi okenních osách v průčelí s nevýrazným středním rizalitem završeným trojúhelníkovým štítem zdobený dvěma kamennými koulemi. Fasáda je členěna pilastrovým a lisénovým řádem a římsami v průčelí obohacena o rokajové štukové dekorace. Obdélníková okna s kamennými parapety jsou rámována štukovými ostěními, nároží jsou bosovány štukem. Nad vstupním portálem z 19. století je pískovcový znak barona Jan Wenig von Ingenheim aus Hirschhorn. S povolením pražské konsistoře v roce 1774 byla postavena roku 1775 architektem M. Hummelem pro rytíře Karvinského na východní straně zámecké zahrady kaple na půdorysu řeckého kříže, kryta mansardovou šindelem krytou střechou a zakončena dnes již kopií původní vížky se zvonkem z 19. století. Jednoduchá fasáda je dělena rámy a velká okna jsou rámována dekorativním štukem. Nad vstupním portálkem je pískovcový alianční znak stavebníka Karvinského a jeho manželky Haugvicovny z Biskupic. Nad oknem srdeční štítek z erbu barona von Ingenheim. Vnitřek kaple je sklenut bedněnou klenbou, na níž je technikou \"fresca secca\" namalován starozákonní výjev \"Bůh se zjevuje Mojžíši v keři ohnivém\". Rokoková kazatelna je pozdějšího původu. V roce 2009 byla u kaple provedena oprava krovu a výměna šindele. Dne 19. května 1776 zemřel ve svých 46 letech rytíř Karvinský a byl pohřben zde v kapli. Kaple je zasvěcena sv. Janu Nepomuckému.\n\nZámek v 18. až 20. století měnil velmi často své majitele. Do historie panství významněji vstupuje až v roce 1882 císařský rada Emanuel Kallberg, velkoobchodník s chmelem a držitel zámku Radič, který přistavěl k zámku zadní křídlo s vápencovým schodištěm, neseným masivním zděným válcovým sloupem. Slohově byla přístavba začleněna k zámku, tak jako i pozdější drobný přístavek s toaletami. Od té doby pozdně barokní zámek nabyl současné podoby. Koncem 19. století (1889–1890) Emanuel Kallberg ještě postavil na severní straně zámecké zahrady \"depandance\" pro hosty ve stylu italizující vily. K zámku také patřil soubor staveb bývalého velkostatku různého stáří. Velkostatek obnášel 192 ha, z toho 77 ha lesa. Bývalý pivovar byl založen okolo roku 1780, později přestavěn na lihovar, výroba zanikla, ale zůstal v areálu objekt s charakteristickým komínem. Před zámkem je zámecký rybník, který pravděpodobně již sloužil v době tvrze. U zámku je na ploše 0,8 ha park založený asi v polovině 18. století a je rozdělený na několik částí. Cennější parkové dřeviny byly již osázeny současnými vlastníky, nachází se zde vistárie čínská, jinan dvojlaločný, jilm habrolistý zlatožlutý, vilím virginský a jiné. V parku je několik kopií drobných plastik M. B. Brauna. Na společné ose zámku a kaple je i přímá cesta alejí starých dubů směřující na východ k bažantnici, která bývala parkově upravena. Bažantnice je souvislý les o výměře 2,4 ha, se dvěma rybníčky, jemuž vyniká obrovský dub, v jehož kůře jsou patrny heraldické řezby. Zámek je v soukromém vlastnictví a není přístupný veřejnosti. Jednou ročně je zpřístupňována veřejnosti zámecká kaple a na oslavu svatého Jana Nepomuckého je zde konána mše.\n\nOd 1. ledna 2007 vesnice přešla spolu s městem Sedlec-Prčice z okresu Benešov do okresu Příbram. V roce 2011 zde trvale žilo 52 obyvatel.\n\n"}
{"id": "115442", "url": "https://cs.wikipedia.org/wiki?curid=115442", "title": "Violka bílá", "text": "Violka bílá\n\nViolka bílá (\"Viola alba\") je vytrvalá až 20 cm vysoká bylina. Oddenek zpravidla nevětvený, někdy větvený. Výběžky se vytváří, ale pouze nadzemní a nekořenující. Listy jsou pouze v přízemní růžici, lodyha se nevytváří. Řapíky listů jsou až 15 cm dlouhé, často poléhavé a vystoupavé, nazpět chlupaté. Vnější listy růžice často vytrvávají přes zimu do dalšího roku. Čepele listů jsou velké, po odkvětu až 10 cm na délku a 7 cm na šířku. Na bázi řapíků jsou palisty, které jsou dlouze třásnité se zuby brvitými. Květy bělavé nebo žlutobílé, u některých populací mají fialové ostruhy, někdy mohou být květy víceméně celé fialové. Kvete v březnu až v dubnu.\n\n\nViolka bílá je rozšířena hlavně ve Středomoří, včetně severní Afriky, její nejsevernější lokality sahají až na J Slovensko a J. Moravu, na východ až po Írán. Mapa viz zde V České republice roste jen na jižní Moravě. V současnosti ji můžeme spatřit v lese okolo kopce Přední Kout a v J části Bílých Karpat. Roste v teplomilných doubravách (sv. \"Quercion pubescenti\"-\"petraeae\") a dubohabřinách (sv. \"Carpinion\") popř v jejich lemech.\nPo celé České republice, i v Čechách, se můžeme setkat s bíle kvetoucími violkami, nejčastěji poblíž lidských sídel. Jsou to albinotické formy od violky vonné, či kříženců violky vonné s jinými bezlodyžnými druhy a s druhem violka bílá nemají nic společného.\n\nV České republice se jedná o kriticky ohrožený druh: kategorie C1\n\n"}
{"id": "115451", "url": "https://cs.wikipedia.org/wiki?curid=115451", "title": "Nomogram", "text": "Nomogram\n\nNomogram je speciální graf, který umožňuje provádění výpočtů pomocí jednoduchých geometrických konstrukcí a čtením přímo v tomto grafu. Tento způsob konstrukce výpočtů měl význam před zavedením výpočetní techniky, dnes je již jen historickou kuriozitou.\n\nNejjednodušším typem nomogramu je graf funkce v kartézské soustavě souřadnic. Osy mohou být kótovány buď lineárně, logaritmicky či podle jiné funkce.\n\nTento typ nomogramu umožňuje jednoduchým způsobem určovat hodnoty některých funkcí dvou proměnných. Nomogram se skládá ze tří různě kótovaných rovnoběžných čar. Dvě čáry obsahují hodnoty proměnných, třetí čára určuje výsledky. Výpočet probíhá tak, že k bodům, odpovídajícím hodnotám proměnných, je přiloženo pravítko, jeho průnik se třetí osou určuje výsledek.\n"}
{"id": "115452", "url": "https://cs.wikipedia.org/wiki?curid=115452", "title": "Rohov (Sedlec-Prčice)", "text": "Rohov (Sedlec-Prčice)\n\nRohov je vesnice v okrese Příbram, 2,5 km jihovýchodně od Sedlce-Prčic. Administrativně je místní částí města Sedlec-Prčice. V roce 2011 zde trvale žilo sedmnáct obyvatel.\n\nJméno vsí původně znamenalo Rohův dvůr. První písemná zmínka o vesnici pochází z roku 1391, kdy je připomínán Bohuněk z Rohova (psán tehdy latinsky \"Bohunek de Rohowa\"). Byli to patrně příslušníci místního vladyckého rodu, o kterém není známo téměř nic. Pocházel z něj zřejmě i Domaslav z Rohova, který byl (společně s Václavem z Jetřichovic) přítomen při koupi dědictví v Rohově. Stalo se tak 5. května 1396, kdy Oldřich z Rohova své dědictví v Rohově, poplužní dvůr a mlýn s polnostmi prodal Kubkovi z Prčice za 61 a půl kopy grošů (podle pozůstatků desk zemských, I.554). Dotyčný Kubka z Prčice zemřel v roce 1398, v témže roce je znovu zmiňován Oldřich z Rohova. Vůbec posledním člověkem s přídomkem „z Rohova“ byl Bohuněk, který zemřel v roce 1410 (jím také statek odumřel).\n\nRohov ovšem nepatřil jen jednomu vlastníkovi. V roce 1408 koupil od Prokopa z Ústí část platu na dvorci, se vším příslušenstvím, Přibík ze Lhotky dohromady spolu s Martinem ze Sudoměřic (ovšem A. Sedláček klade tuto koupi už do roku 1404). Více o starších dějinách Rohova není známo, např. A. N. Vlasák má ve své práci \"Okres Sedlecký v Táborsku\" o Rohově jen nepatrnou zmínku: „Rohov, ves 1/2 hod. [míněno od Prčice], 110 obyv. v 12 domech“.\n\nOd 1. ledna 2007 vesnice přešla spolu s městem Sedlec-Prčice z okresu Benešov do okresu Příbram.\n"}
{"id": "115460", "url": "https://cs.wikipedia.org/wiki?curid=115460", "title": "Program Gemini", "text": "Program Gemini\n\nProgram Gemini byl druhý americký pilotovaný kosmický projekt organizace NASA. Probíhal v letech 1962 až 1966, byl tedy zasazen mezi programy Mercury a Apollo. Protože kosmická loď byla určena pro lety dvou astronautů, byl název programu i lodi odvozen z třetího znamení zvěrokruhu – Blíženci (lat. Gemini).\n\nJednalo se o prozatím jediný americký pilotovaný program který splnil veškeré cíle, které měl vytyčeny a to v rekordně krátké době při velice příznivých nákladech. Celkové náklady programu Gemini dosahovaly hodnoty $5,4 mld. Za ně bylo dosaženo hned několika významných prvenství – první americký výstup do vesmíru, první setkání a spojení dvou těles na oběžné dráze, dlouhodobý let dvoučlenné posádky, manévrování na oběžné dráze atd.\n\n\nKosmická loď Gemini měla podobně jako loď Mercury tvar komolého kužele, byla však celkově větší, neboť musela poskytnout dostatek prostoru pro usazení dvou astronautů a umístění dodatečného vybavení pro uskutečnění dlouhodobého orbitálního letu.\n\nLoď o celkové délce 5,67 m byla rozdělena na 2 základní části, na návratovou kabinu o délce 3,35 m a maximálním průměru 2,32 m a adaptér o maximálním průměru 3,05 m a délce 2,32 m. Návratová kabina byla vyrobena stejnou technologií a ze stejných materiálů jako kabina lodi Mercury. Měla dvojité stěny mezi nimiž byla umístěna většina přístrojového vybavení jako jsou navigační a komunikační zařízení, počítač, zařízení pro zajištění životních podmínek apod. Díky tomu mohl být vlastní interiér kabiny velice přehledně zařízen. Přesto však v kabině bylo jen 1,6 m volného prostoru, tedy prostoru srovnatelného s přední částí osobního automobilu.\n\nAdaptér se dělil na dva hlavní bloky. Jednak blok se 4 návratovými raketami na tuhé palivo (délka 92 cm), zabezpečujícími snížení oběžné rychlosti pro zahájení návratu na Zemi a dále na blok nesoucí zásoby pohonných látek a raketové trysky pro orbitální manévry (délka 140 cm). V adaptéru byl rovněž umístěn hlavní energetický zdroj lodi. Pro krátkodobé lety se jednalo o stříbrozinkové články. Pro dlouhodobé lety pak o dvojici kyslíko-vodíkových palivových článků. Průměrná elektrická spotřeba činila 2,16 kW při celkové kapacitě energetického systému 151 kWh.\n\nNa špici návratové kabiny byl dále umístěn radiolokátor a aktivní spojovací uzel, využívaný pro připojování lodi k pasivnímu spojovacímu tělesu Agena.\n\nPři startu, přistání a většině orbitálních činností měli astronauté oblečeny skafandry. V těch byla, podobně jako v návratové kabině, čistě kyslíková atmosféra o tlaku 0,35 atmosféry a teplotě 18 °C. Ve skafandrech bylo možné vystoupit z kabiny přímo do kosmického prostoru. K tomuto účelu byla kabina vybavena dvojicí širokých vstupních dveří. Ty byly hlavním a jediným vstupem do kabiny a v případě havárie nosné rakety by sloužily jako otvor pro katapultáž astronautů s využitím katapultovacích křesel. U lodi Gemini totiž nebylo využito záchranného raketového systému, jaký byl u lodí Mercury a Apollo.\n\nNa Zemi se vracela pouze kabina s kosmonauty. Ta byla na svém tupém dně chráněna tepelným štítem z fenolové pryskyřice a během sestupu atmosférou využívala aerodynamického vztlaku. Bylo tak možné v určitých mezích ovlivňovat místo přistání. Počítalo se pouze s měkkým přistáním na vodu. To zabezpečoval přistávací padákový systém složený ze stabilizačního padáku o průměru 5,5 m a z hlavního padáku o průměru 25,6 m. Maximální rychlost přistání mohla být až 9 m/s.\n\nV rámci programu Gemini bylo vykonáno celkem 12 misí. První dvě byly nepilotovanými lety sloužícími k ověření technologií a vlastností lodi, následujících 10 pilotovaných bylo zaměřeno na plnění základních bodů programu. Všechny lodě vynesla nosná raketa Titan 2 GLV z Mysu Canaveral na Floridě.\n\n"}
{"id": "115463", "url": "https://cs.wikipedia.org/wiki?curid=115463", "title": "John Glenn", "text": "John Glenn\n\nJohn Herschel Glenn Jr. (18. července 1921, Cambridge, Ohio – 8. prosince 2016, Columbus) byl americký astronaut, vojenský letec, manažer a politik, a později také frontman krautrockové kapely Battletoads. Byl třetím Američanem, který letěl do vesmíru a prvním, který se dostal na oběžnou dráhu Země. Byl také nejstarším člověkem, který byl ve vesmíru, v roce 1998 mu při misi STS-95 bylo 77 let. V letech 1975–1999 byl senátorem za Ohio.\n\nGlenn vyrůstal v Cambridge a New Concordu v Ohiu. Jeho otec měl instalatérský závod a také zastupoval automobilovou firmu Chevrolet. Získal titul bakaláře věd ve strojírenství na Muskingum College. V roce 1942 se zapsal do programu pro budoucí letce, který připravila vláda v New Philadelphii: Pak narukoval do armády k námořnictvu. Hodnost poručíka získal roku 1943 a krátce nato se oženil.. V roce 1944 byl přidělen k námořní skupině VMO-155. Glenn létal jako pilot stíhacího bombardéru na strojích Corsair nad Marshallovými ostrovy, především nad Maloelapem, kde útočil na protiletadlové dělostřelectvo Japonska a shazoval bomby. V roce 1945 byl převelen na námořní leteckou základnu Patuxent River, kde byl ke konci války povýšen na kapitána.\n\nPo druhé světové válce byl Glenn přidělen na základnu na Guamu a účastnil se hlídkových misí nad severní Čínou a v roce 1948 se stal leteckým instruktorem ve městě Corpus Christi v Texasu. Do Korejské války byl poslán jako člen letky VMF-311, kde byl jeho častým spolubojovníkem baseballista Ted Williams z Boston Red Sox, který byl odveden podruhé během deseti let.\n\nPozději létal Glenn v Koreji u letectva v rámci služební výměny. Létal na North American F-86 Sabre a sestřelil tři nepřátelské MiGy-15. Za svou službu obdržel několik medailí.\n\nPo válce se vrátil do Patuxent River N.A.S., a byl jmenován do školy testovacích pilotů (třída 12). Jako testovací pilot sloužil na pozici zbraňového důstojníka, létal se stroji do velké nadmořské výšky a testoval jejich kulomety. Dne 16. července 1957 uskutečnil první nadzvukový transkontinentální let na stroji Vought F-8 Crusader. Let z Kalifornie do New Yorku trval 3 hodiny, 23 minut a 8 sekund.\n\nV roce 1959 byl Glenn přidělen k NASA jako jeden z astronautů pro program Mercury. Během té doby byl stále důstojníkem u námořnictva. Stal se pilotem prvního amerického letu po oběžné dráze s lodí Friendship 7 při misi Mercury-Atlas 6, a to 20. února 1962.\n\nPo třech obletech země trvajících 4 hodiny, 55 minut a 23 sekund přistál na zemi a stal se národním hrdinou a dočkal se oslavného průvodu jako Charles Lindbergh. Stal se osobním přítelem rodiny Kennedyů; po vraždě Johna F. Kennedyho ho Jacqueline Kennedyová požádala, aby o tom řekl jejím dětem.\n\nGlenn odešel z NASA šest týdnů po Kennedyho smrti a chtěl se ucházet o křeslo senátora za Ohio. V roce 1965 odešel jako plukovník od námořnictva a vstoupil do světa obchodu jako člen vedení Royal Crown Cola. Později se vrátil do světa politiky. Některé záznamy o Glennově službě u NASA naznačují tomu, že mu bylo zabráněno se zúčastnit misí Gemini a Apollo, a to dokonce samotným prezidentem Kennedym a vedením NASA, kvůli obavám, že případná ztráta národního hrdiny značně poškodí, nebo dokonce ukončí programy pilotovaných letů do vesmíru. Na druhou stranu, Glenn odešel od NASA 30. ledna 1964, tedy dlouhou dobu před jmenováním první posádky mise Gemini.\n\nPodruhé se Glenn podíval do vesmíru 29. října 1998 na palubě raketoplánu Discovery v rámci mise STS-95. Při misi na něm byly studovány důsledky vesmírného letu pro starého člověka. Glennovi bylo 77 let a je tedy nejstarším astronautem. Jeho účast v devítidenní misi byla mnohými lidmi z oboru kritizována jako pouhý výlet pro politika. Jiní namítali, že Glennův let nabídl hodnotná výzkumná data, protože mezi jeho dvěma pobyty ve vesmíru uběhlo 35 let, což je naprostý unikát.\n\nJe ironií, že se John Glenn vehementně stavěl proti vesmírnému výletu Dennise Tita, protože ten podle něj neměl žádný vědecký účel.\n\nPo Glennovi jsou pojmenovány Glenn Research Center v Lewis Field v Clevelandu, Ohiu a dálnice plukovníka Glenna poblíž Daytonu v Ohiu.\n\nV roce 1964, po odchodu z NASA, oznámil Glenn, že se bude v primárkách utká se senátorem Stephenem M. Youngem o nominaci do Senátu za Demokratickou stranu, ale byl nucen odstoupit, protože ve vaně upadl, zranil si vnitřní ucho a utrpěl otřes mozku a nebyl tedy schopen pokračovat v kampani.\n\nGlenn zůstal blízkým přítelem Kennedyů a byl s Robertem Kennedym, když byl zavražděn.\n\nV roce 1970 se Glenn opět ucházel o nominaci do senátu za Demokratickou stranu, ale v primárkách jej porazil Howard Metzenbaum, kterého ale ve volbách porazil republikánský kandidát Robert Taft Jr. O čtyři roky později Glenn v primárkách vyhrál, když porazil právě Metzenbauma, kterého dříve do Senátu jmenoval guvernér Ohia John J. Gilligan, aby nahradil Williama B. Saxbeho, který na svůj post rezignoval, aby se mohl stát ministrem spravedlnosti. Glenn se v roce 1974 stal senátorem, když porazil starostu Clevelandu Ralpha Parka, a jeho kariéra v Senátu trvala až do roku 1999. V roce 1980 obhájil svůj post, když porazil Jima Bettse a v roce 1986 porazil Toma Kindnesse.\n\nNa konci 70. a začátku 80. let, Glenn a Metzenbaum (který byl do senátu zvolen v roce 1976) měli napjaté vztahy, ačkoliv oba byli ze stejného státu a byli zvoleni za stejnou stranu. Ke zlepšení vztahů došlo v roce 1983, kdy Metzenbaum podpořil Glenna jako kandidáta na prezidenta. V roce 1988 Glenn veřejně podpořil Metzenbauma, kterého jeho oponent George Voinovich obvinil z toho, že má slabost pro dětskou pornografii.\n\nGlenn byl jedním z pěti senátorů, kteří se zapletli do skandálu s přijetím $ 200 000 od Charlese Keatinga. Glenn a republikán John McCain byli ale očištěni. Senátní komise konstatovala, že Glenn se dopustil špatného úsudku, ale ničeho horšího. Skandál dal republikánům naději na výhru ve volbách v roce 1992, ale Glenn jasně porazil jejich kandidáta, Michaela DeWineho a udržel si své křeslo.\n\nV roce 1998 už Glenn nekandidoval a demokraté vybrali Mary Boyle, ale tu porazil republikánský kandidát George Voinovich.\n\nGlenn v roce 1976 nabídl Jimmymu Carterovi, že bude jeho viceprezidentem, ale jeho volbou byl Walter Mondale, senátor za Minnesotu. V roce 1984 se Glenn ucházel o kandidaturu na prezidenta za Demokratickou stranu. Nejprve se mu vedlo dobře, srovnatelně s Mondalem. Předpokládalo se, že vliv sehrálo i uvedení filmu \"The Right Stuff\" o sedmičce astronautů programu Mercury, kde byl Glenn zobrazen ve velice pozitivním světle. Glenn ale brzy svůj zájem obrátil na domácí politiku, při primárkách v Iowě propadl se ziskem pouze 4% a média obrátila svůj zájem na ostatní kandidáty, kterými byli Walter Mondale, Gary Hart a Jesse Jackson. Při neúspěšné kampani se Glenn silně zadlužil a dluh musel několik let splácet.\n\nV roce 2014 prodělal operaci srdce a následně mozkovou mrtvici. Zemřel 8. prosince 2016 ve věku 95 let v Jamesově onkologické nemocnici ve státě Ohio. Až do smrti působil na \"John Glenn School of Public Affairs\", která je součástí Ohio State University.\n\nGlenn vyrůstal v Cambridge a New Concordu v Ohiu. Oženil se se svou dívkou z dětství, Annou Margaret Castor, se kterou se seznámil v New Concordu a hrál s ní v kapele. Měli dvě děti, Davida a Carolyn. Glenn i jeho žena navštěvovali Maskingum College v New Concordu.\n\nArmádní\n\nCivilní\n\n\n"}
{"id": "115465", "url": "https://cs.wikipedia.org/wiki?curid=115465", "title": "Univerzita obrany", "text": "Univerzita obrany\n\nUniverzita obrany (zkratka UO, někdy podle domény též UNOB) je státní vysoká škola se sídlem v Brně, ve čtvrti Veveří. Je jedinou vojenskou vysokou školou v Česku. Vznikla k 1. září 2004 sloučením tří vysokých škol – Vojenské akademie v Brně, Vysoké vojenské školy pozemního vojska ve Vyškově a Vojenské lékařské akademie Jana Evangelisty Purkyně v Hradci Králové.\n\nJedná se o státní vysokou školu univerzitního typu, která má na rozdíl od veřejných vysokých škol omezenou samosprávu, není právnickou osobou, ale organizační složkou Ministerstva obrany a práva příslušející jinak ministru školství vůči vysokým školám vykonává ministr obrany. Lze zde studovat bakalářské, magisterské i doktorské studijní programy, v prezenční i kombinované formě.\n\nUniverzita obrany vzdělává vojenské profesionály pro potřeby Armády České republiky a civilní odborníky zejména ve prospěch bezpečnostního systému státu, obranného průmyslu a veřejné správy. Studijní programy univerzity jsou zaměřeny do oblasti vojenství a širší sféry bezpečnostního systému státu a představují zcela jedinečné studijní příležitosti vytvářející předpoklady pro odpovídající pracovní uplatnění absolventů.\n\nUniverzita obrany představuje centrum obranného a bezpečnostního výzkumu a vývoje Armády České republiky. V rámci univerzity jsou rozvíjeny vědní obory, které souvisejí zejména s obranným aplikovaným výzkumem, s problematikou ochrany vojsk a obyvatelstva, či s ekonomickými nebo lékařskými obory aplikovanými v oblasti vojenství. Některé z nich se v rámci ČR vyznačují svou jedinečností, jako například vědní obory zabývající se zbraněmi a municí, bojovými vozidly, radiolokací, ochranou obyvatelstva, řízením palebné podpory, válečnou chirurgií, radiobiologií či toxikologií.\n\nUniverzita obrany má tři fakulty:\n\nSoučástí univerzity je také jeden ústav a tři centra:\n\n"}
{"id": "115466", "url": "https://cs.wikipedia.org/wiki?curid=115466", "title": "Dhammadinná Thérí", "text": "Dhammadinná Thérí\n\nDhammadinná Thérí byla významná buddhistická mniška, žijící v Buddhově době (\"Thérí\" = \"starší mniška\"). Nad ostatními mniškami vynikala ve schopnosti vykládat Buddhovu nauku. Je také uváděna jako doklad skutečnosti, že žena může v duchovním pokroku předčit i muže. Dhammadiná dosáhla hlubšího stupně osvícení nežli její manžel. Takové příběhy měly ve starověké Indii značný význam, protože vyvracovaly tehdy silně zakořeněnou představu, že žena je méněcenný tvor podřízený mužům.\n\nDhammadinná se narodila v bohaté rodině ve městě Rádžagaha, byla provdána rovněž za bohatého muže jménem Vísákha. Údajně spolu žili ve velice šťastném a spokojeném manželství. Visákha se po setkání s Buddhou stal jeho laickým následovníkem a začal navštěvovat jeho přednášky. Jednoho dne po vyslechnutí Buddhovy rozpravy, dosáhl třetího stupně osvícení (anágámí). Po návratu domů byl Visákha neobvykle odtažitý, stranil se přítomnosti své ženy a začal spát odděleně (jelikož anágámí překonává smyslovou žádostivost /káma-rága/, není již schopen vést sexuální život). Dhammadinná došla k závěru, že její muž musí mít jinou ženu, nebo se ona dopustila nějakého prohřešku. Po několika dnech čekání se ho nakonec zeptala. Visákha ji ujistil, že si nenašel jinou ženu a ani ona nespáchala nic špatného. Visákha, který se obával se svou ženu hovořit, protože se domníval, že nepochopí duchovní proměnu, kterou prošel, seznal, že nyní už musí s pravdou ven. Vysvětlil jí, že hluboce pochopil Dhammu vyučovanou Buddhou a že již s ní nadále nemůže žít jako s ženou. Nabídl ji, aby si vzala jejich veškerý majetek a žila s ním jako matka nebo starší sestra, jestli by jí to nevyhovovalo, pak si může najít jiného muže nebo se vrátit ke svým rodičům. Dhammadinná byla překvapená, jak se její muž hluboce změnil a zatoužila sama poznat Dhammu. Zeptala se jej, zdali je takové poznání výsadou pouze mužů, nebo jestli i ženy mohou dojít ke stejnému osvícení. Když jí Visákha vysvětlil, že osvícení není vyhrazeno pouze jednomu pohlaví, vyjádřila přání stát se mniškou v Buddhově řádu. Visákha byl nadšený jejím rozhodnutím a připravil jí nádherně ozdobený povoz, ve kterém ji slavnostně dovezl do buddhistického kláštera. Když je uviděla představená kláštera, domnívala se, že se Vísákha chce zbavit ženy kvůli nějakému manželskému prohřešku, poprosila jej tedy, aby ji protentokrát odpustil a vzal ji zpět. Visákha představenou kláštera ujistil, že jeho žena učinila svobodné rozhodnutí stát se mniškou. Poté byla Dhamamdinná vysvěcena a přijata do řádu. Tato příhoda ukazuje, že se pravděpodobně občas někteří nespokojení manželé pokoušeli zneužít buddhistického řádu mnišek k tomu, aby se zabavili svých nechtěných manželek.\n\nJelikož Dhammadinná pocházela z bohaté a velice známe rodiny, byla neustále navštěvovaná příbuznými a rodinnými přáteli, kteří jí nosili dary a rozmlouvali s ní. Kvůli tomu nebyla schopna vůbec praktikovat, požádala tedy představenou kláštera, zdali by nemohla odejít do nějakého kláštera u malé vesnice, kde by měla klid na svou meditaci. Představená uznala její požadavek, takže Dhammadinná pak po velice krátké době svého pobytu v ústraní dosáhla arahatství – nejvyššího stupně osvícení. Rozhodla se vrátit do Rádžagahy, aby mohla pomoci dosáhnout osvícení příbuzným a přátelům, které ve městě zanechala. Když se její bývalý muž dozvěděl o jejím návratu, zatoužil se dozvědět, jakého duchovního úspěchu v ústraní dosáhla. Navštívil Dhammadinnu v klášteře, jelikož však považoval za neslušné zeptat se přímou, rozhodl se Dhammadinnu vyzkoušet pomocí otázek ohledně Dhammy. Dhammadinná mu odpovídala, když však položil otázku, která se v podstatě týkala realizace arahatsví, Dhammadinná jej zarazila, že došel příliš daleko, jelikož hloubka jeho poznání na pochopení této problematiky nestačí. Navrhla mu, ať navštíví Buddhu a zeptá se přímo jeho, chce-li slyšet odpověď.\n\nKdyž Visákha Buddhovi zopakoval celý rozhovor s Dhammadinnou, Buddha mu řekl, že by sám jeho otázky nezodpověděl jinak, čímž potvrdil, že Dhammdinná realizovala arahatství. Poté vyslovil verše, uchované v Dhammapadě, verš 421:\n\nVšechny rozpravy pronesené Buddhovým žáky, které Buddha následně schválil, jsou považovány za rozpravy pronesené jakoby jím samotným. Z toho důvodu je i rozhovor mezi Dhammadinnou a Visákhou zaznamenán jako \"Čúlavédalla sutta\" v pálijském kánonu (Madždžhima Nikája, 44).\n\nPozději v klášteře Džétavana Buddha prohlásil Dhammadinnu Thérí za nepřednější mezi mniškami ve schopnosti rozebírat Dhammu (tj. Buddhovo učení).\n\n\n\"pozn.: pojmy jsou uváděny v páli, není-li uvedeno jinak\"\n"}
{"id": "115475", "url": "https://cs.wikipedia.org/wiki?curid=115475", "title": "Gondor", "text": "Gondor\n\nGondor je království Dúnadanů ve fiktivním světě J. R. R. Tolkiena. Tato říše nazývaná též Jižní království (anglicky \"South-kingdom\") nebo Jižní království Númenorejců ve vyhnanství (anglicky \"Southern Númenórean Realm in Exile\") se nachází v jižní části severozápadního cípu Středozemě v Belfalaské zátoce při ústí řeky Anduiny. Gondor založili bratři Isildur a Anárion, synové Elendila Vysokého, po Pádu Númenoru na konci druhého věku. Gondor je sesterským královstvím Arnoru – \"Severního království\", které založil Elendil sám. V sindarštině jméno \"Gondor\" znamená \"Kamenná země\", odvozeno ze sindarského \"gond (kámen)\" a \"(n)dor (země)\". Hypotetický quenijský název je \"Ondonórë\". Gondor spolu s Arnorem bývají nazývány „Královstvími Númenorejců ve vyhnanství“. Gondorští králové a správci po celý třetí věk bojovali se služebníky Temného pána Saurona.\n\nFinální fáze války o Prsten a Sauronův definitivní pád je popsán v Tolkienově trilogii \"Pán prstenů\". Hlavní postavy tohoto příběhu se v Gondoru pohybují po většinu páté knihy, která tvoří první část třetího dílu. Další detaily týkající se geografie a historie Jižního království jsou uvedeny v knihách \"Silmarillion\" a \"Nedokončené příběhy Númenoru a Středozemě\".\n\nGondor v překladu znamenající „Kamenná země“ byl znám rovněž jako Jižní říše Númenorejců ve vyhnanství či jako Jižní království.\n\nSymbolem gondorského království byl stříbrný kvetoucí strom na černém pozadí pod sedmi stříbrnými pěticípými hvězdami. Na královském znaku pak nad stromem a hvězdami vyčnívala stříbrná, vojenská přilba s perlovými křídly mořského ptáka, zdobená sedmi démanty a drahokamem vsazeným na její vrcholek. Ta znázorňovala Isildurovu válečnou přilbici. Bílý strom ve znaku upomínal na Bílý strom Gondoru, který vzešel ze semenáčku númenorského Nimlothu. Tento strom byl zasazen v Minas Ithil, po jejím dobytí pak v Minas Anor. Sedm stříbrných hvězd symbolizovalo sedm Vidoucích kamenů – palantírů, které Dúnadani zachránili z potápějícího se Númenoru.\n\nPo vymření králů se symbolem vládnoucích správců stala bílá neoznačená zástava. Správci nesedávali na královském trůně, neužívali žezlo ani královskou korunu. Znakem jejich úřadu byla pouze bílá hůlka.\n\nElendil a jeho synové, kteří se se svým lidem stihli na svých lodích zachránit ze zkázy Númenoru, se plavili na východ. Jejich lodě byly prudkým větrem rozehnány a rozděleny na dvě části. Elendil přistál na severu a založil v Eriadoru Severní království Arnor. Jeho synové Anárion a Isildur byli bouří zaneseni jižněji. Své Jižní království Gondor založili v zálivu Belfalas, při ústí Anduiny. Vládli společně z Osgiliathu, který ležel na Anduině v polovině cesty mezi Minas Anor (\"Věž vycházejícího slunce\"), kde sídlil Anárion a Minas Ithil (\"Věž zapadajícího měsíce\"), kde se usadil Isildur. Podmanili si rozsáhlá území na jih, sever a západ od centra říše, avšak věděli, že jim hrozí nebezpečí z blízkého Mordoru. Opevnili proto hranice svého království. Na západě vybudovali pevnost Aglarond, později známou jako Helmův žleb či nedobytnou věž Orthank, kam umístili jeden z Vidoucích kamenů palantírů. Palantíry byly umístěny i v Minas Ithil, Minas Arnor a v Osgiliathu, kde byl uložen hlavní z nich.\n\nNa konci druhého věku se Sauron skutečně vrátil do Mordoru a rozpoutal válku proti nově založenému Gondoru. Síly Temného pána brzy dobyly Minas Ithil a nepřítel spálil zdejší Bílý strom. Isildur i s rodinou uprchl za otcem do Arnoru, zatímco Anárion bránil s gondorskou armádou hlavní město. Velekrál Dúnadanů Elendil s pánem Noldor Gil-galadem poté vytvořili Poslední spojenectví elfů a lidí. Sbírání armády trvalo několik let, až roku 3434 vytáhli elfové a lidé společně do boje. K této alianci se připojili i trpaslíci z Durinova lidu a Lesní elfové z Temného hvozdu vedení svým pánem Oropherem.\n\nSpojenci porazili Sauronova vojska před branami Mordoru v bitvě na Dagorladu. Poté oblehli jeho pevnost Barad-dûr. Obléhání trvalo sedm let a padli při něm Anárion a v přímém souboji se Sauronem nakonec i oba velekrálové Elendil i Gil-galad. Elendilovu synovi Isildurovi se však podařilo useknout Temnému pánovi prst i s Vládnoucím prstenem, čímž byl Sauron na čas poražen.\n\nIsildur se po porážce Saurona stal Velekrálem lidí a rozhodl se, že bude Dúnadanům vládnout z Arnoru. Správu Jižního království předal svému synovci, Anárionovu synovi, Meneldilovi a ve druhém roce třetího věku vyrazil s malou družinou podél Anduiny na sever. Isildur však byl nedaleko Kosatcových polích přepaden přesilou skřetů, kteří krále na útěku usmrtili. Při pokusu o útěk vyklouznul Isildurovi z ruky prsten, který se na téměř 2 000 let ztratil v bahně řeky Anduiny. Po králově smrti vládla v Arnoru linie Isildurova nejmladšího syna Valandila a v Gondoru linie Anárionova syna Meneldila.\n\nPrvních téměř pět set let prosperovalo Jižní království pod vládou Anárionových dědiců v míru. V roce 490 za vlády sedmého krále Ostohera však zemi z východu poprvé napadli nájezdníci, Gondorskými označovaní jako Východňané. Ty porazil až Ostoherův vnuk Turambar, který posunul východní hranici království k jezeru Rhûn.\n\nDvanáctý král Tarannon Falastur začal za své vlády budovat velkou gondorskou flotilu, s jejíž pomocí jeho následovníci obsadili celé pobřeží kolem Belfalaské zátoky a za vlády Eärnila I. se Gondorským dokonce podařilo dobýt Umbar ovládaný Černými Númenorejci. Vrcholu moci dosáhl Gondor za vlády Hyarmendacila I. v 11. a 12. století. Jeho království na severu hraničilo s okrajem Temného hvozdu, na západě tvořila hranici řeka Gwathló, na východě sahala říše až k jezeru Rhûn a na jihu ovládal Gondor území po řeku Harnen a dál po pobřeží až k Umbaru.\n\nZa vlády Hyarmendacilových méně schopných následovníků obnovili Východňané své útoky. Říše odolala, avšak králové se museli stále citelněji potýkat s úbytkem obyvatel númenorské krve. Do svých řad přijímali Seveřany, kteří se s Gondorskými brzy začali mísit. Fatální rozkol v Jižním království v roce 1432, kdy zemřel král Valacar. Matkou jeho syna a právoplatného nástupce Eldacara byla Seveřanka Vidumavi. To proti mladému králi popudilo jižní provincie, které v čele s Eldacarovým vlastníkem Castamirem povstali. Gondor postihla krutá občanská válka při níž se Castamir podpořený loďstvem na deset let zmocnil trůnu v Osgiliathu. Eldacar uzurpátora za pomoci Seveřanů porazil v bitvě na brodech řeky Erui, kde Castamir padnul. Jeho synové však v čele gondorské flotily odpluli do Umbaru, kde založili ohnisko odporu proti gondorským králům. Umbarští vzbouřenci promíšení s domorodým obyvatelstvem a zbytky Černým Númenorejců byli známí jako Umbarští korzáři.\n\nPo několika ničivých vpádech Umbarských, postihla Gondor v roce 1636 ještě těžší rána, když z východu zasáhla království morová nákaza. Při epidemii, které podlehlo mnoho obyvatel, zemřel i král Telemnar se svými dětmi. Na trůn nastoupil jeho synovec Tarondor, který přenesl sídlo z vylidněného a rozpadajícího se Osgiliathu do Minas Anor. Občanskou válkou a morem oslabený Gondor čelil třetí z pohrom za vlády králů Narmacila II., Calimehtara a Ondohera. Tehdy do země ve dvou vlnách vtrhly zástupy východních kmenů, v Gondoru známých jako Vozatajové. Na svých válečných vozech tito nájezdníci prorazili gondorskou obranu a dík podpoře Sauronových sluhů z Chandu a Haradu téměř dobyli Jižní království. S vypětím všech sil odrazili Dúnadani tyto nájezdníky až za vlády schopného krále Eärnila II.. V polovině jeho vlády se však v opuštěném a nebráněném Mordoru znovu shromáždili prstenové přízraky. V roce 2000 napadli nazgûlové Minas Ithil. Po dvou letech obléhání pevnost padla a Sauronovi sluhové ji přetvořili na své hrozné sídlo, načež Gondorští věž přejmenovali na Minas Morgul. Minas Anor – hlavní město říše – byla od těchto dob známa jako Minas Tirith čili \"Strážní věž\".\n\nPo Eärnilově smrti nastoupil na trůn jeho syn Eärnur. Stal se posledním gondorským panovníkem v Anárionově linii. V roce 2050 se totiž nechal nerozvážně vyprovokovat Pánem nazgûlů k souboji, byl zajat a pravděpodobně umučen v Minas Morgul. Po jeho smrti se nenašel žádný příbuzný s oprávněným nárokem na trůn a tak se vlády ujal králův správce Mardil, jež založil linii vládnoucích správců vládnoucí Gondoru po dalších tisíc let.\n\nSprávci, kteří byli z počátku vždy volení z Mardilových potomků, se od vlády správce Pelendura stali dědičnými gondorskými vládci. Korunovační formule o tom, že správce pouze spravují království do návratu králů se brzy změnila v pouhá ceremoniální slova, neboť správci disponovali celou královskou mocí a jejich úřad byl dědičný.\n\nGondor se za vlády prvních správců zpočátku těšil ostražitému míru, kdy Sauronův duch ani prstenové přízraky jeho hranice neohrožovali. To se změnilo za panování Denethora I. ve druhé polovině 25. století, kdy nové plemeno skurutů napadlo Osgiliath, jenž byl definitivně zničen a opuštěn. Hranice se gondorskému vojsku podařilo udržet na řece Anduině.\n\nZa panování správce Ciriona však noví nájezdníci z východu, Balchotové, překonali Anduinu v oblasti Nehlubin a smetli gondorské obránce v Calenardhonu. Dobyvatele se podařilo porazit jen díky včasnému a nečekanému příjezdu Eorla Mladého a jeho jezdců ze severu. Vděčný Cirion daroval Seveřanům celou opuštěnou zemi Calenardhon, kde si Seveřani založili své království, v Gondoru známé jako Rohan. Eorl složil Cirionovi přísahu, v níž sebe i své potomky zavázal k přátelství vůči Jižnímu království a slíbil, že Rohanští vždy Gondoru na zavolání pomohou.\n\nZa vlády devatenáctého správce Berena napadly Gondor tři obrovské flotily umbarských korzárů, podpořené skřety a zlými lidmi. Tuto invazi téměř nezvládli Rohirové, kteří byli na Dlouhou zimu zatlačeni do Helmova žlebu. Vláda posledních správců Belecthora II., Túrina II. a Turgona byla charakteristická znovupovstáním Saurona. Tehdy uschnul Bílý strom v Minas Tirith, skřeti zpustošili Ithilien a vzplála Hora osudu.\n\nSauron, který obnovil svou sílu, se v roce 2951 otevřeně prohlásil Pánem, obsadil Mordor a začal válku s Gondorským královstvím. Kvůli moci palantírů byli správce Denethor II. i hlava Bílé rady čaroděj Saruman zkaženi myslí Temného pána. Saruman ovládající Železný pas zcela přešel na Sauronovu stranu a jeho služebníci zaútočili na Rohan. Správce Denethor zkoumáním palantíru ztratil veškerou naději a propadl šílenství. Jeho starší syn Boromir odjel hledat radu do Roklinky, kde byl na Elrondově radě zvolen jedním ze Společenstva prstenu. Mladší Denethorův syn Faramir mezitím bránil v čele vojska Anduinu a Osgiliath před náporem nepřátel. Boromir však při cestě na jih v souboji se skřety u Rauroských vodopádů padl. Gondorské vojsko v Osgiliathu bylo vzápětí smeteno a Minas Tirith, do které stihnul dorazit čaroděj Gandalf, byla obležena Sauronovým vojskem. Tehdy spáchal šílený správce Denethor sebevraždu a jen díky čarodějově zásahu byl z jeho rukou zachráněn zraněný Faramir. Na Pelennorských polích před Minas Tirith tehdy došlo k největší bitvě třetího věku. Téměř dobyté město zachránil až příjezd rohanských jezdců krále Théodena a vůdce hraničářů Aragorn, který na ukořistěných umbarských lodích doplul po Anduině s posilami z jižních gondorských lén.\n\nVítězní kapitáni se po bitvě rozhodli v čele zbývajících mužů vytáhnout proti nepříteli a doufat, že tímto krokem odlákají pozornost od hobitů Froda Pytlíka a Sama Křepelky, kteří se pokusili pronést Sauronův prsten k Hoře osudu, kde jedině mohl být zničen. Gondorské a rohanské vojsko bylo nesmírnou přesilou Sauronových sluhů obklíčeno před Morannonem. V bitvě by jistě bylo zničeno, avšak tehdy se hobitům podařilo zničit Vládnoucí prsten. Sauron byl definitivně zničen a jeho vůle přestala existovat. Spojenci obrátili zmatená vojska Temného pána na ústup a slavili vítězství.\n\nPo boji se vojska vítězů vrátila do Minas Tirith a Aragorn, dědic Isildurův, byl dle práva přijat za krále, korunován a za ženu si vzal Elrondovu dceru Arwen. Hlavní město i celá země byly dík pomoci elfů a trpaslíků opraveny a zkrášleny a znovu se zazelenal Bílý strom. Autoritu krále Elessara uznaly národy Haradu i Rhûnu a panovník daroval zemi Mordor osvobozeným Sauronovým sluhům. Tak skončil třetí a začal čtvrtý věk.\n\nJádro přímořského království Gondor se rozkládalo na severním okraji Belfalaské zátoky, při ústí řeky Anduiny a okolo pohoří Ered Nimrais. V dobách největší slávy, v polovině 11. století třetího věku, za vlády krále Hyarmendacila I., tvořily severní hranice gondorské říše řeky Gwathló, Glanduina a Lipava a jižní cípy Fangornu a Temného hvozdu. Na severovýchodě drželi králové ve své moci zemi Dorwinion u jezera Rhûn. Gondorští opevnili před návratem zla zemi Mordor a na jihu dobyli nepřátelský Umbar a porazili Haradské.\n\nS tenčící se mocí králů se zmenšoval i rozsah gondorské moci. Za panování posledních správců na konci třetího věku se již hranice království posunuly na řeky Lefnui na západě a Anduinu na východě. Na západ za Anduinou si Gondor nárokoval ještě území Jižního Ithilienu. Za Bílými horami zůstala v držení správců již pouze oblast Anórienu, kde hranici se severněji položeným královstvím Rohan tvořil Hraniční potok.\n\nTepnu království představovala od jeho založení Velká řeka Anduina, s jejíž pomocí se Gondorští v pozdějších dobách bránili před Sauronovým náporem z východu. Většina významnějších gondorských řek pramenila v Bílých horách, odkud tekla jihozápadním směrem a vlévala se do Belfalaské zátoky.\n\nAnfalas\n\nAnórien\n\nBelfalas\n\nCalenardhon\n\nDor-en-Ernil\n\nHarandor\nIthilien\nLamedon\n\nLebennin\n\nLossarnach\n\nMorthond\n\nPinnath Gelin\n\nUmbar\n\nAndrast\n\nCair Andros\n\nCormallenské pole\n\nDrúadanský les\n\nEmyn Arnen\n\nErech\n\nPelennorská pole\n\nTolfalas\n\nAglarond\n\nAngrenost\n\nCalembel\n\nDol Amroth\n\nEthir\n\nHarlond\n\nLinhir\n\nMinas Ithil\n\nMinas Anor\n\nOsgiliath\n\nPelargir\n\nUmbar\n\nJako první osídlili oblast pozdějšího Gondoru elfové známí jako Nandor, kteří při Velkém pochodu elfů na západ opustili před Mlžnými horami zástup Teleri a vedení Lenwëm se vydali podél Anduiny na jih. Prvními lidmi, kteří tuto oblast osídlili byli pravděpodobně Drúadané, kteří přišli do oblasti Bílých hor prchajíc před zlými lidmi z východu. Ti, ač byli později vytlačeni dalšími příchozími lidmi, přežili až do konce třetího věku na mysu Andrast a v Drúadanském lese. Mořeplavci z ostrova Númenor pobřeží Belfalaské zátoky dosáhli za panování svého krále Tar-Elendila. Při ústí Anduiny zbudovali přístav Pelargir a vybudovali pevnosti Aglarond či Angrenost. Po pádu Númenoru zde Elendilovi synové založili Jižní království Gondor.\n\nDúnadani obývající Gondor pocházeli z Númenoru a byli tak podobně jako svý předci obdařeni mnohem delším životem než ostatní lidé. Také však byli smrtelní a jejich život se postupně zkracoval. Někteří to pokládali za důsledek jejich mísení s přednúmenorejskými obyvateli pobřežních oblastí a Seveřany z Rhovanionu, avšak patrně to byl důsledek pozbytí darů potopeného ostrova Númenor. Dúnadani jsou popisováni jako vysocí, urostlí a krásou nejvíce podobní elfům. Obyvatelé jižních gondorských lén byli v porovnání s Dúnadany nižšího vzrůstu a snědší. Seveřané, kteří se s gondorskými Dúnadany značně smísili za vlády Narmacila I., měli zlaté vlasy a nordické rysy. Specifickým obyvatelstvem Gondoru na konci třetího věku byli urostlí a šedoocí lidé z Dol Amrothu, jejichž předci se patrně zkřížili s místními Nandor.\n\nPříměstí Minas Tirith Pelennorská pole, které bylo ohrazeno zdí Rammas Echor, tvořilo hospodářskou základnu a zásobárnu města. Stálo tu mnoho sýpek, stodol, ovčinců a stájí, avšak nežilo tu mnoho obyvatel. Na konci třetího věku byly regiony s největší koncentrací gondorského obyvatelstva kraje Lebennin a Lossarnach. Gondorští žijící při Ered Nimrais se nejčastěji živili jako pastevci, obyvatelé pobřežních oblastí pak jako rybáři.\n\nZa vlády králů byla nejmocnější gondorskou zbraní válečná flotila budovaná řadou tzv. Lodních králů. Po Castamirově vzpouře se však gondorského loďstva zmocnili umbarští korzáři. V gondorské armádě za války o Prsten tak hlavní složku vojsk tvořila pěchota. Koní ani jízdy Jízdy nemělo Jižní království mnoho. Vynikali tak jízdní rytíři z Dol Amrothu.\n\nSeverské národy příbuzné s Edain, které žili v Rhovanionu, byli odjakživa přátelsky naklonění Jižnímu království. Přátelské styky se Seveřany velmi zesílili za krále Valacara, který dokonce pojal za manželku dceru seveřanského krále Vidugavii. To však vyvolalo odpor v jižních provinciích a rozpoutalo krvavou občanskou válku. Valacarův syn Eldacar i s pomocí Seveřanů nakonec zvítězil a mnoho z nich poté přijal do své říše. Za časů správce Ciriona, pak severský kmen Éothéod vedený Eorlem Mladým zachránil před invazí Východňanů gondorskou provincii Calenardhon. Eorl tuto zemi obdržel od Ciriona jako dar a ustanovil zde království Rohan. Přátelství obou zemí vydrželo po celý věk a Rohanští jezdci několikrát zachránili Jižní království před zkázou. Pro komunikaci mezi rohanskými krály a správci bylo užíváno tzv. Velké západní cesty, která procházela Anórienem. Pro rychlé zprávy o nepřátelském útoku sloužilo sedm gondorských majáků vystavěných na štítech Ered Nimrais.\n\nDesignéři Alan Lee a John Howe spolupracující s režisérem Peterem Jacksonem na tvorbě jeho filmové trilogie \"Pán prstenů\", se gondorské hlavní město Minas Tirith v němž se odehrává značná část snažili připodobnit starověkým a středověkým městům při Středozemním moři s byzantským vlivem. Zbroji gondorských vojáků, lehce zdobené motivy mořských ptáků, posloužili jako vzor brnění italských a německých vojáků z 16. století. Podobně jako většina Jacskonovi trilogie se i mnohá gondorská místa natáčela na Novém Zélandu. Jako příklad lze uvést břeh jezera Wakatipu použitý jako krajina Ithilienu nebo Ledovec Františka Josefa na Západním pobřeží Jižního ostrova. zpodobňující štíty Ered Nimrais.\n\n\n\n"}
{"id": "115479", "url": "https://cs.wikipedia.org/wiki?curid=115479", "title": "Masajuki Sanada", "text": "Masajuki Sanada\n\nMasajuki Sanada (: 真田 昌幸; \"Sanada Masajuki\") (1544–1608; někdy se jako datum narození uvádí rok 1547 a rok úmrtí 1611) byl třetím synem Jukitaky Sanady (1512–1574) a stejně jako jeho otec sloužil Šingenovi Takedovi. Spojenec Hidejošiho Tojotomi u Odawary, v bitvě u Sekigahary oponent Iejasua Tokugawy, za což byl poslán do vyhnanství na Kudojamu, kde také později zemřel.\n\nSvoje první zkušenosti z bitevního pole získal u slavné čtvrté bitvy u Kawanakadžimy. Poté, co byli roku 1575 zabiti oba jeho starší bratři u Nagašina se stal hlavou klanu Sanada. S pádem moci klanu Takeda Masajuki expandoval do Kózuke a zmocnil se hradu Numata, který byl až do dobytí Masajukim roku 1580 v držení klanu Hódžó. Roku 1585 vznesl Iejasu Tokugawa požadavek, aby byl hrad vydán zpět Hódžóům. Tím chtěl splnit dohodu o podpoře, kterou s Hódžóy měl. Masajuki však jeho žádost zamítl a za podpory Kagekacua Uesugiho porazil poblíž Uedy Iejasuova vojska. Nedlouho poté však uzavřel s klanem Takeda příměří a poslal do Hamamacu svého syna Nobujukiho jako rukojmí. Protože chtěl utužit vzájemné vztahy také s Uesugii, poslal rovněž svého druhého syna, Jukimuru, do Ečiga, rovněž jako rukojmí. Toho roku se ještě Hódžóové neúspěšně pokusili získat zpět Numatu, kterou strážil Masajukiho strýc Joricuna Jasawa.\n\nMasajuki se roku 1590 připojil k Hidejošimu Tojotomi v bitvě o Odawaru, když zaútočil na jednotky Hódžóů v Kózuke, čehož výsledkem bylo rozšíření jeho území. Před bitvou u Sekigahary se po dlouhé rozvaze přidal k západnímu táboru, ale svému synovi Nobujukimu nařídil, aby se přidal ke klanu Tokugawa. Mezitím jej spolu s jeho synem Jukimurou (v té době známým pod jménem Nobušige) obléhán Hidetadou Tokugawou v Uedě, ale odolali. Tato bitva se stala jednou z klasických bitev japonské historie. Po bitvě u Sekigahary nechal Iejasu Tokugawa Masajukiho i Jukimuru odvést na Kudojamu, kde za několik let Masajuki zemřel. Jukimura padl v bitvě o ósacký hrad na straně klanu Tojotomi. Nobujuki se dožil devadesáti let, jako staršina klanu Sanada.\n\nMasakuji je považován za jednoho z nejschopnějších samurajů a velitelů pozdní éry Sengoku a jeho smrt je tradičně vnímána jako výsledek intrik a spiknutí.\n"}
{"id": "115482", "url": "https://cs.wikipedia.org/wiki?curid=115482", "title": "Bucura", "text": "Bucura\n\nBucura ( , výslovnost -k-) je největší jezero v rumunském pohoří a národním parku Retezat na území župy Hunedoara. Jezero je ledovcového původu. Nachází se v nadmořské výšce 2040 m, má rozlohu 10,9 ha a největší hloubku 16 m.\n\n"}
{"id": "115488", "url": "https://cs.wikipedia.org/wiki?curid=115488", "title": "The Movies", "text": "The Movies\n\nThe Movies je počítačová hra vytvořená společností Lionhead Studios. Autorem této hry je Peter Molyneux. O její vydání se postaral Activision.\n\nVe hře se stanete majitelem filmového studia. Na začátku musíte najmout obsluhu filmu, správce, herce, scenáristu a režiséra. Nejdřív vám scenárista píše scénáře sám. Jedná se o krátké filmy, které trvají maximálně pět minut. Hra začíná od roku 1920. Postupem času točíte lepší filmy a otevírají se vám nové kulisy, kostýmy a kamery.\nPozději si můžete vytvořit vlastní film podle svých představ. Tvoření vypadá tak, že přesunujete přednastavené scény a skládáte je za sebe. Můžete si do scén přidat například lebku na zem, koně, psa, láhev alkoholu apod. Čím lepší filmy točíte, tím více peněz vaše studio má a také získáte lepší ohlasy na vaše studio a filmy. Každých pět let se také koná Udílení cen. Za každou cenu, kterou vyhrajete se vám otevře bonus, který platí do dalšího Udílení cen.\n\nMusíte se i starat o své hvězdy. Postavte jim bar a když budou ve stresu, nechte je opít. Pokud se jim nelíbí image, můžete si je převléknout, jak chcete. Jsou potřeba i stánky s občerstvením a je také dobré postavit některým hvězdám přívěs. Cítí se tam lépe.\n\nFilm si dokonce můžete nadabovat! V budově Postprodukce (která se vám postupem času otevře) si můžete upravit zvuk, znělku, ale také vystřihnout scény apod. Pokud chcete dabovat, musíte mít mikrofon. Poté přiřadíte hlas k postavě, kterou chcete. Pokud nemáte mikrofon a přesto chcete aby lidé filmu rozuměli, můžete použít titulky. Hra není jen o točení filmů. Hru také můžete hrát po internetu. Zde se můžete s ostatními lidmi podělit o vaše výtvory. Můžete hodnotit jejich, oni budou hodnotit vaše. Hra je zkrátka něco, co jsme ještě neviděli.\n\nThe Movies: Stunts & Effects je jediným datadiskem k The Movies a byl vydán v červnu 2006. Do hry přidává kaskadérské kousky, kaskadéry, nové sety a kostýmy a další. Hlavní změny ve hře jsou volně přesunovatelná pozice kamery a schopnost najímat kaskadéry a poté je využívat ve svých filmech.\n\n\n"}
{"id": "115491", "url": "https://cs.wikipedia.org/wiki?curid=115491", "title": "Papoušek žlutotemenný", "text": "Papoušek žlutotemenný\n\nPapoušek žlutotemenný (\"Poicephalus meyeri\"), známý též pod starším názvem papoušek Meyerův, patří mezi africké dlouhokřídlé papoušky rodu Poicephalus. V České republice jej úspěšně odchovává několik chovatelů a díky milé a komické povaze je stále častěji chován i jako domácí společník.\n\nPapoušek žlutotemenný patří mezi menší zástupce rodu \"Poicephalus\"; obvykle dorůstá délky 21-22 cm. Hlava, záda, vrchní část křídel a ocas jsou hnědošedé, břicho je modrozelené, kostřec modrý. Ramena a skvrny na hlavě jsou žluté. Dospělí ptáci mají tmavošedý zobák a tmavě oranžovou duhovku oka. Mladí ptáci postrádají žlutou skvrnu na hlavě a duhovka jejich oka je tmavě hnědá. Samice vypadá jako samec; někteří chovatelé dokážou rozlišit pohlaví podle tvaru hlavy a zobáku, ale skutečně spolehlivé určení pohlaví je možné jen analýzou DNA z krve nebo endoskopií.\n\nDomovinou papouška žlutotemenného je střední a východní subsaharská Afrika. Tento papoušek obývá lesy, savany, porosty podél řek i zemědělské oblasti. Přestože se obvykle pohybuje v párech nebo malých skupinkách, v místech s hojností potravy se může shlukovat do velkých hejn. Živí se ovocem, semeny, bobulemi a zemědělskými plodinami. Hnízdí v dutinách stromů, často vyhledává i staré hnízdní dutiny datlů. Snáší 2-4 vajíčka na vrstvu ztrouchnivělého dřeva.\n\nForshaw (1989) rozlišuje šest poddruhů papouška žlutotemenného, lišících se od sebe oblastí výskytu, rozsahem žlutých skvrn na hlavě a zabarvením hrudi a břicha.\n\n\nPapouška žlutotemenného krmíme směsí zrnin pro větší papoušky (bílá a žíhaná slunečnice, kardi, pšenice, kukuřice, semenec, proso, pohanka), kterou pravidelně doplňujeme čerstvým ovocem a zeleninou. Vhodným zdrojem živin je i naklíčené zrní (mungo, hrách, slunečnice, kukuřice, kardi). Stravu lze zpestřit i granulemi, piškoty, vařenou nesolenou rýží nebo těstovinami, trochou sýra atd. Jako zdroj vápníku slouží sépiová kost; k okusu je dobré podávat čerstvé větvičky ovocných stromů.\n\nPřestože papoušek žlutotemenný není tak rozšířený jako jeho známější příbuzný papoušek senegalský, výborně se hodí pro chov v domácích podmínkách. Tento druh je poměrně nenáročný na chovné zařízení; vhodná je klec alespoň 60 cm dlouhá, vybavená dostatkem hraček na zabavení. Je samozřejmé, že čím prostornější klec, tím lépe se papoušek bude cítit.\n\nPapoušek žlutotemenný se vyznačuje milou, přítulnou a zvědavou povahou. Neprochází bouřlivou pubertou jako papoušek senegalský ani neprojevuje tak silnou tendenci se fixovat na jediného člena rodiny, což je výhodou. Zároveň bývá klidnějšího a mírnějšího založení než jeho další příbuzný, papoušek konžský. Další předností je\npoměrně tichý hlasový projev.\n\nZástupci tohoto druhu se brzy naučí opakovat zvuky z domácnosti, přestože vlohy k imitování řeči nejsou tak vyvinuté jako například u papouška konžského nebo žaka. K ochočení je vhodné mládě odchované u nás, ať už ručně nebo pod rodiči. Dospělí ptáci z ochytu zůstávají plaší a pro chov doma se nehodí.\n\nPapoušek žlutotemenný není dosud ohroženým druhem ani ve své domovině, a nevztahuje se na něj proto registrační povinnost dle zák. 16/1997 Sb. (CITES).\n\n"}
{"id": "115493", "url": "https://cs.wikipedia.org/wiki?curid=115493", "title": "Nicola Porpora", "text": "Nicola Porpora\n\nNicola (Antonio) Porpora (17. srpna 1686, Neapol – 3. března 1768, Neapol) byl italský skladatel operní a chrámové hudby, představitel neapolské operní školy.\n\nNarodil se 17. srpna 1686 v Neapoli jako syn Carla a Cateriny Porporových. Otec byl neapolským knihkupcem. Ve věku 10 let byl přijat na konzervatoř Conservatorio dei Poveri di Gesu Cristo, kde jeho prvním učitelem kompozice byl Gaetano Greco. Aby se udržel na studiích přivydělával si již od roku 1699 výukou hudby.\n\nPrvní zakázku na operu obdržel v roce 1708. Byla to opera „L'Aggrippina“ a měla okamžitý úspěch. Jeho kariéru je možno sledovat podle podpisů na partiturách svých oper. V roce 1711 byl kapelníkem prince Phillipa Hessenského, generála rakouské armády v Neapoli. V roce 1713 byl kapelníkem portugalského velvyslance v Římě a v roce 1715 maestrem prestižní konzervatoře Conservatorio di S Onofrio. O rok později obdržel čestný titul od prince Phillipa, který byl v té době již guvernérem mantovským.\n\nV roce 1717 tragicky zahynuli otec i bratr a tak byl donucen znásobit svou pedagogickou činnost, aby mohl podporovat rodinu.\n\nOperní scéna v Neapoli byla v té době ovládána Alessandrem Scarlattim. Využil příležitosti když Scarlatti odcestoval a uvedl na scénu krátce po sobě dvě opery u příležitosti jmenin a narozenin císařovny Alžběty (manželky Karla VI.) a o rok později začala jeho spolupráce s dvěma vynikajícími umělci té doby, básníkem Pietrem Metastasiem a později slavným kastrátem Farinellim. V té době bylo Farinellimu pouhých 16 let.\n\nProrazil i na římských scénách a byl si tak jist svou kariérou operního skladatele, že se roku 1722 vzdal pedagogické činnosti na neapolských konzervatořích.\n\nV roce 1724 uskutečnil bez většího úspěchu turné do Německa a Rakouska s operou „Damiro e Pitia“. Císař Karel VI. shledal jeho hudbu příliš ozdobnou a vyumělkovanou. Vrátil se tedy do Itálie, kde slavil velké úspěchy v Benátkách. Oceněním jeho umění bylo jmenování „Maestro del pio Ospedale degli'Incurabili“.\n\nI v Benátkách však musel o svou pozici tvrdě bojovat. Nejprve soutěžil o přízeň publika s Leonardem Vincim a po jeho smrti mu vyvstal celoživotní konkurent v Johannu Adolfovi Hasse.\nV roce 1733 přijal v Londýně pozvání operní společnosti „Opera of the Nobility“, která měla konkurovat obdobné operní společnosti G. F. Händela. Jeho opery byly uváděny v Lincoln's Inn Fields Theatre a po počátečních úspěších se společnost začala potýkat s finančními problémy. Porpora se v roce 1736 vrátil do Benátek. Útěchou mu mohlo být, že získal přátelství Prince Waleského, kterému věnoval několik skladeb a patrně i to, že Händelova operní společnost skončila obdobně.\n\nPo příjezdu do Benátek byl obdržel titul „Maestro Incurabili“ a uvedl několik oper v hlavních benátských divadlech. V roce 1738 přesídlil do Neapole, odkud obdržel zakázku na operu k narozeninám neapolského krále Karla VII. a byl jmenován kapelníkem konzervatoře Conservatorio di S Maria di Loreto.\n\nPo krátké zastávce v Londýně, kde uvedl premiéru své opery „Temistocle“ v Královském divadle (22. února 1743), se vrátil do Benátek a plně se věnoval výuce na konzervatoři Ospedaletto.\n\nV roce 1747 byl pozván do Drážďan k saskému dvoru jako učitel zpěvu princezny Marie Antonie Walpurgis. Zde se opět setkal se svým starým rivalem Johannem Adolfem Hassem. Konflikt byl o to větší, že Porpora se snažil prosadit mladou sopranistku Reginu Mingotti proti manželce J. A. Hasse Faustině Bordoni. Navzdory těmto osobním kontroverzím byl Porpora jmenován dvorním kapelníkem (zatímco Hasse byl vrchním kapelníkem). U saského dvora sloužil až do roku 1752, kdy odešel do Vídně.\n\nVe Vídni obnovil přátelství s Pietrem Metastasiem a vyučoval řadu prominentních osobností. Mezi jeho žáky patřil i Joseph Haydn, který mu také vypomáhal jako korepetitor. Haydn později prohlásil, že skutečné základy kompozice mu dal právě Nicola Porpora.\n\nV roce 1759 mu saský dvůr s ohledem na vypuknutí sedmileté války přestal vyplácet penzi. Přijal ještě zaměstnání na neapolských konzervatořích a zakázku na operu pro Teatro San Carlo. Ta však skončila neúspěchem. V září roku 1761 ze zdravotních důvodů na pedagogickou činnost rezignoval. Poslední léta svého života prožil v Neapoli.\n\nPo životě plném úspěchů a mezinárodního uznání zemřel v chudobě 3. března 1768. Na jeho zádušní mši v chrámu Ecce Homo účinkovali všichni významní hudebníci Neapole bez nároku na odměnu.\n\nJeho dílo je velice rozsáhlé. Kromě skladeb uvedených v následujícím seznamu zkomponoval 130 světských kantát, 40 chrámových sborů, 7 mší, 9 sólových motet, 13 mariánských antifon a 22 jiných liturgických skladeb.\n\nTěžiště jeho díla spočívá ve vokální tvorbě, zejména v opeře. Jeho nezanedbatelným vkladem do rozvoje tohoto žánru jsou recitativy, které se svou intonací a rytmem přibližují hovorové řeči. Instrumentální dílo je relativně malé. Dodnes živý je violoncellový koncert a Sinfonie da camera (op. 2).\n\n\n\n\n\n\n"}
{"id": "115494", "url": "https://cs.wikipedia.org/wiki?curid=115494", "title": "Seletyteniz", "text": "Seletyteniz\n\nSeletyteniz také Siletiteniz (rusky \"Селетытениз\" nebo \"Силетитениз\") je bezodtoké hořkoslané jezero na východě Akmolské oblasti a částečně na hranici Pavlodarské oblasti v Kazachstánu. Nachází se na dně rozsáhlé propadliny západně od níže položeného jezera Kyzylkak. Má rozlohu 777 km² (je značně proměnlivá). Jezero dosahuje maximální hloubky 3,2 m. Leží v nadmořské výšce 64 m.\n\nVýchodní a severní břehy jsou vysoké a přímé, zatímco západní pobřeží je členité. Na západě a jihu nízké břehy postupně přecházejí ve slané bažiny.\n\nZ usazenin na dně lze pozorovat uvolňování sirovodíku.\n\nZdroj vody je sněhový. V bažinách u jižního břehu se ztrácí řeka Selety, která dotéká do jezera při vysokých stavech vody.\n"}
{"id": "115498", "url": "https://cs.wikipedia.org/wiki?curid=115498", "title": "Seliger", "text": "Seliger\n\nSeliger ( ) je jezero na hranici Tverské a Novgorodské oblasti v Rusku. Nachází se na severozápadě Valdajské vysočiny. Jezero je ledovcového původu a velmi nepravidelného, členitého tvaru. Má rozlohu 212 km². Je ze severu na jih 60 km dlouhé. Průměrně je hluboké 5,8 m, nejvíce 28 m. Leží v nadmořské výšce 205 m. Název jezera je pravděpodobně z finštiny.\n\nJezero má lopatkovitý tvar. Skládá se z několika téměř izolovaných vodních ploch, zvaných \"pljosy\" (Ostaškovský, Nižněpožický, Sosnický, Seližarovský atd.), které jsou spojeny úzkými krátkými průtoky.\n\nNa jezeře se nachází přibližně 160 ostrovů. Největší z nich je Chačin (32 km²), který takřka vyplňuje severní polovinu jezera; druhým největším je Gorodomlja (3,1 km²). Krom toho je v této oblasti velké množství poloostrovů.\n\nDo jezera ústí 110 přítoků, z nichž hlavní jsou Čerjomucha, Krapivenga, Soroča, Momenga. Odtéká z něj Seližarovka (přítok Volhy)\n\nKlima v této oblasti je mírné a pevninské. Příjemně teplé dny s teplotami na 20 °C mohou přicházet od konce května do začátku září, naopak od prosince do konce února může teplota klesat pod –20 °C. Voda na jezeře zamrzá v listopadu až v prosinci a rozmrzá ve druhé polovině dubna až v květnu.\n\nNa jezeře je rozvinutý rybolov (sízi severní i malí, cejni, candáti, štiky). Do 1. poloviny 20. století byl rybolov „decentralizovaný“ a rybářství se věnoval kdekdo z Ostaškova a okolních vesnic. Jednalo se o tradiční povolání a ryby v těších dobách zastaly funkci lokální měny.\n\nNa jižním břehu leží město Ostaškov, mezi menší obce a osady patří Žar, Svetlica, Pačkovo, Zalučje, Neprije. Oblast jezera je zónou masivního oddychu a turistiky. Na přelomu 40. a 50. let na ostrově Gorodomlja byla základny, laboratoře a vědecká pracoviště raketové techniky.\n"}
{"id": "115500", "url": "https://cs.wikipedia.org/wiki?curid=115500", "title": "Ptahhotep", "text": "Ptahhotep\n\nPtahhotep byl vezír v době vlády faraona Džedkarea Isesiho, předposledního panovníka 5. dynastie v Egyptě kolem roku 2350 př. n. l. Je autorem jedné z nejproslulejších Knih moudrých rad do života, tj. jednoho z mravních egyptských naučení. Byl pokládán za prototyp dokonalého úředníka a mudrce, také proto se prý dožil ideálního věku, za který Egypťané považovali 110 let.\n\nText Ptahhotepova naučení se dochoval celý pravděpodobně díky tomu, že už ve starověku byl pokládán za dokonalou ukázku svého literárního žánru a byl používán jako učebnice v písařských školách (nejstarší dnes známý opis pochází z doby 11. či 12. dynastie kolem roku 2000 př. n. l.). V egyptských literárních pramenech je jeho autor zmiňován ve stejné řadě spolu s dalšími mudrci, např. Imhotepem či Hardžedefem.\n\nV úvodu textu Ptahhotep velice přesvědčivě popisuje obtíže svého vysokého věku a žádá panovníka, aby jeho syna ustanovil nástupcem ve všech Ptahhotepem zastávaných úřadech. Král souhlasí, ale podmínkou je, aby syna ještě před jmenováním poučil o všem, co pro výkon úřadů a pro řádný život vůbec bude potřebovat. Tyto rady jsou obsahem dalšího textu.\n\nPřestože to nelze spolehlivě tvrdit (z 5. dynastie jsou doloženi tři vezírové tohoto jména), egyptologové ve shodě z řady indicií dovozují, že Ptahhotep - autor naučení je totožný s mužem téhož jména, jemuž patří výstavná mastaba v Sakkáře.\n\n\n\n"}
{"id": "115502", "url": "https://cs.wikipedia.org/wiki?curid=115502", "title": "Robur Dobyvatel", "text": "Robur Dobyvatel\n\nRobur Dobyvatel \"(1886, Robur le Conquérant)\" je dobrodružný vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky kniha vyšla též pod názvem \"Vzducholodí kolem světa\". Roku 1904 napsal Jules Verne pokračování Roburových příběhů pod názvem \"Pán světa (Maître du monde)\".\n\nRoburův \"Albatros\" bylo letadlo poháněné elektřinou, které vypadalo jako námořní loď. Postaveno bylo ze speciálního lehkého, ale tvrzeného lisovaného papíru, který byl tvrdší než ocel. Mělo třicet metrů dlouhou a čtyři metry širokou palubu se zábradlím. Do jeho trupu Robur umístil stroje a sklady střeliva, potravin a vody. Na palubě pak postavil tři kabiny, které sloužily jako kuchyně, spižírny, ložnice posádky a také jako strojovny. Na zádi v poslední kajutě byla kabina inženýra Robura, jídelna a zasklená kabina pro kormidelníka. Letadlo se vznášelo na principu helikoptéry, jejíž vznik v knize Verne vlastně předpověděl. Svislých vrtulových os měl \"Albatros\" celkem sedmatřicet, patnáct vpředu, patnáct po stranách a sedm vyšších uprostřed. Každá osa měla dvě protiběžné vrtule, což zajišťovalo stabilitu lodi, která by se jinak otáčela kolem své osy. Všechny vrtule poháněla elektřina z článků, jejichž konstrukce zůstávala Roburovým tajemstvím, stejně jako konstrukce akumulátorů. Maximální rychlost \"Albatrosu\" byla 200 kilometrů za hodinu. Posádka lodi byla šestičlenná. Tvořil ji inženýr Robur, jeho zástupce Tom Turner, mechanik s dvěma pomocníky-kormidelníky a kuchař.\n\nPříběh knihy začal tím, že se na zasedání filadelfského leteckého Weldonova klubu vnutil záhadný inženýr Robur. Zatímco členové klubu vedli bouřlivé diskuze o tom, jak konstruovat řiditelné vzducholodi, přišel Robur s prohlášením, že sestrojil vznášedlo těžší než vzduch, které je ve všech ohledech lepší než vzducholoď. Tím pohněval členy klubu, kteří stavěli obrovskou řiditelnou vzucholoď \"Go Ahead (Vpřed)\". Inspirací byla Verneovi zřejmě tehdy slavná vzducholoď La France. Došlo ke rvačce, při které je Robur z klubu vyhozen. Krátce nato Robur unesl dva členy klubu, jeho předsedu „strýce“ Prudenta a tajemníka Phila Evanse, na palubu svého vzdušného korábu \"Albatros\". Současně s nimi je unesen i bázlivý Prudentův černý sluha. Cílem únosu je Roburova snaha dokázat členům klubu nadřazenost svého vznášedla, a proto s ním uskutečnil během tří týdnů dobrodružnou cestu kolem světa.\n\nCesta \"Albatrosu\" vedla napříč přes Spojené státy americké a Tichý oceán do Číny, odtud přes Himálaj do Indie a dále přes Kaspické moře do Moskvy. Obloukem nad Severním mořem se \"Albatros\" dostal nad Francii a odtud dále na jih do Afriky. Při přeletu přes Timbuktu změnil Robur směr letadla a namířil si to šikmo přes Atlantský oceán k mysu Hoorn na nejjižnějším cípu Jižní Ameriky, odkud se \"Albatros\" vydal do Antarktidy.\n\nUnesení nedobrovolní cestující se neustále snažili z lodi uprchnout, protože jim Robur neslíbil, že je propustí. Povedlo se jim to až na Chathamských ostrovech poblíž Nového Zélandu, kde musel \"Albatros\" přistát, když ho v blízkosti Antarktidy potkala bouře, ve které se mu poškodila jedna z vrtulí. Uprchlíci přitom nechali na palubě \"Albatrosu\" bombu, která jej zničila.\n\nPo návratu domů členové klubu připravili start vzducholodi \"Go Ahead\". V posádce byl opět strýc Prudent a Phil Evans. Tu se objevil nový \"Albatros\", který inženýr Robur v krátkém čase opět postavil, neboť jeho tajná ostrovní základna na souostroví Markézy byla na velmi vysoké technické úrovni. Robur vyprovokoval posádku vzducholodi ke vzdušnému závodu o to, kdo vystoupá výš, zdali \"Albatros\" nebo \"Go Ahead\". Po dosažení výšky šesti tisíc metrů však obal vzducholodi nevydržel tlak rozpínajícího se vodíku a praskl. Inženýr Robur posádku vzducholodi zachránil a pak ji vystavil veřejnému posměchu.\nKnihu \"Robur Dobyvatel\" ilustroval Léon Benett\nNa motivy obou románů o Roburovi natočil roku 1961 americký režisér William Witney film \"Pán světa (Master of the World)\", ve kterém hrál Robura Vincent Price a postavu detektiva Johna Strocka z knihy \"Pán světa\" Charles Bronson.\n\n\n\n\n"}
{"id": "115513", "url": "https://cs.wikipedia.org/wiki?curid=115513", "title": "Villanovská kultura", "text": "Villanovská kultura\n\nVillanovská kultura se rozvíjela na území dnešní Itálie a představovala v tomto regionu nejstarší kulturu doby železné. Její počátky sledované ve vnitrozemí Itálie, zejména pak v severní části Apenin se datují do doby okolo 10. století př. n. l. Posléze tato kultura zaniká v 5. století př. n. l. Za její centrum se považuje region dnešního Toskánska. \n\nJejí pojmenování je inspirováno jménem vesnice/statku Villanova, cca 10 km jihovýchodně od Bologne, kde bylo roku 1853 nalezeno rozsáhlé pohřebiště. Tato kultura byla základem pro kulturu etruské civilizace, která ji následuje. \n"}
{"id": "115515", "url": "https://cs.wikipedia.org/wiki?curid=115515", "title": "Anketa Divadelních novin", "text": "Anketa Divadelních novin\n\nAnketa Divadelních novin je anketa o divadelní inscenaci roku pořádaná periodikem Divadelní noviny.\n\nAnkety se každoročně účastní zhruba sto hlasujících, především redaktorů kulturních rubrik českých periodik. Výsledky jsou pravidelně zveřejňovány v prvním lednovém čísle Divadelních novin. Každý hlasující má za úkol přidělit jeden bod inscenaci, která ho v daném roce nejvíce zaujala. Pokud jmenuje více inscenací, přidělí se jim zlomky bodu, např. 1/3.\n\n\n\n\n\n\n\n"}
{"id": "115527", "url": "https://cs.wikipedia.org/wiki?curid=115527", "title": "Městská doprava", "text": "Městská doprava\n\nMěstská doprava je sousloví, kterým se někdy zkráceně označuje městská hromadná doprava. Součástí městské hromadné dopravy (MHD) jsou např.: autobusy, trolejbusy, tramvaje, metro aj. Součástí městské dopravy je však i například taxislužba a neveřejná (individuální) doprava, zejména silniční (po pozemních komunikacích). V některých městech jsou součástí systému veřejné dopravy i jiné druhy nehromadné dopravy, například radiobus provozovaný mikrobusy.\n"}
{"id": "115529", "url": "https://cs.wikipedia.org/wiki?curid=115529", "title": "Cena Alfréda Radoka", "text": "Cena Alfréda Radoka\n\nCena Alfréda Radoka byla výroční cena za umělecké výkony v rámci českého divadla, udělovaná od roku 1992 na základě hlasování kritiků. Anketu mezi kritiky pořádal časopis \"Svět a divadlo (SAD)\". Ceny uděloval \"Nadační fond cen Alfréda Radoka\" (do roku 2002 \"Nadace Alfréda Radoka\"). Do ročníku 2012 byla spolupořadatelem agentura Aura-Pont, v ročníku 2013 se jím stala marketingová firma CCL spol. s r.o. Počet a vymezení kategorií Cen Alfréda Radoka i způsob rozhodování o jejich udělování se v průběhu let částečně měnil. Po vyhlášení výsledků za rok 2013 \"Nadační fond cen Alfréda Radoka\" ukončil jejich udělování. Na cenu navázala roku 2014 Cena divadelní kritiky, udělovaná časopisem \"Svět a divadlo (SAD)\" v inscenačních kategoriích a Anonymní dramatická soutěž divadelní a literární agentury Aura-Pont, která po dobu odělování cen Alfréda Radoka spolupořádala kategorii Dramatická soutěž.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "115532", "url": "https://cs.wikipedia.org/wiki?curid=115532", "title": "Kočka tmavá", "text": "Kočka tmavá\n\nKočka tmavá (\"Leopardus guigna\"), nazývaná také tigrillo a ve své domovině guiña, je vzácný druh malé kočkovité šelmy obývající lesy ve středním a jižním Chile. Je to nejmenší druh kočkovité šelmy na západní polokouli.\n\n\n\nVelikostí je kočka tmavá asi poloviční oproti kočce domácí a podobá se malé kočce slaništní, se kterou je blízce příbuzná. Je dokonce možné, že kočka tmavá je pouze její poddruh. Kočka tmavá má ve srovnání s kočkou slaništní kratší obličejovou část hlavy a krátký silnější ocas. Také má poměrně velké tlapky.\n\nSrst je šedohnědá, žlutohnědá nebo hnědavá s tmavší kresbou, která je tvořená množstvím černých kulatých skvrn, které často splývají v pruhy, hlavně na obličeji, ramenou a na hřbetě. Ocas je kroužkovaný. Ušní boltce jsou, podobně jako u kočky slaništní, černé s bílou skvrnou k vizuální komunikaci s ostatními kočkami. Břicho je bělavé.\n\nPoddruh \"L. guigna guigna\" je poněkud menší a kresba je výrazná, tyto kočky tmavé mají tečky i na končetinách. Oproti tomu jedinci z poddruhu \"L. guigna tigrillo\" mají kresbu méně nápadnou, podkladová barva bývá světlejší a na končetinách žádná kresba není.\n\nU obou poddruhů nejsou vzácností melanističtí, černí jedinci. Zdá se, že výskyt melanistického zbarvení stoupá se zeměpisnou šířkou (Miller and Rottmann, 1976); černé kočky jsou nejhojnější v oblasti Guaitecas a Chiloé v Chile.\n\nKočka tmavá je endemit And, její areál je omezen území státu Chile a Argentiny. Vyskytuje se v oblasti od centrální chilského regionu Coquimbo přes Guaitecasa a Chiloé až po argentinskou provincii Chubut a Santa Cruz.\n\nKočka tmavá je vázána na vlhké lesy mírného pásma, dává přednost stálezelený stálezeleným deštným lesům nebo opadavým vlhkým lesům na svazích And, až k hranici lesa (1900 až 2500 m n. m.). Jsou to vlhké lesy charakterizované přítomností bambusů v podrostu, liány a epifytní rostliny, hlavní druhy stromů jsou araukárie a pabuky. Byla pozorována také ve tvrdolistých lesích, jehličnatém nebo horském lese.\n\nO chování kočky tmavé je známo jen velmi málo. Pravděpodobně je aktivní v noci, kdy loví malé obratlovce, na zemi žijící hlodavce, ptáky nebo malé plazy. Větší samci někdy loví i domácí drůbež. Velmi dobře šplhá, na stromech odpočívá a ukrývá se tam před nebezpečím; možná loví i ve větvích. V zajetí má denní aktivitu (Green, 1991).\n\nBřezost trvá 72-78 dní, poté se rodí průměrně dvě koťata, která pohlavně dospívají až ve dvou letech. V zajetí se kočka tmavá dožívá až 11 let.\n\nKočka tmavá je v přírodě poměrně vzácná. Na rozdíl od ostatních koček rodu \"Oncifelis\" unikla lovcům kožešin a nikdy nebyla lovena ve velkém, fakt, že loví i drůbež, ji ale dostává do konfliktu s člověkem. Je také ohrožena odlesňováním, nicméně se zdá, že dokáže přežít i v člověkem změněné krajině (v sekundárních lesích, na plantážích apod.)\n\nOdhadovaný počet dospělých koček tmavých je méně než 10 000 jedinců. Kočka tmavá je chráněná zákonem v Chile i v Argentině, je také zapsána v CITES II.\n\nKočku tmavou v současné době (2006) nechová žádná česká zoologická zahrada.\n\n"}
{"id": "115534", "url": "https://cs.wikipedia.org/wiki?curid=115534", "title": "Podněstří", "text": "Podněstří\n\nPodněsterská moldavská republika (Podněstří, také Podněstersko, nebo Zadněstersko; moldavsky \"Нистрене\", rumunsky \"Transnistria\", rusky \"Приднестровье\", ukrajinsky \"Придністров'я\", \"Наддністрянщина\"), je \"de facto\" nezávislý stát ve východní Evropě podporovaný Ruskem, který se odtrhl od Moldavska. Mezinárodně stát uznaly jen Náhorní Karabach, Jižní Osetie a Abcházie, přičemž postavení těchto území je taktéž sporné. \"De iure\" je stále integrální součástí Moldavska. Jde o úzký pruh území podél řeky Dněstr, které se s výjimkou dvou malých předmostí nachází celé na jeho levém břehu. Moldavské úřady proto o tomto území mluví jako o „Levém břehu Dněstru“ \"(Stînga Nistrului)\". Pro změnu se uvnitř území Podněstří nacházejí enklávy, které kontroluje Moldavsko. Po světě je často známé pod rumunským názvem \"Transnistria\" (tedy „Zadněstersko“, „Zadněstří“), podněsterské úřady sídlící v hlavním městě Tiraspolu však tento termín odmítají s odůvodněním, že jde o termín rumunských fašistů, který za druhé světové války označoval mnohem větší území dnešní Ukrajiny (Podolí), kam byli odsouváni rumunští Židé.\n\nKromě Náhorního Karabachu, Jižní Osetie a Abcházie nezávislost Podněstří dosud neuznal žádný jiný stát či mezinárodní organizace. V roce 1992 proběhla krátká válka mezi moldavskou armádou a podněsterskými ozbrojenými silami, podpořenými 14. ruskou armádou, umístěnou v Podněstří. Válka skončila na mrtvém bodě, protože moldavská armáda nebyla dost silná na to, aby přemohla podněsterské ozbrojené síly. Podněstersko zabírá asi jednu osminu území Moldavska, žije zde přes 500 000 obyvatel. Moldavská vláda v Kišiněvě nad tímto územím nemá žádnou pravomoc.\n\nV hlavním městě Podněstří Tiraspolu de facto existuje nezávislý útvar, disponující všemi znaky státu, s vlastní zákonodárnou, soudní a výkonnou mocí, mnohými je považovaný za diktaturu. Podněstří má vlastní měnu i armádu, která se snaží být zárukou nedoktnutelnosti podněsterského území.\nV podněsterské vládě se objevily osoby podezřelé ze spojení s organizovaným zločinem, např. ministr pro státní bezpečnost Vladimir Jurjevič Anťufejev byl obviněn ze zločinů spáchaných v Rize počátkem 90. let.\n\nÚřední řečí v Podněstří je rumunština (moldavština), psaná ale na rozdíl od Moldavska cyrilicí. Roku 2004 byly v Podněstersku zavřeny školy, které předtím vyučovaly rumunštinu latinkou.\n\nPodněstersko je významným destabilizačním faktorem v regionu. Soustřeďuje se v něm obchod se zbraněmi (mj. ruská 14. armáda zanechala v zemi skoro 40 000 tun munice), které se v této oblasti i vyrábějí a často proudí přes Oděsu do Abcházie a Jižní Osetie. Kromě obchodu se zbraněmi profituje tiraspolská vláda také z pašování ropy, alkoholu a tabáku z a do okolních zemí. Ochrannou ruku nad Podněstřím drží Rusko, které tak tuto oblast pod záminkou ochrany etnických Rusů, kteří zde žijí, dlouhodobě destabilizuje. Region tak zůstává oblastí ruského vlivu v bezprostřední blízkosti hranic EU.\n\nHistoricky byla severní část dnešního Podněstří pod vlivem polsko-litevské unie, jejíž bylo součástí přes čtyři století (1365–1793). Pravobřežní část Podněstří náležela do roku 1792 k Moldavskému knížectví, následně byla připojena k Rusku. Jižní cíp Podněstří byl od dob Zlaté hordy pod tatarským vlivem, po jejím rozpadu náležel ke Krymskému chanátu, který byl roku 1783 dobyt Ruskem. Koncem 18. století tak došlo k připojení celého Podněstří k ruskému impériu.\n\nTéměř celé dnešní Podněstří leží na zbytku území, které v období 1920–1940 náleželo Sovětskému svazu a nazývalo se Moldavská autonomní sovětská socialistická republika (s autonomií v rámci Ukrajinské SSR). Ta byla formálně ustavena roku 1924. Zbytek území Podněstří, ležící na pravém břehu Dněstru, náležel jako součást Besarábie v letech 1918–1940 k Rumunsku.\nPo připojení Besarábie k Sovětskému svazu (1940) byla levobřežní část Podněstří spojena s většinou Besarábie do nově ustavené Moldavské SSR, už oddělené od Ukrajinské SSR. Po fašistickém vpádu do SSSR (22. června 1941) bylo celé Moldavsko i Podněstří připojeno k Rumunsku.\nPo porážce Rumunska v roce 1944 byl obnoven stav z let 1940–1941.\n\nBěhem éry komunismu prošla Moldavská SSR, stejně jako mnoho jiných sovětských republik, obdobím rusifikace, během které se v Moldavsku usídlilo asi 300 000 etnických Rusů. Kolem 20 000 Moldavanů bylo posláno do pracovních táborů, hlavně do Kazašské SSR a na Sibiř. V tomto období se Podněstří stalo poměrně rusifikovaným územím a zároveň ekonomickým centrem země, stavěla se tu většina průmyslových či energetických závodů.\n\nKonflikt mezi vládními úřady v Kišiněvě a úřady Podněstří začal v letech 1989–1990 a týkal se snah částí moldavských politiků, kteří chtěli připojit Moldavsko k Rumunsku a zavést jako státní jazyk rumunštinu (psanou latinkou). Proti tomu se ostře postavili občané Podněstří, hovořící většinou rusky, kteří používají cyrilici, ale i Gagauzové z jižního Moldavska.\n\nRozpory vyvrcholily 2. září 1990, kdy v Tiraspolu \"zvláštní sjezd zastupitelů\" z Podněstří vyhlásil \"Podněsterskou moldavskou SSR\" jako svazovou republiku Sovětského svazu nezávislou na Moldavsku. 27. srpna 1991 vyhlásilo Moldavsko nezávislost na Sovětském svazu, ale již o dva dny dříve Nejvyšší sovět PMSSR vydal Deklaraci o nezávislosti Podněsterské moldavské sovětské socialistické republiky (5. listopadu byla z názvu vypuštěna slova \"sovětská socialistická\"). Prezidentem země byl zvolen Igor Smirnov.\n\nZatímco akt nezávislosti Moldavska na SSSR byl mezinárodním společenstvím uznán, stejný akt ze strany Podněsterska na Moldavsku nikoli.\n\nDnes je oficiálním státním jazykem Moldavské republiky moldavština (psaná latinkou); jazykem Podněsterské moldavské republiky moldavština (psaná cyrilicí), ruština a ukrajinština.\n\n17. září 2006 se uskutečnilo referendum o dalším směřování země (účast dosáhla 306 tisíc ze 389 tisíc oprávněných voličů, neboli 79%). V něm se pro \"udržení politiky snahy o mezinárodní uznání nezávislosti země a její budoucí připojení k Rusku\" hlasovala drtivá většina obyvatel, zatímco pro \"připojení Podněstří k Moldavsku\" hlasovalo pouze 3,4% voličů.\n\nCelé Podněstří se nachází v nížinatých oblastech v okolí řeky Dněstr, která je jeho jedinou velkou řekou. Pouze na severu do Podněstří zasahuje Volyňsko-podolská vyvýšenina, kde se nachází i nejvyšší bod Podněstří. Nachází se v Rybnickém rajonu u obce Ploť, asi 350 metrů od hranice s Ukrajinou (souřadnice: ). Jde o malou vyvýšeninu uprostřed polí, dosahující výšky 273 m n. m. Vrchol je snadno dostupný, od silnice se nachází jen 140 metrů.\n\nZatímco v roce 2004 měla Podněsterská republika 555 tisíc obyvatel, o deset let později to bylo o 50 tisíc méně.\n\nV roce 2013 se narodilo 4 825 dětí, zemřelo 6 867 osob (přirozený úbytek činil -2 042 lidí) a saldo migrace činilo dalších -2 225 lidí. Zhruba stejný vývoj lze sledovat bez větších změn v celém posledním desetiletí. Úbytek pracovních sil v produktivním věku a stárnutí obyvatelstva je jedním z největších problémů současného Podněstří. Důležitou podmínkou dalšího rozvoje společnosti v Podněstří je podpora aktivizace občanské společnosti - zde existují vazby na Českou republiku, neboť organizace Člověk v tísni v oblasti již od roku 2006 působí a snaží se podílet na projektech, které směřují ke zvýšení a rozšíření pocitu občanství, zodpovědnosti při prosazování celospolečenských témat.\n\nNárodnostní skladba\n\nNárodnostní skladba území je poměrně pestrá. Kromě tří hlavních národností jsou nejpočetnější menšinou Bulhaři, tvořící 2,5% obyvatel. Dalšími v pořadí jsou Gagauzové, Bělorusové, Němci, Poláci, Židé a Romové.\n\nNejvětší města (podle údajů z let 2010–2011, v tisících obyvatel)\n\nPodněstří je jednou z nejchudších oblastí Evropy. HDP v roce 2012 činil 1,057 miliardy $ (2 075 $ na hlavu). Zahraniční dluh země by již dávno způsobil její bankrot, nebýt ruských subvencí. Jen dluh za dodávky zemního plynu vůči Rusku přesahuje 3 miliardy $.\n\nZ významných podniků jsou zde zastoupeny především hutě, dále několik vodních elektráren, textilní průmysl a výroba vín a destilátů.\n\nV oblasti služeb a sdělovacích prostředků má téměř monopolní postavení holding ŠERIF, založený podnikateli Viktorem Gušanem a Iljou Kazmalym. Ten ovládá řetězec supermarketů, čerpacích stanic, hotelů, televizi, vydavatelství novin, mobilního operátora, fotbalový klub a řadu dalších firem. Šerif dlouho významně ovlivňoval i podněsterskou politiku, s ním spjaté hnutí Obnova získalo roku 2005 většinu 23 křesel ve 43členném parlamentu a bylo úzce provázáno s tehdejším prezidentem Smirnovem, v důsledku bezskrupulózních mocenských bojů a nástupu prezidenta Ševčuka v prosinci 2011 však o toto postavení přišlo.\n\nJednou z mála oblastí, kde se navenek udržuje sounáležitost Podněstří a Moldavska, je fotbal. Tři podněsterské oddíly v sezóně 2013/2014 hrají moldavskou ligu a elitní klub Šeriff Tiraspol je jejím dvanáctinásobným vítězem a reprezentuje Moldavsko v evropských pohárech.\n\nNaopak ve futsale dosáhlo Podněstří roku 2013 uznání, bylo přijato do Evropského svazu futsalu a jeho reprezentace hraje mezistátní utkání pod podněsterskou vlajkou.\n\n\n"}
{"id": "115544", "url": "https://cs.wikipedia.org/wiki?curid=115544", "title": "Veje", "text": "Veje\n\nVeje (\"latinsky:\" Veii) byly ve starověku považovány za nejbohatší město z etruské ligy. Leží v Itálii, cca 16 km severozápadně od Říma na řece Cremeře, přítoku Tibery. Bylo zničeno Římem na počátku 4. století př. n. l..\n\nMěsto leželo na jižní hranici Etrurie. Největší rozkvět města, jehož hospodářství bylo postaveno na obchodu a zemědělství, spadá do 7. až 6. století př. n. l.. Díky své blízkosti měly Veje velký kulturní vliv na Řím, což dokládají pozůstatky chrámu na Kapitolu z doby etruské nadvlády. Jako etruský post nejbližší starověkému Římu se střídavě nacházelo v konfliktu se svým sousedem.\n\nVzrůst římské moci zablokoval spojení města s námořním obchodem a současně připravoval Veje o zemědělskou půdu. Již v první polovině 5. století př. n. l. začalo mezi Vejemi a Římem docházet k ostrým střetům. Pololegendární charakter má římská pověst o výpravě 300 příslušníků rodu Fabiů proti Vejím, která skončila naprostým nezdarem a smrtí pro všechny členy výpravy. Postupně se však síly začaly vyrovnávat. K dalšímu střetu došlo v druhé polovině 5. století př. n. l. (438). Veje se tehdy spojily s latinským městem Fideny. Boje provázely krutosti na obou stranách. Přes dílčí úspěchy Vejí a jejich spojence bylo město Fideny zničeno a Řím zvítězil. Válka skončila roku 426 mírovou smlouvou na 20 let. Veje však zůstaly oslabeny. Roku 406 př. n. l. vypukl konflikt znovu. Římské vojsko oblehlo Veje, které po desetiletém obklíčení padlo roku 396 př. n. l.. Pro Řím to bylo významné vítězství, a proto se zachovalo množství pověstí o tomto boji. Vyzdvihován byl římský velitel Camillus, který ukončil obléhání podkopáním tunelu pod hradbami města..\n\nObyvatelé města byli Římany prodáni do otroctví nebo pobiti a území města připadlo Římu. Zemědělská půda byla rozdělena mezi římské občany. Tím město zaniklo.\n\nVe vykopávkách byly nalezeny hliněné pálené kolorované sochy bohů (Apollón, Hermés, a.j.) a hodnotné nástěnné malby.\n\n"}
{"id": "115545", "url": "https://cs.wikipedia.org/wiki?curid=115545", "title": "Buch!", "text": "Buch!\n\nBuch! (\"Thud!\") je humoristický fantasy román britského spisovatele Terry Pratchetta, 34. z cyklu (Úžasná) Zeměplocha. Jde o další z knih o ankh-morporské Městské hlídce, tentokrát věnující se dlouholeté nevraživosti mezi trolly a trpaslíky (a rodinnému životu velitele Elánia).\n\nHlubinní trpaslíci (obdoba náboženských fanatiků) pronikli do Ankh-Morporku a něco tam hledají. Brzy se ukáže, že to je stará trpasličí kniha, která souvisí s dávnou bitvou v Koumském údolí, od níž se odvíjí vzájemná nenávist mezi trolly a trpaslíky.\n\nNavíc je zabit jeden z \"kraků\" (jakýchsi trpasličích učitelů), trpaslík Šunkozboř a Městská hlídka na poslední chvíli zabrání velkému střetu trpaslíků s trolly přímo ve městě, když se do nápojů, kterými se obě strany před rvačkou posilují, podaří přidat něco tvrdšího a protivníci se tak jen příšerně opijí. Tyto události ovlivňují Vetinariho politiku, ale i vyšetřování Městské hlídky. Ta navíc dostává novou posilu, svobodnici (a upírku) Sally. Upírka společně se seržantkou Anguou najde v podzemí další mrtvé trpaslíky (což jim mimo jiné pomůže se trochu více spřátelit). Velitel Elánius se dozvídá, že zbylí krakové s dalšími trpaslíky odešli z města a míří do Koumského údolí. Zároveň několik trpaslíků přepadne jeho dům a pokusí se zabít jeho syna Samíka i manželku Sibylu. Naštěstí duchapřítomně zasáhne sluha Jeefes a posledního z útočníků zplyní svými plameny draci lady Sibyly.\n\nElánius se vydává za pomoci magicky upravených kočárů stíhat kraky do Koumského údolí. Při jeho průzkumu se náhle propadá do podzemí a voda ho unáší až do obrovské jeskyně plné trpaslíků, kteří se ho pokusí zabít. Elánia však ovládne tajemná, prastará Temná síla, která umožní mnoho trpaslíků zabít. Teprve když se dostane až k nenáviděným krakům, podaří se mu vymanit se z područí nenávistné Temné síly a pouze kraky pozatýká.\n\nProhlídkou podzemních prostor vyjde najevo, že legenda o bitvě v Koumském údolí byl pouhý mýtus, vytvořený k rozdmýchání nenávisti mezi trpaslíky a trolly. Ve skutečnosti byli do jeskyně pod Koumským údolím obrovskou bouří spláchnuti trpaslíci i trollové, kteří zde společně zemřeli, ne ale v boji, zahynuli pouze hladem a vyčerpáním, když nebyli schopni se dostat na povrch. Aby se tato pravda objasnila všem, jsou podzemní prostory zpřístupněny a navštěvují je jak trpaslíci, tak trollové a společně si připomínají smutný historický okamžik. Vlády nad trpaslíky se znovu ujímá jejich král Rydzik a krakové, kteří se jej pokusili svrhnout a nastolit vládu násilí a nenávisti, jsou odvedeni do ankh-morporského vězení.\n\n\n\n"}
{"id": "115546", "url": "https://cs.wikipedia.org/wiki?curid=115546", "title": "Trolejbusová doprava", "text": "Trolejbusová doprava\n\nTrolejbusová doprava je součástí městské hromadné dopravy v mnoha městech po celém světě. Je provozovaná po vozovkách pozemních komunikací a její vozidla i zastávky jsou velmi podobné autobusovým. V Česku (ale i jinde, např. na Slovensku) jsou trolejbusy však drážními vozidly a jejich řidiči získávají řidičská oprávnění podle zákona o drahách. Trolejbusy se až na výjimky (např. trolejbusová trať Simferopol – Jalta na Ukrajině) používají pouze ve městech.\n\nTrolejbusová doprava vznikla na začátku 20. století jako kompromis mezi autobusovou a tramvajovou koncepcí. První z českých měst, která trolejbusovou dopravu v 1. desetiletí 20. století v Česku zavedla, byly České Velenice a České Budějovice. Šlo hlavně o místa, kde by nešlo provozovat klasickou tramvajovou trať. K masovému rozvoji trolejbusů došlo jak v Československu, tak i v Evropě v polovině 20. století. Poté rozvoj autobusové dopravy je málem odkázal do muzeí, ropná krize ale situaci změnila. Od 80. let se začala trolejbusová doprava opět rozšiřovat, větší váhu získal i argument, že je ve městě ekologicky šetrnější než autobus i než tramvaj. Dnes již tento argument nemá takovou váhu, jelikož autobusy nevypouštějí tolik zplodin a přibližně 50 % elektrické energie se v ČR vyrábí v uhelných elektrárnách zatěžujících životní prostředí.\n\nOproti tramvajové dopravě:\nOproti autobusové dopravě:\n\nOproti tramvajové dopravě:\nOproti autobusové dopravě:\n\nV současnosti existuje v Česku 14 trolejbusových provozů různé velikosti. Největší trolejbusovou sítí disponuje Brno, naopak nejmenším provozem jsou Mariánské Lázně, respektive Praha. Nejdéle jezdí trolejbusy v Plzni (od roku 1941), nejmladší sítí je chomutovsko-jirkovská, zprovozněná v roce 1995. V roce 2018 byl obnoven trolejbusový provoz na kilometrové trati v Praze, po které jezdí linka obsluhovaná parciálními trolejbusy. V minulosti fungovala trolejbusová doprava i v několika dalších městech.\n\n\n\n"}
{"id": "115550", "url": "https://cs.wikipedia.org/wiki?curid=115550", "title": "Kansai", "text": "Kansai\n\nKansai (japonsky: 関西地方; \"Kansai-čihó\") je japonský region, také známý jako region Kinki (近畿地方, \"Kinki-čihó\"), který se rozkládá na jihu centrální části ostrova Honšú.\n\nZnak \"ki\" (畿) ve slově Kinki se japonsky také čte \"mijako\" a znamená „hlavní město“. To pramení z faktu, že až do konce období Edo leželo hlavní město Japonska právě v této oblasti.\n\nDo regionu Kansai patří prefektury Nara, Wakajama, Mie, Kjóto, Ósaka, Hjógo a Šiga. Region Kansai je často srovnáván (a stavěn do kontrastu) s regionem Kantó, který leží směrem na východ a tvoří ho město Tokio a okolí.\n\nPokud je region Kantó v Japonsku symbolicky spojován se standardizací (od vlády přes ekonomiku po jazyk), pak region Kansai je charakteristický svými mnoha odlišnostmi a „specialitami“ např. kulturou Kjóta, obchodním duchem Ósaky, dějinami Nary, internacionalitou Kóbe a výrazným dialektem (Kansai-ben) všech sedmi prefektur.\n\nOblast Kansai tvoří základ kontrakultury vůči oblasti Kantó (Tokio a Jokohama) a dá se říct, že určuje charakter západního Japonska.\n\nKinai (畿内) je historický region Japonska. Jeho název doslova znamená „uvnitř hlavního města“. Skládal se z následujících pěti starých provincií: Jamato, Jamaširo, Kawači, Seccu a Izumi.\n\nKjóto, Ósaka a Kóbe také náležely ke Kinai, dnes oblast Ósaka-Kóbe-Kjóto (Keihanšin) tvoří střed regionu Kansai.\n\nKinki (近畿) doslova znamená „blízko hlavního města“.\n\nKansai (関西) doslova znamená „na západ od hraničních kontrol“, které se ale v průběhu historie neustále posouvaly směrem na východ. Různé definice území spadající do regionů Kinki a Kansai jsou způsobeny nejednoznačností toho, co je „blízko“ hlavního města a častým přesouváním hraničních kontrol.\n\nDialekty japonštiny, kterými mluví lidé z oblasti Kansai, mají své vlastní varianty výslovnosti, slovní zásobu a gramatiku. Kansai-ben je termín označující skupinu dialektů z oblasti Kansai. Obzvláště silné dialekty je možné slyšet ve městech Ósaka, Kjóto a Ócu. Skupina dialektů Kansai-ben se ještě dále dělí na lokální varianty jako jsou Ósaka-ben a Kjóto-ben.\n\n"}
{"id": "115553", "url": "https://cs.wikipedia.org/wiki?curid=115553", "title": "Manehto", "text": "Manehto\n\nManehto (asi 305 – 241 př. n. l.; v překladu nejspíše „Pasák koní“, řecký přepis jména je Μανήθω(ν) – Manéthó nebo Manéthón byl egyptský kněz a historik žijící ve 3. století př. n. l. za vlády Ptolemaiovců. (Původní egyptskou dlouho neznámou verzi jména objevil a vyložil egyptolog Jaroslav Černý.)\n\nPocházel z dolnoegyptského města Cebneceret (dříve přepisováno Cebnút, řecky Σεβέννυτος – Sebennytos) v nilské deltě, snad působil i ve starobylém náboženském centru v Iunu (řecky ´Ηλίουπόλις – Héliopolis). Pro Ptolemaia I. nebo (a to pravděpodobněji) Ptolemaia II. sepsal řecky třísvazkové \"Egyptské pamětihodnosti\" – Αιγυπτιακά ´υπομνήματα, v nichž Řekům vylíčil dějiny své země (např. Zbyněk Žába ovšem připouští méně pravděpodobnou možnost, že dílo mohlo být původně napsáno v egyptštině a poté do řečtiny přeloženo.) Byl také autorem přinejmenším jednoho náboženského spisu a spolupodílel se na vytvoření kultu řecko-egyptského boha Serapida, což bývá dovozováno ze sochy Ptolemaia I. v Serapidově chrámu v Kartágu, na níž je zaznamenáno Manehtovo jméno.\n\nManehto je původcem dodnes užívaného rozdělení egyptských panovníků na 30 dynastií od počátků egyptských dějin až po Alexandra Makedonského, které ve svých \"Egyptských pamětihodnostech\" podal. Podle jakých kritérií toto rozčlenění provedl, nelze přesně říci. Rozhodně jím nebyla výhradně příbuznost jednotlivých králů; dalším prokazatelným kritériem bylo shodné sídelní město po sobě následujících panovníků. Je nepochybné, že způsobem provedené systematiky královské posloupnosti Manehto navazuje na mnohem starší staroegyptskou tradici, před ním ale není žádný takový model přímo doložen. Podle shodného mínění badatelů pracoval s už v jeho době velmi starými královskými seznamy, v nichž jsou podobné postupy naznačeny např. součty let vlády určité skupiny králů. S nimi také sdílí chybný předpoklad nepřetržité kontinuity spočívající v domněnce, že celému Egyptu v určitém časovém okamžiku vždy vládl jen jeden král.\n\nMetodou zpracování tématu se Manehtovo dílo snad nejvíce blížilo kronice a nepochybně bylo inspirováno řeckými historiky (Egypťané historiografii v západním smyslu slova neznali a vzhledem ke svému pojetí dějin ji patrně ani nepovažovali za podstatnou). Znal Hérodota, o němž se na jednom místě zmiňuje; zdá se ovšem, že jeho zprávy o Egyptě pokládal za nedůvěryhodné. Text pojal podle vkusu řeckých čtenářů, takže často uvádí údaje spíše anekdotické než historické povahy.\n\nManehtův spis nebyl doposud nalezen, znám je pouze ve výpiscích pozdějších historiků, zejména církevních otců. Především jejich podání ale nelze pokládat za přesné: zajímali se převážně jen o otázky chronologické, protože hledali oporu pro data udávaná v bibli. V případě potřeby Manehtovými údaji manipulovali tak, aby je přizpůsobili biblické chronologii; například Meniho postavili na roveň s Adamem. Výtahy, které se v podrobnostech často liší, ve svých dílech použili v 1. století Flavius Iosephus, v 1. třetině 3. století křesťanský chronograf Sextus Julius Africanus, který je pokládán za nejpřesnějšího, kolem roku 320 Eusebios z Kaisareie a v prvním desetiletí 9. století byzantský kronikář Syncellus.\n\nVzhledem k těmto okolnostem je největší otázkou spolehlivost Manehtova podání. Badatelé poukazují na skutečnost, že není znám ani původní text ani jeho prameny; někteří navíc upozorňují, že při svém zpracování se možná opíral především o prameny dolnoegyptské provenience, což by samo dávalo o skutečných dějinách (zejména v obdobích úpadku centrální vlády) přinejlepším neúplný obrázek.\n\n\n"}
{"id": "115561", "url": "https://cs.wikipedia.org/wiki?curid=115561", "title": "Kosmické havárie", "text": "Kosmické havárie\n\nV následujícím seznamu je stručná charakteristika havárií s lidskými oběťmi.\n\nPři inauguračním letu nové kosmické lodi Sojuz došlo při návratu dne 24. dubna 1967 k selhání padákového systému lodi a nebržděnému dopadu.\n\nPosádka:\n\nPři návratu první posádky, která dlouhodobě pracovala na orbitální stanici Saljut 1, se při návratu kabiny do zemské atmosféry dne 30. června 1971 předčasně otevřel odvzdušňovací ventil modulu a došlo ke ztrátě vědomí posádky a zástavě srdeční činnosti.\n\nPosádka:\n\nMichael J. Adams, pilot raketového letounu X-15 ztratil během apsidy letu kontrolu nad letounem v důsledku závady elektroinstalace, letoun se rozpadl při návratu do atmosféry. Adamsovi, stejně jako dalším účastníkům projektu, byl americkou vládou přiznán status astronauta.\n\nPři nácviku budoucího prvního letu programu Apollo došlo dne 27. ledna 1967 v důsledku elektrického zkratu ke vzplanutí interiéru kosmického modulu Apollo 1 a udušení posádky.\n\nPosádka:\n\nK havárii raketoplánu Challenger došlo při startu k letu STS-51L dne 28. ledna 1986 v čase T+73 sekund po prohoření izolace pomocného startovacího raketového motoru SRB. Následná exploze externí palivové nádrže raketoplánu rozmetala družicový stupeň a posádka při této explozi zemřela, eventuálně až při dopadu na vodní hladinu.\n\nPosádka:\n\nK havárii raketoplánu Columbia došlo během sestupu atmosférou v závěru letu STS-107 dne 1. února 2003 ve výši 60 km nad Texasem. Hrana křídla orbiteru, narušená nárazem pěnové izolace odpadlé při startu raketoplánu z externí palivové nádrže, nevydržela extrémní tepelné namáhání a prohořela. V důsledku toho došlo k rozpadu raketoplánu a usmrcení posádky přibližně 15 minut před plánovaným přistáním.\n\nPosádka:\n"}
{"id": "115562", "url": "https://cs.wikipedia.org/wiki?curid=115562", "title": "Prsteny moci", "text": "Prsteny moci\n\nPrsteny moci jsou fiktivní magické prsteny ve fantasy světě Středozemi J. R. R. Tolkiena. Jsou poprvé popsány v knize \"Pán prstenů\".\n\nBylo vyrobeno dvacet Prstenů moci neboli Velkých prstenů. Šestnáct z nich vyrobili Elfové z Eregionu s vědomostmi a pomocí Saurona - Annatara. Celebrimbor sám vyrobil Tři prsteny elfů. Sauron sám tajně vyrobil poslední Velký prsten, jenž byl nazýván Jeden prsten, v ohních Hoře osudu v Mordoru. Bylo pravděpodobně vyrobeno mnoho malých prstenů, ale s menší mocí, než měly Velké prsteny.\n\nPo pádu Temného pána Morgotha, Sauron prosil o milost Valar, ale nakonec se odmítl podrobit soudu a utekl na východ. \n\nNěkdy kolem roku 1350 Druhého věku přišel do noldorského Eregionu Sauron v převlečení, pod jménem \"Annatar\" \"(Pán darů)\". Vynaložil velkou moc na ovládnutí Celebrimbora a ostatních kovářů. Předal elfům mnoho vědomostí. Bylo vyrobeno 19 Prstenů moci známých také jako Velké prsteny a neznámý počet menších prstenů. Šestnáct prstenů vyrobili elfové s jeho pomocí a Tři prsteny vyrobil Celebrimbor sám. \n\nPrsteny vznikly ze smutku elfů nad ztrátou a touhou zachovat krásné. Měly prodlužovat život, otupit zub času a vytvářet krásu. Poté (kolem r. 1600) Sauron vyrobil v Hoře osudu tajně Vládnoucí prsten (tím počet Prstenů moci zaokrouhlil na 20).\n\nVládnoucí prsten sloužil k vládě, magii a kontrole. Měl ovládat všechny ostatní prsteny a jejich nositele. Elfové ale slyšeli verše, které do něj byly vyryty (šestý a sedmý z následující básně), poznali že byli zrazeni a sejmuli své prsteny (a nikdy neukovali další). Roku 1695 Druhého věku Sauron dobyl Eregion a získal Devět prstenů. Mučením Celebrimbora poté zjistil, kde bylo Sedm.\n\nTři prsteny Elfů byly vyrobeny samotným Celebrimborem a Sauron se jich nikdy nedotkl. Zůstaly skryty a nebyly používány, dokud měl Sauron Jeden prsten. Tři prsteny byly vyrobeny poté, co Sauron z Eregionu odešel. Tři sloužily k zachování krásy a byly nejmocnějšími Prsteny moci. Elfové je před Sauronem skryli a Sauron je nemohl nalézt. Elfové je však nemohli používat, dokud se Jeden prsten neztratil, protože díky moci Jednoho prstenu by jim Sauron vládl a mohl by vidět a kontrolovat, co s nimi kdo činil. \n\nZ popisu je zřejmé, že nositelé Tří prstenů byli schopni prsteny \"skrýt\", tedy učinit je neviditelné. \n\n\"Narya\" nazývaná též Prsten ohně nebo Červený prsten je jedním ze Tří prstenů, jež ukul sám Celebrimbor. Byl osazen Rubínem. Na začátku války elfů se Sauronem jej Celebrimbor dal společně s prstenem Vilya Gil-galadovi. Gil-galad jej svěřil Círdanovi. Ten po příchodu Gandalfa poznal jeho povahu a daroval mu Naryu. Měla rozdmýchat v ostatních touhu po boji proti tyranii, dominanci a zoufalství, probouzet naději a dobro v každém kdo se nacházel v jeho blízkosti.\n\n\"Nenya\" nebo také Prsten Vody je jedním ze Tří prstenů. Byl vyroben z mithrilu a osazen diamantem. Tento prsten měl sílu uchovávat a chránit. Prsten nosila Galadriel a užívala jej na ochranu Lothlórienu před Sauronem a udržení jeho krásy. Po zničení Vládnoucího prstenu zanikla moc Nenyi a Galadriel s ní odplula do Valinoru. \n\n\"Vilya\", Prsten vzduchu je jedním ze Tří prstenů. Byl také nejmocnější ze tří prstenů. Byl ze zlata a ozdobený Safírem. Během války elfů se Sauronem ho nosil Gil-galad, po něm jej dostal Elrond.\n\nSedmi prstenů se Sauron zmocnil, když dobyl Eregion. Daroval je otcům trpaslíků. Říká se však, že přinejmenším Durin III, král Khazad-dûm, dostal prsten přímo od elfů. Je-li tomu tak, Sauronovi to vyhovovalo. Trpaslíky nešlo ovládnout a změnit ve stíny, ale prsteny v nich zesilovaly touhu po zlatě a bohatství a Sauron z toho měl prospěch. Základem pokladů trpaslíků bylo právě Sedm prstenů. Později tyto poklady vyplenili draci a některé prsteny byly stráveny ohněm, ostatní dostal zpět Sauron. Poslední ze Sedmi odejmul Thráinovi, otci Thorina Pavézy, když jej dopadl a odvedl do své pevnosti Dol Gulduru. Protože toužil pouze po prstenu, podařilo se Thráinovi uschovat tajnou mapu a klíč od Ereboru, jejž pak na pokraji smrti věnoval Gandalfovi, který se pokoušel jej zachránit. Díky tomuto drobnému Sauronovu přehlédnutí se trpaslíkům později podařilo v Ereboru obnovit Království pod horou, byl zahuben drak Šmak a možná i zachráněna Středozem.\n\nKromě sedmi se Sauron zmocnil také devíti a daroval je devíti vládcům lidí. Ti podle své povahy dříve či později propadli zlu a stali se pouhými nástroji Sauronovy vůle. Po Sauronově porážce odešli do stínů a stali se prstenovými přízraky. Po zničení Vládnoucího prstenu zmizeli do nicoty. Vůdcem Devítky byl Černý Númenorejec Er-Murazor, Černokněžný král Angmaru, jehož prý nezabije žádný živý muž. Dalšími nazgûly byli: Khamûl Černý Východňan, Dwar z Wawu, Jí Indúr Úsvit smrti, Akhórahíl Slepý čaroděj, Hoarmúrath Dírský, Adúnaphel Tichý, Ren Nečistý a Úvatha Koňák. Akhórahíl a Adúnaphel měli být rovněž Černými Númenorejci. Tyto jména nazgûlů nejsou podložené dílem Tolkiena, jsou ale oblíbené mezi fanoušky Pána prstenů.\n\nJeden prsten tajně vyrobený Sauronem v Hoře osudu měl moc vládnout ostatním 19 prstenům.\nUmožňoval Sauronovi vidět a kontrolovat myšlenky jejich nositelů a vše co těmito Prsteny bylo činěno. Dokud však Sauron měl Jeden prsten, elfové své Prsteny nepoužívali a trpaslíky nebylo možno mocí Prstenu ovládnout a změnit ve stíny. Sauron do Prstenu vložil svou vůli, což se nakonec ukázalo jeho zkázou. Kletbě Prstenu neodolal nikdo, kdo jej získal – Prsten každého zradil.\n\nVládnoucí prsten byl zničen v Hoře Osudu. Tři byly odvezeny do Valinoru, ztratily však svou moc. Dva z trpasličích prstenů získal Sauron, ostatní spolykali draci. Devět zřejmě zaniklo.\n\n"}
{"id": "115566", "url": "https://cs.wikipedia.org/wiki?curid=115566", "title": "Čertovka", "text": "Čertovka\n\nČertovka je strouha či krátký vltavský kanál, který se nachází v Praze na Malé Straně a odděluje ostrov nazývaný Kampa od zbytku Malé Strany. Napájena je několik set metrů dlouhou štolou, která přivádí vodu z horní části Smíchovského zdymadla nad mostem Legií. Čertovka po 740 metrech za Karlovým mostem opět vtéká do Vltavy. Byla upravena ve středověku malostranskými johanity pro regulaci průtoku vody pro mlýny, které se do současnosti dochovaly v počtu tří. Zachováno zůstalo i dřevěné kolo u Velkopřevorského mlýna a řada mostků přes Čertovku. Pro charakter Čertovky vedoucí mezi městskými domy se tomuto území přezdívá také Pražské Benátky. Vodní tok v těchto místech totiž těsně navazuje na městskou zástavbu a vytváří tak romantické městské prostředí podobné italským Benátkám.\n\nV minulosti bývalo toto vltavské rameno nazýváno Strouha, někdy Strouha malá či Malostranská, podle majitelů okolních nemovitostí se nalézají v pramenech i názvy strouha Venclíkovská, Štěpánovská či Rožmberská (k roku 1585 dle majitele okolních pozemků Viléma z Rožmberka). Dnešní pojmenování Čertovka zřejmě pochází až z 19. století a je pravděpodobně odvozené od názvu domu „U sedmi čertů“. Existuje ale i vysvětlení, že vznik jména souvisí s pověstí o ďábelské ženě, která bydlela v blízkosti Čertovky na Maltézském náměstí. Ovšem lze ho snad vztáhnout i k slovanskému kmeni \"čerčír\", což znamená meze, hranice, pak by ovšem byl název ještě starší a souhlasil by s faktem, že rameno tvořilo hranici malostranskou a staroměstskou.\nPůvod názvu celého ostrova Kampa není příliš jasný, pochází buď ze slova \"campus\", což znamená latinsky pole, planina, popřípadě od slova \"zákampí\" – stinné místo. Jiné zdroje ale uvádí, že vzniklo podle majitele jednoho z domů, Tychona Gansgeba z Kampu. Z pramenů je patrno, že ostrov Kampa se v druhé polovině 12. století stal majetkem maltézských rytířů. Byla tu řada zahrad, postupně se zde stavěly i zdejší mlýny. Podoba ostrova, jeho břehy i výška se postupně utvářely spolu usazováním naplavenin i navážek z Malé Strany a Hradčan. Náměstí na Kampě bývalo místem konání hrnčířských trhů, v parku upraveném do současné podoby v letech 1947–1948 se konají divadelní představení, umělecké akce a další kulturní podniky. Pražský ostrov si jako místo svého bydliště vybrali osobnosti jako výtvarník Jiří Trnka, hudební skladatel Bohuslav Martinů, jazykovědec a spisovatel Josef Dobrovský, básník Vladimír Holan, malíř a ilustrátor Adolf Kašpar či kunsthistorik Zdeněk Wirth nebo herec Jan Werich.\n\nVlastní Pražské Benátky se nachází u nejsevernější části Čertovky mezi Karlovým mostem a ústím do Vltavy. Zadní trakty domů s průčelími do ulice U Lužického semináře připomínají svojí blízkostí k vodní hladině Benátky italské. Ve středověku tudy ještě před existencí mostu procházela cesta vedoucí od Karlova mostu ke staré osadě Rybáře. Čertovkou proti proudu, od jejího ústí do Vltavy, je vidět po pravé straně zadní část objektů Hergetovy cihleny čp. 101/III, otevřené jejím majitelem Františkem Hergetem v roce 1781. Dále pak již následují dvorky domů čp. 100/III, 99/III, 98/III a 97/III. Původní domy této části ulice U Lužického semináře vznikaly v 2. polovině 16. století v místě bývalých zahrad.\n\nNásledují zadní fasády domů čp. 95/III přestavěného v roce 1934, čp. 94/III U Tří kaprů se zadní částí přestavěnou v roce 1946, čp. 93/III U Brikců, jehož podoba zůstala dosud pozdně renesanční, vyšší a novější budova čp. 91/III Červená bota, kde bývala mýtnice přestavěná na přelomu 70. a 80. let do klasicistně novorenesanční podoby, čp. 89/III a dále 88/III U Felbrů, další je dům U Pláničků čp. 87/III, a čp. 85/III U Svatošů, U hnědého koníčka či U Tichnovských. Tento dům přiléhá k mostku vedoucímu z Kampy na plácek před ústím ulice.\n\nZa ním pak jsou vidět domy čp. 83/III, 82/III, 77/III zvaný Kotlárovský či U modrého lva a doložený již v roce 1326, dnes barokně přestavěný a renesanční dům čp. 76/II U Tří pštrosů. Svůj název získal podle obchodu s pštrosími péry, jehož majitel Jan Fux jej získal v roce 1597. Kolem roku 1714 tady otevřel první pražskou kavárnu Armén Deodatus Damajan.\n\nProtějšímu břehu Čertovky na této straně Čertovky dominují budovy náležející objektu čp. 515/III, tzv. Prachovně, který je prvně doložen těsně po polovině 16. století a jeho dnešní podoba je raně barokní z 2. poloviny 17. století upravená na počátku 60. let 18. století v klasicistním stylu.\n\nČertovka byla nejpozději v druhé polovině 12. století regulována jako náhon pro zdejší mlýny, do dnešní doby se zachovaly zřetelné pozůstatky tří z nich. Malostranské mlýny stojí na levém břehu Čertovky a jsou to:\n\nV blízkosti Čertovky jsou na Vltavě ještě bývalé Sovovy mlýny (dnešní Muzeum Kampa, č. p. 503 a 527 na Kampě).\n\nNa Čertovce a v jejím okolí se točila řada filmů, mj. \"Chobotnice z II. patra\", \"Amadeus\", \"Konec agenta W4C prostřednictvím psa pana Foustky\", \"Policejní\" \"hodina\" či \"Mission Impossible\".\n\n\n"}
{"id": "115570", "url": "https://cs.wikipedia.org/wiki?curid=115570", "title": "Master", "text": "Master\n\nSlovo Master má několik významů:\n\n"}
{"id": "115573", "url": "https://cs.wikipedia.org/wiki?curid=115573", "title": "Anthony Fokker", "text": "Anthony Fokker\n\nAnton Herman Gerard ‚Anthony‘ Fokker (6. dubna 1890 – 23. prosince 1939) byl nizozemský letecký konstruktér a výrobce letadel.\n\nNarodil se v Blitar na Jávě, v té době součásti Nizozemské východní Indie (nyní Indonésie), v rodině pěstitele kávy. Kediri byla tehdy zapadlá vesnice daleko od civilizace a mladý Anthony měl spoustu volného času, který spolu se svojí jen o málo mladší sestrou trávil mezi místními domorodci. Poté, co se přestěhoval do Nizozemska, byl ve škole považován za velmi zlobivé dítě, víceméně ho nebavilo nic kromě praktických předmětů, kde mohl předvést svoji zručnost a důvtip. Ostatní předměty zanedbával natolik, že nakonec nedokončil ani střední školu.\n\nJiž během středoškolských let sledoval veškeré dění okolo nového oboru letectví a v roce 1910 ve svých dvaceti letech sestrojil první letadlo Fokker Spin (pavouk). Rok na to, v roce 1911, získal pilotní osvědčení a začal podnikat nebezpečné exhibiční lety. Tak vstoupil do dějin letectví „Létající Holanďan“.\n\nPo obchodních nezdarech v Rusku, kde se snažil získat zakázku na výrobu letadel, se zúčastnil soutěže na dodávku letadel pro německou armádu. Podařilo se mu uspět a obdržel objednávku na 10 strojů. Vzhledem k tomu, že pilotní škola, kterou provozoval pro armádní důstojníky, nevynášela tolik, aby výrobu sám financoval, požádal o finanční výpomoc svého otce a strýce. Ti založili společnost, která financovala Fokkerovu výrobu pro německou armádu i námořnictvo v jejích počátcích.\n\nZáhy na to začala 1. světová válka a objednávky německé armády pro Fokkerovu továrnu přibývaly. Během války Fokker navrhl a vyrobil mnoho typů letadel a do dějin letectví se zapsal velkou spoustou technických vynálezů a zdokonalení. Během války však také Fokkerovi narůstala konkurence, která měla lepší konexe a získávala stále více zakázek na úkor jeho továrny. Fokkera však podporovali sami piloti, kteří jeho letadla považovali za nejlepší, a to mu zajistilo slušnou prosperitu až do samého konce války.\n\nNa konci války, kdy spojenci Dohody likvidovali a ničili veškeré stroje a zařízení v německých továrnách, se Fokkerovi podařilo velkou část letadel i vybavení továrny přesunout do Nizozemska, kde pokračoval ve vývoji a výrobě letadel, tentokrát už také civilních.\n\nAnthony Fokker zemřel v New Yorku v roce 1939 ve věku 49 let na pneumokokovou meningitidu.\n"}
{"id": "115578", "url": "https://cs.wikipedia.org/wiki?curid=115578", "title": "Kněžice (okres Jihlava)", "text": "Kněžice (okres Jihlava)\n\nKněžice () jsou obec ležící v okrese Jihlava v Kraji Vysočina, mezi městy Třebíčí a Jihlavou. Žije zde obyvatel. Nadmořská výška obce je 550 metrů nad mořem. Obec patří do správního obvodu obce s rozšířenou působností Jihlava. Obec se skládá ze čtyř původně samostatných obcí Brodců, Rychlova, Vísky a Kněžic. Území obce zcela obklopuje území Hrutova.\n\nNázev se vyvíjel od varianty Kenesicz (1222), Knesicz (1222), Kniezicz a Kniezicensi (1279), Kniezicz (1289), Knesicz (1307, 1361), Knyeschicz (1361), Knyezicz (1415, 1446), Kniezicze (1480), v Knieziczich (1481), Kniezicze (1528), Kniežicze (1590, 1678), Kniezitz (1718, 1720, 1751), Kniesitz a Kněžice (1846) až k podobám Kneschitz a Kněžice v roce 1872. Místní jméno pravděpodobně znamenalo ves lidí knězových, neboť vesnice měla vztah k želivskému klášteru. Možné je rovněž odvození z osobního jména Kněz, ke kterému byla přidána přípona -ice, a znamenalo ves lidí Knězových. Pojmenování je rodu ženského, čísla pomnožného a genitiv zní Kněžic.\n\nNejstarší písemná zmínka o obci pochází z roku 1222.\n\nOd roku 1869 sem přísluší Rychlov a Víska. V roce 1961 se místní částí Kněžic staly Brodce. K 1. lednu 2007 byla obec převedena z okresu Třebíč do okresu Jihlava. V dubnu 2017 proběhlo druhé kolo hlasování o novém znaku obce, znak by měl mít ve svém středu mušli. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nKněžice leží v okrese Jihlava v Kraji Vysočina. Nachází se 4,5 km jižně od Brtnice, 15 km jižně od Jihlavy, 24 km severovýchodně od Telče, 15 východně od Třeště a 18 km severozápadně od Třebíče. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 537 metrů. Nejvyšší bod, Hliniště (656 m n. m.), leží jihovýchodně od obce. Liščí vrch (620 m n. m.) se nachází severozápadně od Kněžic, Skalky (620 m n. m.) západně a Pístovec (614 m n. m.) západně od obce). Obcí protéká řeka Brtnice, do které se zleva v Kněžicích vlévá Kněžický potok, jižně od Kněžic na Brtnici leží Kněžický rybník.\n\nPodle sčítání 1930 zde žilo v 178 domech 924 obyvatel. 899 obyvatel se hlásilo k československé národnosti a 20 k německé. Žilo zde 914 římských katolíků, 6 evangelíků a 1 příslušník Církve československé husitské.\n\nObec je rozdělena na čtyři místní části (Brodce, Kněžice, Rychlov a Víska), a které leží na čtyřech katastrálních území (pojmenovaných „Brodce“, „Kněžice u Třebíče“, „Rychlov u Kněžic“ a „Víska u Kněžic“) a má pět základních sídelních jednotek – Brodce, U rybníka Strážov (na katastrálním území Brodce), Kněžice, Rychlov a Víska.\n\nKněžice jsou členem Svazku obcí mikroregionu Černé lesy a místní akční skupiny Podhorácko.\n\nObec má patnáctičlenné zastupitelstvo, v čele pětičlenné rady stojí starosta Roman Diviš.\n\nV obci sídlí firmy Doagris s.r.o., stavební firma Jaroslav Krupica, PILA PLAVEC, s.r.o., MIJAVE Glass, s.r.o., SORENTA s.r.o., truhlářství, firma na výrobu broušeného skla a ZVOZD Horácko, družstvo na zpracování masných výrobků. Služby poskytuje praktický a dětský lékař a Lékárna U Zámku. Obcí prochází silnice II. třídy č. 402 ze Stonařova, dále pak komunikace III. třídy č. 4025 do Brtnice a č. 4026 do Opatova. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Předín, Želetava, Třebíč, Třešť, Štěměchy, Okříšky, Hrutov a Brtnice.\n\nZákladní škola a mateřská škola Kněžice je příspěvková organizace, kterou zřizuje obec Kněžice. Mateřská škola má kapacitu 78 dětí, základní škola pak 300 žáků. Ve školním roce 2013/2014 školu navštěvovalo 119 dětí. Škola má devět ročníků v sedmi třídách. Školku v roce 2013/2014 navštěvovalo 56 dětí.\n\nSídlí zde knihovna. Základní organizace Českého svazu ochránců přírody Kněžice vznikla v roce 1988. Obecně prospěšná společnost Chaloupky vznikla v roce 1991 a zabývá se ekologickým vzděláváním. Sbor dobrovolných hasičů Kněžice měl v roce 2008 108 členů, sbor vznikl v roce 1878.<ref name=\"http://sdhknezice.webgarden.cz/rubriky/historie\"></ref>\n\nTělocvičná jednota Sokol Kněžice se věnuje jak rozvíjení všestrannosti (kondiční cvičení, aerobic, florbal, zumba, turistika a cvičení rodičů s dětmi), tak výkonnostním sportům (šachy, lyžování, lední hokej a fotbal. Fotbalový tým A hraje v sezoně 2014/2015 I. B třídu mužů skupina B Kraje Vysočina a družstvo B IV. třídu mužů, skupina A v okrese Jihlava. Součástí fotbalového oddílu jsou i družstva pro děti, dorost, ženy a starou gardu. Orel jednota Kněžice měla v roce 2014 110 členů a je zařazena do Kubišovy župy, zaměřuje se na běh, florbal, stolní tenis, volejbal, nohejbal, badminton, tenis, cyklistiku a posilování.\n\n\n\n\n"}
{"id": "115579", "url": "https://cs.wikipedia.org/wiki?curid=115579", "title": "Příměstská železnice", "text": "Příměstská železnice\n\nPříměstská železnice se nazývá zejména kapacitní intervalová doprava ve městech a v jejich blízkosti. V některých státech a městech (například v České republice) je přepravními a tarifními podmínkami i způsobem provozu začleněna především do celostátního železničního systému, v jiných státech a městech tvoří poměrně samostatné a oddělené dopravní systémy, téměř jako metro. Lehké příměstské železnice se podobají spíše tramvaji než metru. \n\nMěstská nebo příměstská železnice v některých městech navazuje na celostátní železniční síť a zastavuje i na jejích nádražích, v jiných městech má spíše charakter povrchového metra (např. v USA), v centrech některých měst i klasického podzemního metra. Typickými znaky, kterými se S-Bahn od ostatní železniční dopravy liší, je:\n\nOproti klasickému metru se linky městských a příměstských železnic častěji větví (některé úseky tratí užívá více linek najednou). \n\n\nV Praze a jejím okolí se začalo označování linek používat neoficiálně kolem roku 2002, přičemž linky víceméně odpovídaly traťovým oddílům železničního jízdního řádu. V roce 2002 se pokusily České dráhy nepříliš úspěšně zpopularizovat termín \"„Metropolitní dopravní linie“\", v prosinci 2007 byl systém příměstské dopravy pojmenován Esko. Po dokončení hlavní části přestavby pražského železničního uzlu, která výrazně zvýšila kapacitu železničních tratí pro průjezd Prahou, začal být pomalu zaváděn linkový systém, v němž po některých tratích jezdí souběžně více linek a některé linky přejíždějí mezi víc traťovými oddíly. V současné době mnoho železničních stanic a zastávek nemá dobrou návaznost na městskou hromadnou dopravu, proto se uvažuje se o vybudování až 30 nových železničních zastávek na území Prahy a také o zkapacitnění některých železničních tratí, například těch, které dosud sloužily převážně nákladní dopravě. Postupně byl zaveden na hlavních tratích provoz v pravidelných intervalech a soupravy na elektrifikovaných tratích se označují na elektronických informačních panelech na vozidlech čísly linek s písmenem S (například \"S 6\"). \n\nRegionální systémy linkové železniční dopravy se rozvíjejí i v Jihomoravském, Moravskoslezském a Ústeckém kraji. \n\nV některých místech jsou městské rychlodráhy navrhovány jako úseky tramvajových drah na samostatném tělese mimo pozemní komunikaci. V Praze byly s touto představou budovány tramvajové trati do Modřan a na Barrandov, v Brně se uvažuje o tzv. tramvajovém diametru, který by měl znaky tramvaje, metra i železnice. \n\nCharakter příměstské dráhy mají i meziměstské tramvajové dráhy Liberec–Jablonec, Most–Litvínov a Brno–Modřice, ale také slovenské Tatranské elektrické železnice. Také v České republice se uvažuje o několika projektech drah, které by byly na pomezí mezi tramvajovou a železniční dopravou, například na Liberecku nebo v Podorlicku. \n\n"}
{"id": "115581", "url": "https://cs.wikipedia.org/wiki?curid=115581", "title": "Ministerstvo pro místní rozvoj České republiky", "text": "Ministerstvo pro místní rozvoj České republiky\n\nMinisterstvo pro místní rozvoj (MMR) je ústředním orgánem státní správy ve věcech regionální politiky, politiky bydlení a dalších vymezených úsecích správy.\n\nMinisterstvo bylo zřízeno s účinností od 1. listopadu 1996 zákonem č. 272/1996 Sb., kterým byl změněn zákon č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva.\n\nMMR sídlí ve třech budovách: Staroměstské náměstí 6, Na Příkopě 3 a Letenská 3.\n\nMinisterstvo pro místní rozvoj je ústředním orgánem státní správy ve věcech\nMinisterstvo dále\n\n\n"}
{"id": "115582", "url": "https://cs.wikipedia.org/wiki?curid=115582", "title": "Mikroregion Podhůří Mařenky", "text": "Mikroregion Podhůří Mařenky\n\nDobrovolný svazek obcí Mikroregion Podhůří Mařenky vznikl v roce 2000 a sdružuje obce v centrální části okresu Třebíč.\n\n\nMařenka je nejvyšší vrchol v okrese Třebíč s nadmořskou výškou 711 m. Své jméno Mařenka získal po dívce Marianě (Mařence), kterou loupežníci zamordovali poblíž vrcholu r. 1689, kde leží smírčí kámen s křížem.\n\nNa vrcholu Mařenky stála rozhledna, která sloužila poutníkům k výhledu do širokého a dalekého okolí. Jedním ze záměrů, který spojuje obce mikroregionu je stavba nové rozhledny na Mařence.\n\n"}
{"id": "115584", "url": "https://cs.wikipedia.org/wiki?curid=115584", "title": "Ministerstvo zemědělství České republiky", "text": "Ministerstvo zemědělství České republiky\n\nMinisterstvo zemědělství je ústředním orgánem státní správy pro oblast zemědělství. Bylo zřízeno zákonem č. 2/1969 Sb., o zřízení ministerstev a jiných ústředních orgánů státní správy České socialistické republiky. Tento kompetenční zákon (ve znění pozdějších předpisů) vymezuje základní působnost ministerstva.\n\nMinisterstvo zemědělství (orby) bylo zřízeno v roce 1868 a převzalo zemědělské agendy od ministerstva obchodu a národního hospodářství a berní záležitosti od ministerstva financí. Ministerstvu zemědělství náležela vrchní správa všech zemědělských záležitostí (polního hospodářství, lesnictví, vinařství, ovocnářství, hedvábnictví, chovu dobytka a včelařství, též vrchní řízení zemědělského, lesního a horního školství, vrchní správa zemědělského úvěru, pojištění a zemědělského spolčování, od roku 1872 vrchní správa státních lesů, statků, dolů a správa církevních statků a studijních fondů, správa státních hřebčinců, agenda při scelování pozemků, ochrana polí, honitby a rybářství.\n\n\n\n\nProtektorátní ministerstvo zemědělství spolupracovalo v rámci dvojkolejní okupační správy se svým protějškem v Úřadu říšského protektora (ÚŘP) - skupinou „Ernährung und Landwirtschaft” (E-L) a skupinou „Forst und Holzwirtschaft und Jagdwesen”, dále pak se svými podřízenými institucemi řízeného hospodářství - trhovými svazy. Ministerstvo zemědělství bylo na základě vládního nařízení ze dne 18. září 1939 zmocněno k celé řadě zásahů v zemědělském sektoru a formálně tak bylo nejvyšším orgánem řízeného hospodářství protektorátního zemědělství. Vládním nařízením ze dne 7. srpna 1940 obdrželo další kompetence a spravovalo veškeré záležitosti v oblasti výživy a zásobování obyvatelstva potravinami. Vedle toho bylo současně kontrolováno a úkolováno ÚŘP. Ministerstvo zemědělství řídili postupně: Ladislav Feierabend (do 26. ledna 1940), Mikuláš Bubna z Litic (26. 1. 1940 - 3. 2. 1940), Jaroslav Krejčí a od ledna 1942 až do konce války jako ministr zemědělství a lesnictví Adolf Hrubý. V roce 1942 bylo ministerstvo zemědělství přejmenováno na „Ministerstvo zemědělství a lesního hospodářství”. Z jeho působnosti byla vyjmuta agenda hospodářských škol, zemědělských vodních staveb a veterinární záležitosti.\n\nSekce I (Školství, osvěta, výzkumnictví), Eduard Reich\n\nSekce II (Hospodářství a sociální péče), J. Martinilík\n\nSekce III (Zemědělská technika), Václav Topol\n\nSekce IV (Zemědělská výroba), JUDr. Otto Frankenberger\n\nSekce V (Obchodní politika), Bohumír Hanosek\n\nSekce VI (Lesnictví), J. Martinilík\n\nSekce VII (Právní sekce)\n\nSekce VIII (Správa státních lesů a statků), Karel Šiman\n\nSekce IX (Pozemková reforma)\n\nSektion I (Landwirtschaftliches Lehrwesen und allgemeine Erzeugung / Zemědělské učitelství a všeobecná výroba), Hans Seeler\n\nSektion II (Tierzucht und tierische Erzeugung / Chov dobytka a živočišná výroba), S. Wiarda\n\nSektion III (Ackerbau und Pflanzenbau / Zemědělství a rostlinná výroba), H. Engelke\n\nSektion IV (Ernährungswirtschaft und öffentliche Bedarfsdeckung / Potravinářský průmysl a pokrytí potřeb veřejnosti), P. Hunecke\n\nSektion V (Gesetzgebung, allgemeine Rechts- und Verwaltungsangelegenheiten / Legislativa, obecné právní a správní záležitosti), F. J. Niemann\n\nSektion VI (Politischen Forstverwaltung / Politická lesní správa)\n\nZ působnosti nového ministerstva zemědělství a lesnictví byla vyňata agenda veterinární (přiřazena ministerstvu vnitra), věci zemědělského školství (přiřazeny ministerstvu školství), agenda vodního hospodářství, vodního práva a zemědělských vodních staveb (přešla na ministerstvo dopravy a techniky). Ministerstvo obdrželo naopak od ministerstva školství a národní osvěty agendu ochrany přírody a domoviny. Protektorátní pozemková a osídlovací politika vyústila v samostatnou odnož zemědělské politiky pod vlivem orgánů SS a Říšského komisaře pro upevnění němectví. Dne 24. dubna 1942 byl obnoven Pozemkový úřadu pro Čechy a Moravu (Bodenamt für Böhmen und Mähren), který obdržel všechnu agend odborů MZAL (dosud pod komisařskou správou) a jiné kompetence pro obchodování s pozemky.\n\nPo osvobození v roce 1945 byla dekretem prezidenta republiky č. 1/45 Sb. činnost ministerstva zemědělství obnovena. Nový organizační řád ministerstva byl vydán s platností od 28. července 1945. Ministerstvo zemědělství vykonávalo v poválečném Československu státní zemědělskou správu v nejvyšší instanci, na dalším stupni nově zřízené orgány státní moci a správy národní výbory (podle koncepce moskevského vedením Komunistické strany Československa. Po vytvoření Národní fronty Čechů a Slováků se stalo ministerstvo zemědělství (společně s ministerstvem vnitra) strategickým cílem komunistické strany. Prvním poválečným ministrem zemědělství stal Jůlius Ďuriš.\n\nI. Odbor (Péče o zemědělského člověka), který sestával z oddělení plánovacího, informačního, organizačního, zahraničního a oddělení zemědělského výzkumnictví. Spravoval Státní archiv zemědělský.\n\nII. Odbor (Živočišná výroba) měl v agendě chovu skotu, koní a drobných hospodářských zvířat.\n\nIII. Odbor (Rostlinná výroba) pro agendu obilovin, průmyslových rostlin, osiva, sadbu, šlechtění a ochrany rostlin, též agendu strojených hnojiv.\n\nIV. Odbor (Technický) sestával z oddělení strojního, stavebního, vodního hospodářství v zemědělství a meliorace, pro zemědělské zájmy v průmyslové výrobě a agendy úprav pozemkové držby.\n\nV. Odbor (Právní a sociální) se členil na oddělení legislativní, sociální, odbytu zemědělských výrobků a záležitostí UNRRA.\n\nVI. Odbor (Lesní) zajišťoval agendu organizační, správní a rozpočtovou, v jeho kompetenci se nacházely otázky spojené s prováděním tzv. lesní reformy, lesního hospodářství, zpeněžování dřeva, ochranou lesní půdy, lesním výzkumnictvím a myslivostí.\n\nVII. Odbor (Družstevní) sestával z oddělení propagace družstevnictví, zemědělských výrobních a ostatních družstev.\n\nVIII. Odbor (Ústřední ředitelství státních lesů a statků) byl tvořen skupinou státních lesů a skupinou polního hospodářství.\n\nIX. Odbor (Pozemková reforma) sestával z oddělení konfiskace a rozdělení půdy, oddělení pro osídlování a pro příděl půdy (pod nimiž se nacházely příslušné referáty) a z rozsáhlé agendy Národního pozemkového fondu. Odbor byl samostatnou právnickou osobou a v jeho čele stál předseda, jmenovaný na návrh ministra zemědělství vládou, byl obdařen širokou kompetencí a až do roku 1948 patřil platil za nejdůležitější odbor MZ.\n\nV roce 1951 byla ministerstvu zemědělství odňata agenda lesního hospodářství, která byla převedena do nově zřízené „ministerstvo lesů a dřevařského průmyslu”. V roce 1953 bylo zřízeno samostatné „ministerstvo státních statků”, které převzalo celou agendu státních statků dosavadního ministerstva zemědělství a pověřenectva zemědělství. Ve stejném roce došlo k opětovnému spojení ministerstva zemědělství a ministerstva státních statků do ministerstva zemědělství a v roce 1955 bylo opět ministerstvo státních statků vyděleno a v roce 1956 zrušeno společně s ministerstvem lesů a dřevařského průmyslu. \n\nJejich působnost byla přenesena na ministerstvo zemědělství, které bylo přejmenováno na „ministerstvo zemědělství a lesního hospodářství”. V roce 1960 mu byla přidělena i agenda vodního hospodářství a název změněn na „ministerstvo zemědělství, lesního a vodního hospodářství”. V roce 1965 byla zřízena „Ústřední správa vodního hospodářství” a agenda řízení vodního hospodářství byla z působnosti ministerstva zemědělství, lesního a vodního hospodářství vyňata a zřízeno opět „ministerstvo zemědělství a lesního hospodářství”. V roce 1967 bylo zřízeno „ministerstvo lesního a vodního hospodářství”, do jehož působnosti přešla agenda lesního hospodářství z ministerstva zemědělství a lesního hospodářství a agenda vodního hospodářství. Agenda zemědělská byla svěřena novému „ministerstvo zemědělství a výživy”.\n\nNa základě přijetí ústavního zákona o československé federaci České národní rady č. 2/1969 Sb. ze dne 8. ledna 1969 zřízeny ministerstva a ústřední orgány státní správy České socialistické republiky. Ústředním orgánem státní správy pro zemědělství, potravinářský průmysl, myslivost a rybářství se stalo ministerstvo zemědělství a výživy. Na úseku lesního a vodního hospodářství a ochrany čistoty ovzduší se ústředním orgánem stalo „ministerstvo vodního a lesního hospodářství”. Na federální úrovni byl zřízen výbor pro zemědělství a výživu.\n\nMinisterstvo zemědělství je ústředním orgánem státní správy pro\n\nMinisterstvo dále má 66 poboček - agentur pro zemědělství a venkov.\n\nMinisterstvo sídlí na adrese Praha 1-Nové Město, Těšnov 65/17 (další adresy této budovy: nábřeží Ludvíka Svobody 65/14, Klimentská 65/29, Stárkova 65/6).\n\nStavební pozemky na někdejším Petrském nábřeží vznikly úpravou koryta Vltavy a demolicí Helmových mlýnů, které v roce 1901 kompletně vyhořely. Kvůli zpevnění terénu stojí budova na 1740 pilotech. Neoklasicistní budovu navrhl architekt František Roith, stavěna byla v letech 1928–1932. Základní kámen položil ministr Otakar Srdínko 18. května 1928. Při stavbě bylo využito tehdy nejmodernější techniky, čtyřicetimetrových jeřábů, železobetonu a poprvé v Praze i litého betonu, což umožnilo provést hrubou stavbu za pouhý rok. Kolaudace stavby proběhla v březnu 1932. Celkový rozpočet byl 47 milionů korun, na jejím zhotovení se podílelo více než padesát odborných firem. Ve 4. patře je bývalý reprezentativní byt ministra, nynější pracovna ministra a jednací sály.\n\nPři výstavbě byl hojně využit přírodní kámen, zejména světlé žuly, například vnější obklad je z bílé slezské žuly z Jesenicka, na portál a obklad přízemí je použita středočeská požárská žula, hlavní římsa je z nevýrazně porfyrické žuly mrákotínské. Masivní zábradlí a část obkladů a dlažby jsou ze sliveneckého mramoru, na dvoranu a podesty byl použit jaroškovský mramor. Na části dlažeb byl použit šedý lipovský mramor. Ze zvláštního druhu lipovského mramoru, bílého, tmavě pravidelně pruhovaného (Cipollino S nebo zebra) jsou obloženy pilíře ve dvoraně i v poschodích budovy. Světle nebo tmavěji nahnědlé až narůžovělé odrůdy slovenského tuhárského mramoru byly použity na krby a parapety na schodišti. Z velmi dekorativního, medově zlatého tzv. onyxového mramoru ze Slovenska jsou části obkladů ve vestibulech.\n\nČtyři sedící ženské postavy nad vchodem, představující různé obory zemědělství, modelovali sochaři Karel Štipl a Jaroslav Brůha a odlil Franta Anýž.\n\nPůvodní oběžný výtah (páternoster), umístěný v levé části hlavního atria, vyrobila firma Kolben & Daněk, ČKD, roku 1930, roku 2004 byl vyměněn za zcela nový od firmy Kone, avšak dvanáct kabinek i dřevěné obložení a další viditelné prvky byly vyrobeny jako replika původního výtahu. Výtah obsluhuje 5 pater.\n\nV sobotu 16. května 2015 byla budova mimořádně zpřístupněna veřejnosti v rámci akce Open House. Možnosti využilo asi tisíc lidí.\n\nU předmostí Hlávkova mostu poblíž budovy ministerstva je umístěn pomník obětem kolektivizace zemědělství, metafora rašících obilných klasů obehnaných ostnatým drátem. K vybudování pomníku vyzvala v červnu 2001 valná hromada Asociace soukromého zemědělství ČR. Ve veřejné sbírce se sešlo přes 1,3 miliónu korun od 717 osob, magistrát zajistil úpravu pozemku pro pomník. Byl slavnostně odhalen v neděli 23. května 2004 ve 13. hodin. Autorem je Jiří Plieštik. Na pamětní desce je umístěn text ze Selských písní Josefa Václava Sládka.\n\n\n\n\n\nBudějovický Budvar, národní podnik\n\n\n\n\n\n"}
{"id": "115586", "url": "https://cs.wikipedia.org/wiki?curid=115586", "title": "Ministerstvo obrany České republiky", "text": "Ministerstvo obrany České republiky\n\nMinisterstvo obrany České republiky je ústředním orgánem státní správy na úseku obrany České republiky.\n\nMinisterstvo bylo zřízeno s účinností od 8. prosince 1992 zákonem č. 548/1992 Sb., kterým byl změněn zákon č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva. Současným ministrem obrany je Lubomír Metnar.\n\nMinisterstvo obrany je ústředním orgánem státní správy pro :\nMinisterstvo obrany :\n\nStruktura ministerstva dle oficiálních stránek (v dubnu 2012).\n\nMinisterstvo obrany České republiky má vlastní neveřejnou síť. Její předvolba je (+420) 973.\n\n\n"}
{"id": "115587", "url": "https://cs.wikipedia.org/wiki?curid=115587", "title": "Ministerstvo dopravy České republiky", "text": "Ministerstvo dopravy České republiky\n\nMinisterstvo dopravy České republiky je ústředním orgánem státní správy ve věcech dopravy. Odpovídá za tvorbu státní politiky v této oblasti a v rozsahu své působnosti i za její uskutečňování.\n\nMinisterstvo dopravy České socialistické republiky bylo zřízeno zákonem č. 2/1969 Sb., o zřízení ministerstev a jiných ústředních orgánů státní správy České republiky. Tento kompetenční zákon (ve znění pozdějších předpisů) vymezuje základní působnost ministerstva.\n\nPozději bylo na určitou dobu zrušeno (působnost vykonávalo federální ministerstvo dopravy). Po svém obnovení fungovalo jako Ministerstvo dopravy a spojů České republiky. Od 1. ledna 2003, kdy byla část působnosti převedena na nové Ministerstvo informatiky České republiky, má současný název \"Ministerstvo dopravy České republiky\".\n\nNejméně od roku 2012 přetrvávají snahy o sloučení ministerstva dopravy s ministerstvem průmyslu a obchodu do ministerstva hospodářství. S návrhem na sloučení přišla předsedkyně strany LIDEM a vicepremiérka Nečasovy vlády Karolína Peake v říjnu 2012 o odůvodněním, že činnost obou ministerstev jde ruku v ruce, přičemž úsporu odhadla na až sto milionů korun ročně, hlavně na podpůrných činnostech, jako je třeba účetnictví, personalistika, IT systémy. První náměstek ministra financí Ladislav Minčič (ODS) tehdy uvedl, že je to krok správným směrem, ministr průmyslu a obchodu Martin Kuba (ODS) označil plán za „v této chvíli za víceméně nerealizovatelný“ a odmítl stanout v čele sloučeného ministerstva, ministr dopravy Pavel Dobeš uvedl, že „práce na sloučení těchto dvou ministerstev by opravdu nebyla v rámci týdnů ani měsíců, ale poměrně dlouhého časového období.“ Ministr bez portfeje Petr Mlsna mimo jiné toto sloučení navrhl v lednu 2013 v rámci balíčku úsporných opatření a vláda Petra Nečase 16. ledna 2013 návrh schválila s tím, že sloučení má přinést úsporu 8,6 miliard Kč a má být proveden do konce volebního období. Podle dřívějších informací se sloučené ministerstvo mělo vrátit k názvu „ministerstvo hospodářství“ a vést jej měl dosavadní ministr průmyslu a obchodu. Pavel Švagr o týden později publikoval článek s historickým exkurzem a celoevropským porovnáním, se závěrem, že agendy obou ministerstev nemají mnoho průsečíků, jediným hlavním společným jmenovatelem je stavebnictví, respektive dopravní stavebnictví, kde však nelze čekat synergický efekt plynoucí ze sloučení obou resortů, a rozsah působnosti obou resortů je natolik široký, že požadavek na samostatné řízení je určitě namístě. Připomenul, že 18stránkový návrh 1. etapy úsporných opatření neobsahoval žádný konkrétní postup, harmonogram nebo vyčíslené očekávané úspory ani žádnou analýzu potenciálních duplicit či průsečíků agend.\n\nK záměru se vrátil premiér Andrej Babiš, když v lednu 2020 navrhl odvolání ministra dopravy Vladimíra Kremlíka kvůli předražené zakázce na elektronické dálniční známky a současně navrhl vedením resortu dopravy trvale pověřit vicepremiéra, ministra průmyslu a obchodu Karla Havlíčka, s čímž Miloš Zeman souhlasil. Mluvčí Hospodářské komory Miroslav Diro vyjádřil obavu, zda v takto krátkém čase bude vůbec možné v jedné osobě dva resorty uřídit. Z dlouhodobého hlediska podle něj myšlenka sloučení ministerstev není úplně nesmyslná, ale k tomu je potřeba realizovat mnoho legislativních i procesně organizačních kroků. Výkonný ředitel Svazu dopravy ČR Petr Kašík připomenul nestabilitu resortu dopravy a časté střídání ministrů s tím, že další změna v čele tohoto resortu by byla katastrofou, a řekl, že Havlíček bohužel nemůže mít žádný čas hájení. Pokud by snad ke sloučení mělo dojít, nemůže se podle něj jednat pouze o sloučení vrcholných funkcí, ale o koncepční změnu rozhodovacích procesů včetně revize odborných agend. Generální tajemník Sdružení automobilových dopravců Česmad Bohemia Vojtěch Hromíř konstatoval, že by případné kroky k jejich slučování měly být dobře zváženy a případně zredukována současná agenda každého z nich. Programový ředitel Svazu moderní energetiky Martin Sedlák uvedl, že spojením dopravy a průmyslu může vzniknout zajímavý celek ministerstva infrastruktury. Den poté, co premiér Babiš hovořil o spojení ministerstev průmyslu a obchodu, dopravy a pro místní rozvoj nebo ministerstva práce a sociálních věcí s ministerstvem zdravotnictví, sice potvrdil, že dvě ministerstva povede až do konce volebního období jeden ministr, ale zároveň řekl: „Nikdo nejde ta ministerstva slučovat, ale to řízení bude takto, a myslím, že je to dobře.“ Proti slučování ministerstev se mezitím postavila jak koaliční ČSSD, tak KSČM, na jejíž podpoře vláda stojí, přičemž předseda KSČM Vojtěch Filip řekl, že pověření Havlíčka vedením i ministerstva dopravy považuje za dočasné.\n\nBudova ministerstva dopravy stojí na adrese Praha 1-Nové Město, nábřeží Ludvíka Svobody 1222/12 (vedlejší adresy budovy jsou Stárkova 1222/3, Lodní mlýny 1222/2, Klimentská 1222/27). Budova je zároveň sídlem akciové společnosti České dráhy a jejího ředitelství, dále zde sídlí Ředitelství vodních cest ČR atd.\n\nPřed postavením této budovy působilo ministerstvo železnic na sedmi adresách, nejvíce úředníků v Dlážděné ulici, mnoho také v budově ČSD v tehdejší Palackého, později Křižíkově ulici.\n\nBudova byla původně postavena v letech 1927–1932 (dle Památkového katalogu 1922–1933) pro československé ministerstvo železnic. Byla jednou ze tří státních reprezentativních budov, která nechala československá vláda postavit na novém nábřeží, které vzniklo zrušením vltavských ramen a ostrovů a demolicí vyhořelých Helmovských mlýnů na bývalém Petrském nábřeží. Architektem budovy byl Antonín Engel, jehož návrh uspěl ve veřejné soutěži. Hlavním dodavatelem byla Českomoravská stavební společnost. Do provozu byla budova uvedena 1. července 1932.\n\nMonumentální neoklasicistní reprezentativní symetrická obdélníková budova má šestipatrový střed a třípatrová křídla. Hlavní průčelí se zdůrazněným vchodem je obráceno k nábřeží, dvě nárožní křídla po stranách od vchodu jsou předsunutá. Fasáda je členěna spíše vertikálně, především svislými pilíři mezi každým oknem, okna jsou malá, přísně čtvercová. Komplex se obtáčí kolem čtyř ústředních dvorů, z toho tři jsou otevřené a jeden tvoří uzavřené atrium se schodištěm, za hlavním vchodem z nábřeží. Hala, členěná svazkovými pilíři, je shora nepřímo osvětlena matně proskleným kazetovým stropem, uplatňuje kombinaci ušlechtilých materiálů šedého kamene, zlatavé mosazi a bílého mramoru. Původně měla budova 847 místností, 1770 dveří a 2470 oken. Telefonní ústřednu třidičového systému pro 650 účastníků dodala firma Elektrotechna. Postupné navyšování nákladů na okázalou stavbu vyvolalo v prvorepublikovém parlamentu několik interpelací, které vládu obviňovaly z mrhání veřejnými prostředky.\n\nNa sokl ministerstva byla použita světlá požárská žula, tmavá slezská žula byla použita na leštěný obklad pilířů a pilastrů ve dvoraně. Hořický pískovec (z Raimanova lomu u Hořic) byl ve velkém rozsahu použit na kvádrový a deskový obklad všech průčelí mimo severního. Šestnáct soch na atice severního průčelí je zhotoveno z tvrdého boháňského pískovce z východního okraje Hořického hřbetu, z téhož materiálu je i kvádrový a deskový obklad severního průčelí a rizalitů a většina architektonických článků. Portály a hlavní římsa jsou z bělavého, tvrdého a rovněž křídového pískovce královédvorského. Na sokly v ministerstvu byl použit černý, bíle žilkovaný kosořský mramor. Zábradlí hlavního schodiště, ochoz, krby a lavice ve dvoraně a části dlažeb jsou z převážně bílého, hnědavě, zelenavě nebo růžově pruhovaného sněžníkovského mramoru z Velké Moravy. Z efektního černého lipovského mramoru jsou zárubně ve Slavnostní síni, sokly a části dlažeb. Na části dlažeb byl použit šedý lipovský mramor, bílý lipovský mramor pak na hlavice a patky pilířů ve dvoraně, obklady stupňů hlavního schodiště a části dlažeb. Na obklady dvorany a krbů byly použity dekorativní světle nebo tmavěji nahnědlé až narůžovělé odrůdy slovenského tuhárského mramoru.\n\nAtika rizalitů vrcholí čtyřmi alegorickými pískovcovými sochami Josefa Mařatky (Textilnictví, Obilnictví, Hutnictví, Hornictví), dvěma symbolickými sousošími od Josefa Pekárka a dvěma sousošími Ladislava Kofránka. Nároží jsou kryta čtyřmi mohutnými plastikami orlů, střední část střechy je v rozích završena čtyřmi okřídlenými koly.\n\nDnes jsou v budově tři oběžné výtahy (páternostery) od Transporty Chrudim, původně zde bylo oběžných výtahů ještě více. Dva oběžné výtahy byly v ústřední části budovy u hlavního vchodu z nábřeží, jeden z nich však byl v 80. letech nahrazen obyčejným výtahem. Hlavní oběžný výtah byl vyroben roku 1982, má 7 stanic, od suterénu až po 5. patro, a 15 kabin. Další dva oběžné výtahy, vyrobené roku 1983, jsou situovány do Klimentské ulice. Jezdí mezi suterénem a třetím patrem (budova je pětipatrová), každý výtah má 12 kabinek.\n\nV době socialismu v letech 1960–1990 byla budova sídlem Ústředního výboru Komunistické strany Československa. V budově byl i byt generálního tajemníka Gustáva Husáka. Proto byl Těšnovský tunel, který ukrývá pobřežní komunikace před budovou do podzemí, neoficiálně přezdíván Husákovo ticho. V Husákově době byl také u budovy vybudován protiletecký kryt; do roku 2002 byl plně funkční, pří povodni roku 2002 však bylo vybavení zničeno.\n\nV říjnu 2013 se v budově konal první den otevřených dveří.\n\nBudova je od roku 1975 zapsána jak kulturní památka, nyní pod rejstříkovým číslem 40920/1-1766.\n\n\n\n\n\n\n\n"}
{"id": "115588", "url": "https://cs.wikipedia.org/wiki?curid=115588", "title": "Ministerstvo informatiky České republiky", "text": "Ministerstvo informatiky České republiky\n\nMinisterstvo informatiky České republiky bylo v letech 2003–2007 ústředním orgánem státní správy pro informační technologie a poštovní služby.\n\nMinisterstvo bylo zřízeno s účinností od 1. ledna 2003 zákonem č. 517/2002 Sb., kterým byl také změněn zákon č. 2/1969 Sb., o zřízení ministerstev a jiných ústředních orgánů státní správy České republiky, ve znění pozdějších předpisů. Tento kompetenční zákon vymezoval základní působnost ministerstva. Na ministerstvo přešla působnost Úřadu pro veřejné informační systémy a působnost Ministerstva dopravy a spojů na úseku spojů, jakož i kompetence Úřadu pro ochranu osobních údajů v oblasti elektronického podpisu.\n\nMinisterstvo informatiky bylo zrušeno k 1. červnu 2007 zákonem č. 110/2007 Sb. Jeho úkoly převzaly Ministerstvo vnitra, Ministerstvo průmyslu a obchodu a Ministerstvo pro místní rozvoj.\n\nMinisterstvo sídlilo na adrese Havelkova 2, která byla v roce 2009 přejmenována na Siwiecovu, v Praze na Žižkově a oficiální webové stránky mělo na adrese https://web.archive.org/web/20060824185720/http://www.micr.cz/. \n\nMinisterstvo informatiky \n\n\n\n"}
{"id": "115589", "url": "https://cs.wikipedia.org/wiki?curid=115589", "title": "Ruská měrná soustava", "text": "Ruská měrná soustava\n\nPoslední ruská měrná soustava byla schválena 16. června (4. června podle v Rusku platného juliánského kalendáře) 1899 a platila do zavedení metrické soustavy po revoluci. Navazovala na starší ruské soustavy, ale byla částečně navázána i na anglo-americkou soustavu (základní jednotky délky měly stejnou velikost ale měly jiné dělení a násobky).\n\n\n\n\n\n\n"}
{"id": "115590", "url": "https://cs.wikipedia.org/wiki?curid=115590", "title": "Český svaz ledního hokeje", "text": "Český svaz ledního hokeje\n\nČeský svaz ledního hokeje (ČSLH, od roku 2018 používá marketingové označení Český hokej) je zastřešující organizace pro dění v ledním hokeji v Česku. Po právní stránce se jedná o spolek. V roce 1908 byl český svaz jedním ze zakládajících členů tehdejší Mezinárodní federace ledního hokeje. K mezinárodním zápasům vysílá českou hokejovou reprezentaci, která navazuje na úspěchy československé hokejové reprezentace a hokejové reprezentace Čech, i reprezentační juniorské výběry.\n\nPodle stanov v rámci Českého svazu ledního hokeje působí sedm orgánů. Jednou za dva roky se schází jako nejvyšší orgán svazu konference, která bývá jednou za čtyři roky volební. Mezi konferencemi řídí ČSLH jedenáctičlenný výkonný výbor, v jehož čele stojí předseda svazu. V rámci ČSLH působí různé odborné komise, kterých je nyní 13 (arbitrážní, disciplinární, smírčí, rozhodčích, brankářská, veteránská, mládeže, ženského hokeje, sportovnětechnická, lékařská, ekonomická, marketingová, trenérskometodická). Stálým orgánem mezi konferencemi je také dozorčí rada. Členy svazu mohou být kromě klubů i fyzické osoby. Hokejové kluby jsou sdružené v jednotlivých krajích České republiky do 14 krajských svazů. Stanovy ČSLH dále předpokládají existenci okresních výkonných výborů.\n\nČSLH je také zakladatelem dceřiné firmy PRO-HOCKEY Cz, s. r. o., která vlastní marketingová a televizní práva související českými hokejovými reprezentacemi (včetně juniorských).\n\nZ hokejových soutěží ČSLH organizuje na centrální úrovni I. a II. ligu mužů, ligu žen a extraligy (ligy) žáků, dorostu a juniorů. Na krajské úrovni organizují přebory různých věkových kategorií krajské svazy (např. Krajské hokejové přebory).\n\nČeský svaz ledního hokeje sdružuje v současnosti okolo 100 000 registrovaných hráčů, z toho kolem 75 000 v kategorii mužů a kolem 23 000 v kategorii juniorů. Zaregistrováno je také asi 2000 žen. V zemi je k dispozici 81 hřišť.\n\nČeský svaz ledního hokeje čelí dlouhodobě kritice za tabulkové hodnoty hráčů, které jsou přirovnávány k novodobému otroctví. Jedním z největších kritiků svazu je Hráčská asociace.. Zatím prvním známým hokejistou, který se smluvně vyvázal z tolik kritizovaných tabulkových hodnot je Adam Jehlička.\n\nSvaz vznikl z iniciativy funkcionáře Slavie Praha Emila Procházky, který poslal přihlášku do právě vznikající LIHG již 15. listopadu 1908, ačkoli ustavující valná hromada Českého svazu hokejového se konala až 11. prosince. Valné hromady se zúčastnili delegáti z 12 sportovních klubů. Okamžitě se však projevily spory mezi zástupci Slávie a Sparty Praha a valná hromada se musela posléze ještě třikrát zopakovat. Prvním předsedou svazu se na více než jen několik dní tak stal až 13. ledna 1909 Jaroslav Potůček z BZK Praha. Svaz vzápětí rozhodl o vyslání reprezentačního mužstva, pro jehož hráče se později vžilo označení hokejoví mušketýři, na mezinárodní turnaj do francouzského Chamonix.\n\nSvaz neoplýval penězi a šíření ledního hokeje (nazývaného pro odlišení od bandy hokeje kanadský) napomáhal alespoň tím, že jeho představitelé uveřejňovali články v různých časopisech. Zvláště aktivní byl v tomto směru zástupce českého svazu v LIHG a brankář hokejových mušketýrů Josef Gruss a zajímavými myšlenkami se prezentoval v tisku také střelec první české reprezentační branky Jan Palouš. Po úspěchu reprezentace na mistrovství Evropy v ledním hokeji 1911 se svazu podařilo získat pořadatelství dalšího mistrovství. To však bylo posléze anulováno, protože Rakouský hokejový svaz nebyl v době jeho konání ještě členem LIHG a nerozhodné utkání českých hokejistů s německými se přes protesty soupeře nezopakovalo. Tehdejší předseda českého svazu Procházka v reakci na toto rozhodnutí na svou funkci rezignoval.\n\nČeský svaz před první světovou válkou střídavě sdružoval asi dvě desítky klubů, které si však musely pořádat turnaje samy. Svaz se více soustředil na uhájení pozic na mezinárodní scéně. Na rozdíl od fotbalu se hokejovému svazu podařilo uhájit členství v LIHG na národním principu místo státního po celé toto kritické období.\n\nPo vzniku Československa se v roce 1919 ustavil Československý svaz hokejový (ČSSH) jako organizace, pod kterou kromě ledního hokeje spadal i bandy a pozemní hokej. Lední hokej tehdy provozovala asi třetina z 25 členských klubů. Po úspěchu hokejové reprezentace na olympijském hokejovém turnaji v roce 1920 se sekce ledního hokeje pod předsednictvím úspěšného reprezentanta Jana Fleischmanna v roce 1921 pojmenovala jako Československý svaz kanadského hokeje (ČSSKH).\n\nV posledním měsíci roku 1923 došlo k rozštěpení svazu, když se od něj pod vedením Karla Hartmanna ze Sparty oddělila Československá asociace kanadského hokeje (ČSAKH). Uklidnění situace nepřispělo ani to, že se v lednu následujícího roku pořádalo svazové mistrovství, na němž se poprvé bojovalo o putovní pohár darovaný prezidentem T. G. Masarykem. Spory naopak ovlivnily též nominaci na hokejový turnaj zimních olympijských her 1924, přestože se tomu snažila Československá obec sportovní zabránit. Z klubů, které se přiklonily k ČSAKH, odjel reprezentovat pouze Josef Maleček, který dostal jako voják konající prezenční službu účast rozkazem z ministerstva obrany. Ke sjednocení svazu došlo po roce především pod vlivem přiděleného pořadatelství mistrovství Evropy v ledním hokeji 1925.\n\nDomácí mistrovství ozdobené zlatými medailemi výrazně pomohlo svazu v propagaci ledního hokeje na úkor bandy na Slovensku, kde se po určitých peripetiích uskutečnilo. V roce 1927 sdružoval svaz dvojnásobný počet klubů vůči stavu po první světové válce, čemuž však neodpovídal počet registrovaných hráčů. Registrace byla tedy prohlášena za nutnou podmínku pro každého hráče, aby se mohl zúčastnit zápasu. V dalším roce došlo k oddělení struktur ledního a pozemního hokeje. Zároveň začal být řešen problém paralelní existence svazů národnostních menšin na území Československa. Německým klubům sdruženým v Deutscher EisHockey Verband (DEHV) hrozil od LIHG mezinárodní bojkot, ovšem situace se rychle zlepšovala. V lednu 1929 byla např. sehrána utkání mezi týmy Prahy a Opavy, v níž byli soustředěni nejlepší hokejisté německého původu na československém území. Na mistrovství Evropy v ledním hokeji 1929 pak odjeli s československým reprezentačním týmem čtyři hráči z Opavy, z nichž se o další titul výrazně zasloužil klíčovými góly ve dvou prodlouženích v rozhodujících zápasech Wolfgang Dorasil.\n\nPo úspěšném mistrovství se svaz dočkal i definitivního příslibu stavby zimního stadiónu s první umělou ledovou plochou v Československu. Stavba stadiónu na Štvanici v Praze se potýkala s celou řadou problémů. Ty mimo jiné svazu znemožnily uspořádat mistrovství Evropy v ledním hokeji 1932 v Praze. Na podzim 1931 vznikla Československá liga kanadského hokeje (ČSLKH), která sloučila kluby z československého i německého svazu. Pět let byl jejím předsedou Jaromír Citta z tehdy suverénně nejlepšího československého klubu LTC Praha. Svou práci také započal Sbor soudců, který sdružil rozhodčí jako další důležité účastníky každého hokejového utkání. Dne 6. listopadu 1932 se odehrálo oficiální a trvalé otevření zimního stadiónu na Štvanici. O čtvrt roku později se na něm odehrálo mistrovství světa v ledním hokeji 1933, při němž českoslovenští hokejisté získali další titul mistra Evropy.\n\nZatímco počet žup, do nichž byly hokejové kluby rozděleny, se pohyboval kolem 15, počet hokejových klubů spadajících pod ČSLKH a registrovaných hráčů ledního hokeje narůstal až do roku 1938. V ČSLKH byly tehdy již zapojeny i maďarské hokejové kluby působící na československém území. Celkově držel ČSLKH v roce 1938 s 361 členskými kluby pozoruhodný evropský primát. Zásluhu na tom mělo pořadatelství mistrovství světa a angažování kanadských hokejistů především pražskými kluby. Obě tyto skutečnosti mohly za růst popularity ledního hokeje i u veřejnosti. Z kanadských hráčů přispěl k utváření československého ledního hokeje nejvíce Mike Buckna, který na mistrovství světa v ledním hokeji 1938 v Praze působil u domácího mužstva na trenérském postu. Svazu se v těchto příhodných podmínkách podařilo ustavit a dohrát alespoň dva ročníky státní ligy jako nové celostátní soutěže klubů ledního hokeje. I to byl v podmínkách, kdy byla v Československu k dispozici jediná stálá umělá ledová plocha velký úspěch.\n\n\n\n"}
{"id": "115595", "url": "https://cs.wikipedia.org/wiki?curid=115595", "title": "Česká měrná soustava", "text": "Česká měrná soustava\n\nČeské království mělo svou měrnou soustavu, která se postupně vyvíjela. Tato měrná soustava platila od roku 1268. V roce 1765 za panování Marie Terezie byla do Čech importována rakouská měrná soustava, jejímž základem byl vídeňský sáh (1,89648384 m).\n\nZákladem byl pražský loket o délce 593 mm, jehož vzor byl zazděn do novoměstské radniční věže. \n\n\n\n"}
{"id": "115604", "url": "https://cs.wikipedia.org/wiki?curid=115604", "title": "Střížovický vrch", "text": "Střížovický vrch\n\nStřížovický vrch je hora tvořící jednu z dominant města Ústí nad Labem. Na jeho plochém hřebeni se nalézá bezodtoký chovný rybník a převaděč Českých radiokomunikací. Dále je zde možno nalézt kynologické cvičiště a vodohospodářské zařízení s ochranným pásmem. Přes hřbet kopce vedou dva hlavní tahy:\n\nByly zažehnány plány na přeměnu části vrchu na tzv. „Eden park“, což by si vyžádalo hrubý zásah do krajiny a křehkého ekosystému. Probíhají iniciativy pro odstranění černých skládek a nepořádku. Existuje internetové hlasování kvůli iniciování stavby rozhledny na vrchu.\n\n\nZe Střížovického kopce (severní část hřebenu) je otevřený výhled na České středohoří, zejména na dominantní centrální vrcholy, jako jsou např. Kletečná, Milešovka, dále třeba Bořeň. V kotlině pod Krušnými horami jsou vidět Teplice, Krupka, Chlumec a Chabařovice (jihozápadní část hřebenu). Z krušnohorských vrcholů je vidět zejména dominantní Komáří hůrku, Cínovec, Měděnec, za dobré viditelnosti dokonce téměř 90 km vzdálený Klínovec.\n\nSeverní výhled, ztížený lesním porostem, zastupuje např. vrchol Radešín.\n"}
{"id": "115606", "url": "https://cs.wikipedia.org/wiki?curid=115606", "title": "Stodolní (Ostrava)", "text": "Stodolní (Ostrava)\n\nStodolní ulice v centru Ostravy je unikátní fenomén ostravského společenského života. V ulici samotné a v jejím těsném okolí se nacházejí desítky barů, restaurací a klubů, které jsou zejména o víkendu hojně navštěvovány mladou a střední generací. Její popularita s sebou však nese i negativní aspekty v podobě zvýšené kriminality. Proto je ulice pod dohledem policejních hlídek a kamerového systému. V roce 2006 byla ulice rekonstruována.\n\nDne 20. listopadu 2007 byla poblíž konce ulice otevřena nová vlaková zastávka \"Ostrava centrum\" (od 15. června 2008 změněn název na \"Ostrava-Stodolní\") ležící na trati Ostrava - Valašské Meziříčí, která má usnadnit dopravu do centra Ostravy.\n\n"}
{"id": "115611", "url": "https://cs.wikipedia.org/wiki?curid=115611", "title": "Koňský pramen", "text": "Koňský pramen\n\nKoňský pramen je přírodní památka ev. č. 1787, která se nachází v okrese Cheb přibližně 5,5 km od Mariánských Lázní v údolí Chotěnovského potoka. Chráněné území je v péči AOPK ČR - Správy CHKO Slavkovský les.\n\nDůvodem ochrany jsou vývěry přírodní uhličité kyselky převážně s hořečnato až železnatým složením.\nGeologický podklad tvoří amfibolity s vložkami pararul. Při botanickém průzkumu byly zjištěny 4 druhy mechorostů a 26 druhů cévnatých rostlin, nebyl zjištěn žádný chráněný druh. Vlastní pramen je hydrouhličitanová vápenatohořečnatá slabě mineralizovaná studená kyselka o teplotě přibližně 8 °C a pH 5,3, s obsahem 2 197 mg volného CO na 1 litr. Vydatnost pramene je 19,8 litru/min.\nU pramene je umístěna informační tabule. Dle pověsti se v bažinatém okolí během třicetileté války utopil jízdní oddíl, což mělo dát původ jménu pramene.\nStejná pověst se však traduje i o Vlčích pramenech u Velké Hleďsebe. \nV roce 1995 byla nad pramenem instalována stříška, která byla v roce 2003 rekonstruována, v současnosti (jaro 2015) však chybí.\n\n"}
{"id": "115614", "url": "https://cs.wikipedia.org/wiki?curid=115614", "title": "Konvalinkový vrch", "text": "Konvalinkový vrch\n\nKonvalinkový vrch (snad díky občasnému výskytu zmijí nazýván místními jako \"Hadí vrch\") je pískovcový vrch o výšce 290 m n. m. Nachází se v okrese Česká Lípa severozápadním směrem od obce Staré Splavy. Na jeho vrcholu stával malý hrad.\nNa území kopce se dříve vyskytovala samostatná stejnojmenná přírodní památka ev. č. 183. Přírodní památka byla zrušena v roce 2012 a její území bylo zahrnuto do NPP Jestřebské slatiny.\n\nSamotný Konvalinkový vrch s nadmořskou výškou 260–291 metrů geomorfologicky spadá do celku Ralská pahorkatina, podcelku Dokeská pahorkatina, okrsku Jestřebská kotlina a podokrsku Jestřebská rovina.\n\nRozloha přírodní památky byla 3,02 ha, výška je od 260 do 291 m n. m., nad okolním terénem je 30 metrů. Roste zde borový les s výskytem borovice lesní, modřínu opadavého, smrku ztepilého a břízy bělokoré. Z květeny mimo rojovníku zde roste tučnice česká a prstnatec český. Ze zástupců fauny zde bylo zaznamenáno 20 druhů ptáků, dále zmije obecná a ještěrka živorodá. Louky v okolí jsou od roku 1990 koseny. Vrch půdorysně oválného tvaru je z třetiny na katastru 659 061 obce Jestřebí, zbytek v katastru 628 212 Doksy u Máchova jezera.\n\nProtože na úpatí vrchu navazují chráněné louky Slunečného dvora, mají obě chráněná území společnou informační tabuli. Na vrcholu skály jsou dobře patrné vytesané otvory po stavbě hradu.\nZhruba 150 m od severovýchodního okraje památky vede železniční trať 080, nejbližší zastávky jsou Staré Splavy (3 km) a Jestřebí (2 km). Zhruba 250 metrů severně vede modře značená turistická cesta ze Starých Splavů do Jestřebí. Přímo k vrchu značená cesta není.\n\nNa Konvalinkovém vrchu (či vršku) objevil v roce 1969 amatérský historik Petr Randus zbytky blíže neznámého dřevěného hradu, jehož existence je na základě archeologického výzkumu datována do období od 2. poloviny 13. století do počátku 14. století. Na lokalitě ve výšce 290 m n. m. jsou viditelné pouze stopy po úpravě skály, jakékoliv náznaky vnitřní zástavby nejsou patrné. Na mapě z roku 1846 byl zakreslen pod názvem \"Wüste Schloss\" (Pustý zámek). V poslední době se objevují domněnky, že hrad byl předchůdcem blízkého hradu Jestřebí. Další možností je, že šlo o manské sídlo Hákov, patřící k Bezdězu.\n\n"}
{"id": "115617", "url": "https://cs.wikipedia.org/wiki?curid=115617", "title": "Kopáčovská", "text": "Kopáčovská\n\nKopáčovská je přírodní památka ev. č. 986, která se nachází v okrese Písek na severovýchodním okraji obce Čimelice v jejímž katastrálním území i leží. Oblast leží v jednom z přilehlých údolích řeky Skalice v nadmořské výšce 416 až 424 m n. m. Přírodní památku tvoří malý rybník, pás lesa a mokřadní louka se vzácnou flórou, skrze kterou protéká bezejmenný potok odvádějící vodu z rybníku. Správa AOPK České Budějovice.\n\nDůvodem ochrany je mokřadní louka s hojným výskytem upolínu evropského (\"Trollius europaeus\"), dále pak se zde vyskytuje kosatec sibiřský (\"Iris sibirica\"), hadí jazyk obecný (\"Ophioglossum vulgatum\"), prstnatec májový (\"Dactylorhiza majalis\"), ostřice dvouřadá (\"Carex disticha\"), ostřice Hartmanova (\"Carex hartmanii\") a svízel severní (\"Galium boreale\"). Mimo chráněné rostliny se zde vyskytují i vzácní zástupci fauny jako skokan zelený (\"Pelophylax esculentus\"), užovka obojková (\"Natrix natrix\") a žluva hajní (\"Oriolus oriolus\").\n\nKopáčovská se rozkládá na katastrálním území obce Čimelice v okrese Písek, konkrétně severozápadně od obce poblíž silnice spojující Čimelice s obcí Králova Lhota. Území má rozlohu 1,03 ha a je situováno v nadmořské výšce mezi 416 až 422 m n. m. mezi dvojicí nízkých vrcholků. Celá oblast se nepatrně uklání k západu. Na jižním a severovýchodním okraji je obklopeno zalesněnými pozemky částečně do území památky zasahujícími, kdežto na severu a východě se nachází zemědělsky využívané louky a pole. Západní hranici pak tvoří zmiňovaná pozemní komunikace mezi obcemi.\n\nKolem území není vyhlášeno zvláštním předpisem ochranné pásmo, tedy se za ochranné pásmo považuje dle zákona 50 metrová zóna od hranice.\n\nK dřívějšímu využívání území nejsou známy žádné podrobnosti. Pravděpodobně byla ale louka využívána k příležitostné pastvě či kosení. V západní části území se historicky pravděpodobně nacházel další malý rybník, případně za vznik podmáčeného území mohla výstavba pozemní komunikace. Přírodní památka byla zřízena vyhláškou planárního zasedání Okresního národního výboru Písek ze dne 4. prosince 1985 s datem účinnosti 1. února 1986. Za komunismu území obhospodařovala Lesní správa Milevsko, nicméně po restitucích majetku je plocha celé lokality v soukromém vlastnictví. Kosení pak zajišťuje Krajský úřad Jihočeského kraje.\n\nV 90. letech 20. století uvádí průzkum lokality, že část území byla dlouhodobě nekosena a tedy zanedbána. V prostoru středové odvodňovací stoky (potoku) rostly hojně ruderální druhy jako například kopřiva dvoudomá (\"Urtica dioica\"). Zlepšením péče a pravidelným sečením se daří tyto nepůvodní druhy postupně zatlačovat a umožňovat návrat původních společenstev.\n\nV roce 2010 byl schválen plán péče o lokalitu na období 1. ledna 2010 až 31. prosince 2019.\n\nLokalita spadá do mírně teplé klimatické oblasti MT11, pro kterou je charakteristické mírně teplá zima a dlouhé, teplé a suché léto. Průměrná teplota je mezi 5 až 6 °C. Z geomorfologického pohledu spadá lokalita do Táborské pahorkatiny, okrsku Zvíkovské pahorkatiny.\n\nPodloží je tvořeno amfibol-biotitickým granodioritem a granitem středočeského plutonu. Na tomto horninovém podkladu jsou usazeny deluviofluviální sedimenty v podobě hlinitých písků a jílovopísčitých hlín holocenního stáří. Na samotném povrchu je pak půdní profil tvořený převážně kyselou kambizemí pseudoglejovou a glejem typickým.\n\nVe východní části území se rozkládá bezejmenný rybník. Na západním okraji pod hrází pak začíná krátký bezejmenný potok tekoucí přímo západním směrem a odvádějící vodu z rybníka do Skalice. Jen na západním okraji území se potok částečně rozlévá a vytváří menší mokřad. Potok se následně vlévá do řeky Skalice tvořící jeden z přítoku řeky Otavy v místě, kde již ale Otava tvoří část přehradní nádrže Orlík.\n\nDnes je hlavním rostlinným společenstvem na lokalitě luční porost vlhkých a střídavě vlhkých stanovišť svazu \"Calthion\" a \"Molinion\", které i vzájemně mezi sebou přechází v závislosti na konkrétní části lokality. Ve střední části přírodní památky se tak na pravém břehu potoka vyskytují spíše louky střídavě vlhkého charakteru. V této části se nejvíce vyskytují zástupci svízelu severního (\"Galium boreale\") vytvářející až souvislé porosty, dále prstnatce májového (\"Dactylorhiza majalis\") v počtu desítek kvetoucích rostlin a úpolínu nejvyššího (\"Trollius altissimus\"), který je zde v počtu přibližně 200 kvetoucích rostlin. Na přibližně 2 metrech čtverečních se v této části taktéž vyskytuje i silně ohrožený kosatec sibiřský (\"Iris sibrica\"). Předpokládá se, že historicky před příchodem člověka se na lokalitě vyskytovaly luhy a olšiny třídy \"Salicetae purpureae\", \"Alnetae glutinosae\" a \"Querco-Fagetea\".\n\nZ dalších významných druhů zde roste hadí jazyk obecný (\"Ophioglossum vulgatum\") s výskytem přibližně 10 rostlin dle průzkumu z roku 2009, dále ostřice dvouřadá (\"Carex disticha\") vytvářející vitální populaci a málo početná populace ostřice Hartmanovi (\"Carex hartmanii\").\n\nV roce 1994 zde byl zmapován výskyt silně ohroženého skokana zeleného (\"Pelophylax esculentus\"), z plazů pak ohrožená užovka obojková (\"Natrix natrix\").\n\nDle průzkumu z roku 1994 se zde z ptáků vyskytuje silně ohrožená žluva hajní (\"Oriolus oriolus\").\n\nPřírodní památka je s ohledem na svou rozlohu značně zranitelná. Hlavní nebezpečí představují ruderální druhy rozšiřující se z okolních pozemků podél středové odtokové strouhy. Jedná se převážně o kopřivu dvoudomou (\"Urtica dioica\"), pcháč rolní (\"Cirsium arvense\"), svízel přítulu (\"Galium aparine\") a pýr plazivý (\"Elytrigia repens\"). Těmto druhům se daří na hrázi rybníka a na místech, kam byla dříve vyhrnuta hlína z potoka či rybníka. Účinnou ochranou před šířením těchto druhů je pravidelné kosení lokality.\n\nAktuální plán péče uvádí, že s ohledem na nedostatečnou četnost sečení do roku 2009, se ruderální společenstva úspěšně šířila napříč lokalitou a vytlačovala tak původní cenná společenstva rostlin. Plán péče tak doporučuje zvýšit četnost kosení a to minimálně 2 krát ročně. Taktéž uvádí, že dříve nekosená část území se začíná pozvolna zotavovat.\n\nLokalita leží mimo značená turistické trasy. K přírodní památce Kopáčovská se dá dostat z Čimelic po silnici vedoucí do obce Králova Lhota. Za mostem přes řeku Smutnou se nachází přibližně po 300 metrech po pravé straně sjezd na polní cestu vedoucí k rybníku Nerestec. Tato polní cesta prochází severně od přírodní památky a postupně se k ní přibližuje, až v severovýchodním a východním cípu tvoří její hranici.\n\n"}
{"id": "115621", "url": "https://cs.wikipedia.org/wiki?curid=115621", "title": "Kopaniny", "text": "Kopaniny\n\nNázev Kopaniny může označovat:\n\n\n\n\n"}
{"id": "115624", "url": "https://cs.wikipedia.org/wiki?curid=115624", "title": "Kopaniny (přírodní památka, okres Písek)", "text": "Kopaniny (přírodní památka, okres Písek)\n\nKopaniny je přírodní památka ev. č. 987, která se nachází přibližně kilometr jihovýchodním směrem od vsi Zbonín v okrese Písek nedaleko Mirovic. Správa AOPK České Budějovice.\n\nDůvodem ochrany je zbytek reliktního boru, který dosahuje stáří přes 170 let. Chráněný les se nachází na levém břehu Otavy tvořící již část Orlické přehrady na skalnatém úbočí.\n\nMezi zastoupenými dřevinami je zde možné nalézt borovici lesní (\"Pinus sylvestris\") a habr obecný (\"Carpinus betulus\"). Nižší bylinné patro je ideální pro rostliny, které preferují suché skalnaté podloží jako např. lilie zlatohlavá (\"Lilium martagon\"), chrpa chlumní (\"Centaurea triumfettii\") a tařice skalní (\"Aurinia saxatilis\"). Mimo vzácné zástupce flory se zde nachází i chránění zástupci fauny respektive brouků jako silně ohrožený tesařík obrovský (\"Cerambyx cerdo\"), roháč obecný (\"Lucanus cervus\"), svižník lesní (\"Cicindela sylvatica\") či střevlík Ullrichův (\"Carabus ullrichii\").\n\nOblastí prochází tzv. Sedláčkova stezka, která vede z královského města Písek až na Orlík.\n\n"}
{"id": "115625", "url": "https://cs.wikipedia.org/wiki?curid=115625", "title": "Kopaniny (přírodní památka, okres Prostějov)", "text": "Kopaniny (přírodní památka, okres Prostějov)\n\nKopaniny je přírodní památka ev. č. 1246, která se nachází v okrese Prostějov západně od obce Ondratice na březích Ondratického potoka. Oblast spravuje Krajský úřad Olomouckého kraje.\n\nDůvodem ochrany je lokalita trličníku brvitého a refugium obojživelníků.\n"}
{"id": "115626", "url": "https://cs.wikipedia.org/wiki?curid=115626", "title": "Magion", "text": "Magion\n\nMagion je název řady malých družic Země určených k výzkumu parametrů MAGnetického pole, IONosféry a plazmatu v okolí Země. Tyto družice byly součástí fyzikálních výzkumů v rámci československého kosmického programu. Vyvinuli je pracovníci Geofyzikálního ústavu ČSAV (od roku 1994 lidé i program přešli do Ústavu fyziky atmosféry AV ČR) a od roku 1978 vypouštěny s družicemi v rámci mezinárodního programu Interkosmos. Poslední dvě startovaly společně s většími satelity programu Interbol. Pohybovaly se po protáhlých eliptických drahách v horní ionosféře, případně procházely oblastmi se zvýšeným zářením (Van Allenovy pásy).\n\nMagion 4 v apogeu vylétal až za pás geostacionárních družic a v některých obdobích roku opouštěl zemskou magnetosféru a zkoumal sluneční vítr.\n\nKomunikaci s družicemi udržovala Česká radiová komunikační stanice v Panské Vsi.\n\nByl vypuštěn 24. října 1978 ze sovětského arktického kosmodromu Pleseck nosnou raketou Kosmos-3M společně s mateřskou družicí Interkosmos-18.\nPo umístění na oběžné dráze byly její parametry:\n\nDružice měla tvar kvádru o rozměrech 30 × 30 × 16 cm a hmotnost 15 kg. Z tohoto tělesa vyčnívaly do prostoru komunikační antény a prvky čidel. Povrch byl pokryt panely napájecích solárních článků. Stabilizaci družice v prostoru zabezpečoval magnetický systém interakcí se zemským magnetickým polem.\n\nMezi palubní vybavení patřil telemetrický vysílač v pásmu 137 MHz o výkonu 250 mW a vysílač v pásmu 400 MHz o výkonu 1,5 W. Pro povelování a řízení družice sloužil 24kanálový systém s přijímačem na frekvenci 149 MHz. Přístroje pro měření fyzikálních charakteristik byly představovány Geiger-Müllerovým počítačem záření, měřičem nízkofrekvenčního elektromagnetického pole, 16kanálovým frekvenčním analyzátorem a experimentem s měřením elektrického a magnetického pole do frekvence 16 kHz.\n\nMagion 1 ukončil svoji výzkumnou činnost 10. září 1981, kdy vstoupil do hustých vrstev atmosféry a shořel.\n\nMagion 2 byl vypuštěn 28. září 1989 rovněž z kosmodromu Pleseck, ale s využitím nosné rakety Cyklon 3, spolu s mateřskou družicí Interkosmos 24 v rámci projektu Aktivní.\nPo umístění na dráze byly parametry oběžné dráhy družice:\n\n\nDružice byla oproti Magionu 1 podstatně větší. Byla tvořena 26-stěnem a měla téměř kulový tvar. Její hmotnost dosahovala 50 kg. Díky větší ploše satelitu a solárních článků se zvýšilo množství generované elektrické energie na 12 W. Byla vybavena třísložkovým (vektorovým) a jednosložkovým (skalárním) magnetometrem, rádiovým spektrometrem, 3 plazmovými sondami, analyzátory energetických částic a vlnovým experimentem.\n\nPo oddělení od mateřského tělesa se Magionu 2 otevřel pouze jeden sluneční panel ze čtyř a po deseti dnech přestal vysílat. Spojení bylo obnoveno 21. prosince, poté co se dostal na osvětlenou dráhu a zvýšila se jeho teplota.\n\nMagion 3 byl vypuštěn 18. prosince 1991 z kosmodromu Pleseck s využitím nosné rakety Cyklon 3 společně s družicí Interkosmos 25 v rámci projektu APEX (Aktivní Plazmový EXperiment).\nPo umístění na oběžné dráze byly parametry dráhy družice:\n\n\nDružice byla rozměrově i vybavením téměř shodná s Magionem 2, hmotnost se zvýšila na 52 kg.\nRovněž přístrojové vybavení bylo podobné, přibyl fotometr pro měření optických emisí vnější atmosféry Země.\n\nDružice přestala vysílat v září 1992 a nadále zůstává na oběžné dráze.\n\nMagion 4 byl vypuštěn 3. srpna 1995 z kosmodromu Pleseck s využitím nosné rakety Molnija společně s družicí Interbol-1.\nPo umístění na oběžné dráze byly parametry dráhy družice:\n\n\nDružice byla rozměrově i vybavením téměř shodná s Magionem 2 a 3, hmotnost se zvýšila na 59 kg. Rovněž přístrojové vybavení bylo podobné, přibyl rentgenový fotometr a dvousložková Langmuirova sonda.\n\nNapájení družice zajišťovalo celkem 14 + 4 paralelně propojených solárních panelů se sekcemi o rozměrech 196 × 196 mm, 6 z nich bylo pevně umístěno na povrchu družice, zbývajících 12 se nacházelo na výklopných ramenech. Jmenovitý proud panelu byl 0,2 A při napětí 14 V. Za ideálních podmínek poskytovaly solární panely až 36 W elektrické energie.\n\nPro uložení energie byly na palubě dva akumulátory XB-1/2 složené z 10 Ni-Cd článků Varta RSQ-4. Jejich jmenovitá kapacita činila 4 Ah.\n\nPro změnu orientace v prostoru byla družice vybavena systémem 10 plynových trysek KDU o tahu 0,1±0,007 N umístěných v 6 směrech. Pracovní médium bylo uloženo v tlakové nádobě o objemu 1,85 dm³ při tlaku 22 MPa, tlak v pracovní komoře trysek byl okolo 0,31 MPa. Celkový impulz systému byl 300 Ns.\n\nPalubní počítač byl postaven na bázi mikroprocesoru NSC-800. Zajišťoval sběr a základní zpracování dat z přístrojů, přijímal a interpretoval řídící pokyny, sestavoval telemetrické zprávy a vysílal vědecká data. Pro záznam dat mimo dosah radiové komunikace byl vybaven pamětí o kapacitě 4 Mbit. Radiová komunikace probíhala digitálně na rychlostech 1,23; 5,12; 20,48 anebo 40,96 kbit/s nebo analogově v pásmu širokém 10 Hz – 60 kHz. Frekvence palubních vysílačů byly 136,07 MHz, 137,15 MHz, 400,24 MHz, 400,57 MHz a 1534,75 MHz. Povelové přijímače pracovaly v pásmech 149 MHz a 450 MHz.\n\nSonda ukončila činnost 23. září 1997.\n\nPomocí pozorování Magionu 4 byla zjištěna rychlost pohybu magnetopauzy.\n\nMagion 5 je zatím poslední družicí této řady. Byl vypuštěn 29. srpna 1996 z kosmodromu Pleseck s využitím nosné rakety Molnija společně s družicí Interbol-2.\n\nParametry družice na oběžné dráze:\n\n\nDružice byla rozměrově i vybavením téměř shodná s předchozími družicemi, hmotnost se zvýšila na 62 kg. Přístrojové vybavení bylo podobné, přibyl analyzátor studeného plazmatu a dvě kamery pro snímání noční strany Země a pozorování optických jevů jako polární záře.\n\nKrátce po dosažení oběžné dráhy však bylo s družicí ztraceno spojení, neboť správně nefungoval solární napájecí systém a došlo k vybití palubních akumulátorů. Družice tak byla považována za mrtvou a jen jednou měsíčně bylo prováděno povelové vysílání aktivačních signálů. Po téměř 20 měsících bylo 7. května 1998 opět navázáno spojení a družice začala odesílat vědecká data. Předpokládá se, že závada odezněla díky opakovanému zahřívání Sluncem a možnému přepálení zkratovaných spojů. Od června 2001 nebylo možno kvůli vyčerpání paliva natáčet sluneční panely, a proto družice vysílala jen v příhodných obdobích. Poslední data z družice byla přijata 2. července 2002.\n\nMagion 5 přispěl k získání poznatků o teplotách elektronů a složení iontů ve výškách nad 300 km.\n\n"}
{"id": "115627", "url": "https://cs.wikipedia.org/wiki?curid=115627", "title": "Rakouská měrná soustava", "text": "Rakouská měrná soustava\n\nRakouská (Vídeňská, Dolnorakouská) měrná soustava byla v Čechách zavedena od 1.1.1765 za panování Marie Terezie a platila jako jediná zákonná soustava v celém Rakousku až do zavedení metrické soustavy 23. července roku 1871 s platností od 1. ledna roku 1876.\n\nZákladem soustavy délek byl vídeňský sáh.\n\n\n\n\n"}
{"id": "115628", "url": "https://cs.wikipedia.org/wiki?curid=115628", "title": "Přerušení", "text": "Přerušení\n\nPřerušení ( ) je v informatice metoda pro asynchronní obsluhu událostí, kdy procesor přeruší vykonávání sledu instrukcí, vykoná obsluhu přerušení, a pak pokračuje v předchozí činnosti. Původně přerušení sloužilo k obsluze hardwarových zařízení, které tak signalizovaly potřebu obsloužit (tj. odebrat z vyrovnávací paměti vstupně-výstupního zařízení data nebo do ní další data nakopírovat, odtud označení \"vnější přerušení\"). Později byla přidána \"vnitřní přerušení\", která vyvolává sám procesor, který tak oznamuje chyby vzniklé při provádění strojových instrukcí a synchronní \"softwarová přerušení\" vyvolávaná speciální strojovou instrukcí, která se obvykle používají pro vyvolání služeb operačního systému.\n\nPřijde-li do procesoru signalizace přerušení, je v případě, že obsluha přerušení je povolena, nejprve dokončena právě rozpracovaná strojová instrukce. Pak je na zásobník uložena adresa následující strojové instrukce, která by měla být zpracována, kdyby k přerušení nedošlo. Pak je podle tabulky přerušení vyvolána obsluha přerušení, která obslouží událost, kterou přerušení vyvolalo. Obsluha přerušení je zodpovědná za to, aby na jeho konci byl uveden stav procesoru do stavu jako na jejím začátku, aby výpočet přerušené úlohy nebyl ovlivněn, což se z důvodu vyšší rychlosti obvykle dělá softwarově (některé procesory umožňují uložit svůj stav pomocí speciální strojové instrukce). Na konci obsluhy přerušení je umístěna instrukce návratu (RET, někdy speciální IRET), která vyzvedne ze zásobníku návratovou adresu a tak způsobí, že z této adresy bude vyzvednuta následující strojová instrukce. Přerušená úloha tak až na zpoždění nepozná, že proběhla obsluha přerušení.\n\nTabulka přerušení umožňuje, aby procesor mohl rozlišit více různých přerušení (rozlišených čísly), ke každému vyvolat odpovídající obsluhu přerušení (podprogram) a aby šlo jednotlivé obsluhy umístit na libovolná místa v paměti. Obsluha přerušení je obvykle uložena v ovladači, který spolu s novým hardwarovým zařízením do operačního systému instalujeme.\n\nVnější přerušení (též hardwarové přerušení) je označováno podle toho, že přichází ze vstupně-výstupních zařízení (tj. z pohledu procesoru přicházejí z \"vnějšku\"). Vstupně-výstupní zařízení tak má možnost si asynchronně vyžádat pozornost procesoru a zajistit tak svoji obsluhu ve chvíli, kdy to právě potřebuje bez ohledu na právě zpracovávanou úlohu.\n\nVnější přerušení jsou do procesoru doručována prostřednictvím řadiče přerušení, což je specializovaný obvod, který umožňuje stanovit prioritu jednotlivým přerušením, rozdělovat je mezi různé procesory a další související akce.\n\nVnitřní přerušení vyvolává sám procesor, který tak signalizuje problémy při zpracování strojových instrukcí a umožňuje operačnímu systému na tyto události nejvhodnějším způsobem zareagovat. Jedná se například o pokus dělení nulou, porušení ochrany paměti, nepřítomnost matematického koprocesoru, výpadek stránky a podobně.\n\nSoftwarové přerušení je speciální strojová instrukce (obvykle je jich v procesoru k dispozici několik, procesory Intel mapují všechna přerušení na softwarová přerušení). Tento typ přerušení je na rozdíl od druhých dvou typů synchronní, je tedy vyvoláno zcela záměrně umístěním příslušné strojové instrukce přímo do prováděného programu. Jedná se o podobný způsob, jako vyvolání klasickému podprogramu (podprogramem je zde ISR uvnitř operačního systému), avšak procesor se může zachovat jinak. Instrukce softwarového přerušení se proto využívá pro vyvolání služeb operačního systému z běžícího procesu (tzv. systémové volání). Uživatelská úloha tak sice nemůže skočit do prostoru jádra operačního systému, ale může k tomu využít softwarové přerušení (kterých je omezené množství a vstupní body lze snadno kontrolovat). Při využití privilegovaného režimu může softwarové přerušení aktivovat privilegovaný stav.\n\n\nArchitektura x86 má dvě instrukce pro softwarové přerušení: codice_1 a codice_2, speciální jednobajtovou formu určenou jako breakpoint pro debuggery.\n\nDolních 32 přerušení je vyhrazeno pro výjimky, přerušení generovaná přímo procesorem. Ne všechny z nich se využívají, na 8086 jich existovalo jen prvních sedm, později (počínaje procesorem i386) přibyly další:\n\nU počítačů PC AT jsou standardně použita čísla vnějších přerušení takto:\n"}
{"id": "115631", "url": "https://cs.wikipedia.org/wiki?curid=115631", "title": "Kopeckého pramen", "text": "Kopeckého pramen\n\nKopeckého pramen je přírodní památka ev. č. 855, která se nachází v Plzni. Chráněné území je ve správě Krajského úřadu Plzeňského kraje.\n\nDůvodem ochrany je minerální pramen kulturně historického významu.\n\n"}
{"id": "115633", "url": "https://cs.wikipedia.org/wiki?curid=115633", "title": "Pilatus", "text": "Pilatus\n\nPilatus je název používaný ve Švýcarku nebo je základem dalších názvů:\n\n\n"}
{"id": "115634", "url": "https://cs.wikipedia.org/wiki?curid=115634", "title": "Pilatus Aircraft", "text": "Pilatus Aircraft\n\nPilatus Aircraft Ltd je švýcarský výrobce civilních letadel. Firma byla založena v roce 1939 ve švýcarském městě Stans kde sídlí její centrála. Pilatus Aircraft Ltd vlastní čtyři nezávislé filiálky v Altenrheinu, Ženevě, ve městě Broomfield v USA a v australské Adelaide. Dohromady tyto firmy tvoří Pilatus Group. Existují také prodejní pobočky v Anglii, Malajsii a ve Spojených arabských emirátech. Firma zaměstnává více než 1100 lidí (2006).\nFirma Pilatus Business Aircraft Ltd v Broomfieldu v USA byla založena v roce 1996. Kromě marketingového a zákaznického centra je servisní organizací pro letadlo PC-12 v Severní a Jižní Americe.\n\nPilatus Australia Pty Ltd byla založena jako marketingové a zákaznické centrum PC-12 v Austrálii. Tato firma také zajišťuje prodej letadel ve státech Nový Zéland, Papua-Nová Guinea a v tichomoří.\n\nServisní pobočky Altenrhein Aviation Ltd a TSA Transairco SA jsou plně ve vlastnictví Pilatus Group. Altenrhein Aviation byla založena na počátku roku 2003, TSA Transairco je připojena k Pilatus Group od roku 1997, kromě servisní činnosti, která je hlavní aktivitou firmy se také zabývá marketingem a prodejem v Západní Evropě a francouzsky mluvících zemích v Africe.\n\n\n"}
{"id": "115640", "url": "https://cs.wikipedia.org/wiki?curid=115640", "title": "Západní břeh Jordánu", "text": "Západní břeh Jordánu\n\nZápadní břeh Jordánu (též Předjordánsko, : יהודה ושומרון, \"Jehuda ve-Šomron\" (Judea a Samaří), nebo הגדה המערבית, \"ha-Gada ha-Ma'aravit\" (Západní břeh), : الضفة الغربية, \"aḍ-Ḍaffä 'l-Ġarbīyä\" (Západní břeh)) je označení pro vnitrozemské území na západním (pravém) břehu řeky Jordán na Blízkém východě. Mezinárodním společenstvím je částečně uznáváno jako součást Palestinských území (Západní břeh Jordánu, Východní Jeruzalém a Pásmo Gazy).\n\nPůvodně kanaánské území, od 14. stol. př. n. l. postupně osidlované izraelskými kmeny, tzv. Samaří v severním království do 722 př. n. l., kdy byli tamní Židé vystěhováni do Asýrie a území částečně osídleno jinými národy. Po Kýrově ediktu v 6. století př. n. l. bylo znovu osidlováno Židy – po prvním židovském povstání a po povstání Bar Kochby 132–135 n. l. nastává pokles trvalého osídlení. Po byzantské, mamlúcké a turecké nadvládě dochází k postupnému židovskému znovuosídlení a začínají se trvaleji usazovat i první Arabové.\n\nPo porážce osmanského impéria v první světové válce bylo toto území do roku 1948 součástí britské mandátní Palestiny. Při izraelské válce za nezávislost obsadilo území, které v r. 1947 předpokládala OSN jako prostor pro arabskou „národní domovinu“, tehdejší Zajordánsko, jež Západní břeh 24. dubna 1950 anektovalo. Arabská populace nevyvinula ani před válkou, ani po válce za nezávislost snahu o vytvoření státu, a tak území fakticky nepatřilo žádné existující zemi v regionu. Do roku 1967 bylo území součástí Jordánska, poté je v šestidenní válce obsadil Izrael, jímž je dodnes okupováno.\n\nZ pohledu mezinárodní politiky je území považováno za součást vznikajícího státu Palestina s ne jasně definovanými hranicemi (v rámci Izraele je děleno území na sektory C, B a A s převažujícím židovským, smíšeným nebo čistě arabským obyvatelstvem), který však dosud nedosáhl plné nezávislosti a nemá skutečnou územní integritu. V Izraeli existuje řada dobrovolnických hnutí osídlujících „biblické srdce Izraele“ od okamžiku, kdy je Izrael zabral ve válce. Z pohledu mezinárodních institucí jsou tato města a vesnice označovány za „ilegální osady“ a některá města a vesnice s arabským, tzv. palestinským obyvatelstvem jsou nazývány „utečenecké tábory“. Do dnešního dne zde vzniklo 242 osad. V srpnu 2005 byly čtyři osady ze Západního břehu Jordánu vyklizeny na pokyn Ariela Šarona.\n\nPředjordánsko tvoří 11 guvernorátů:\n\n"}
{"id": "115646", "url": "https://cs.wikipedia.org/wiki?curid=115646", "title": "Václav Koubek", "text": "Václav Koubek\n\nVáclav Koubek (* 2. března 1955 Brno) je český písničkář a harmonikář, spisovatel, herec a režisér. Od roku 2002 pořádá republikový celoroční festival písničkářů Hudební sklepy v jihočeských Chotěmicích.\n\nVyučil se v oboru jako tiskař, poté studoval na vysoké škole strojní v Liberci, kterou úspěšně ukončil v roce 1981 (Ing.). Jako strojní inženýr se podílel na standardizované konstrukci tzv. eurolahve. Působil také jako zemědělský pracovník, kdy pásl skot, což je legendární kapitola jeho života, o které velice rád vypráví. V následujících letech byl asistentem střihu v Československé televizi a asistentem střihu ve filmovém studiu Barrandov. Od roku 1980 do roku 1983 byl zaměstnán v Hanáckém divadle v Prostějově, dále pak v Ústředním loutkovém divadle v Praze (1984–1987), kde působil jako herec, scenárista a autor hudby. Poté působil i v mnoha dalších divadelních spolcích a uměleckých uskupeních. Natočil i několik autorských filmů.\n\n\nVystupuje na živém albu skupiny Traband \"10 let na cestě\" z roku 2005.\n\n\n\n"}
{"id": "115654", "url": "https://cs.wikipedia.org/wiki?curid=115654", "title": "Pán světa (Jules Verne)", "text": "Pán světa (Jules Verne)\n\nPán světa \"(1904, Maître du monde)\" je dobrodružný vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Jde o předposlední Vernův dokončený román, který Verne napsal jako pokračování své knihy \"Robur dobyvatel (Robur le Conquérant)\" z roku 1886.\n\nObě knihy spojuje postava geniálního vynálezce inženýra Robura. Zatímco v prvním díle může být Robur ještě považován v podstatě za sympatickou postavu, v této knize se z něho stává zločinec, který chce ovládnout svět. K tomu mu má posloužit nový úžasný univerzální dopravní prostředek zvaný \"Postrach\", který může létat jako letadlo, jezdit po souši jako automobil, plout po hladině jako loď nebo se ponořit jako ponorka, přičemž přechod z jednoho dopravního režimu do druhého je plynulý a nevyžaduje žádné dílenské úpravy.\n\nTento stroj Robur postavil ze zbytků druhého exempláře \"Albatrosu\" (viz knihu \"Robur dobyvatel\") ve své tajné základně na hoře Great Eyry v Apalačském pohoří v západní části amerického státu Severní Karolína. Tato činnost je však doprovázena hukotem a za noci sinalým světlem. Z kotlovitého vrcholu hory šlehají plameny, stoupá dým, popel a saze. Tyto úkazy s velkým znepokojením sledují nejen obyvatelé blízkého městečka Pleasant Garden, ale také vláda USA, která vysílá svého zvláštního agenta inspektora Strocka, aby záhadné události vysvětlil. Strock se pokouší na Great Eyry vystoupit, ale musí se těsně pod vrcholem vrátit, protože další výstup je již nad jeho síly.\nO čtrnáct dní později je v okolí Filadelfie pozorováno neznámé vozidlo, které se řítí po ulicích obrovskou rychlostí. Toto vozidlo se také zúčastní automobilových závodů wisconsinského autoklubu, kde hladce poráží všechny motocykly a auta jedoucí rychlostí 120 kilometrů za hodinu (včetně údajného vozu značky \"Laurin & Klement \") a po průjezdu městem Milwaukee rychlostí přes 240 kilometrů za hodinu se těsně před cílem závodu vznese do vzduchu a zmizí. Další podivné jevy jsou pozorovány u pobřeží Nové Anglie, kde byla spatřena buď mořská nestvůra nebo ponorka. Objekt však vždy zmizel dříve, než mohl být křižníkem prozkoumán.\n\nInspektor Strock nachází ve své poštovní schránce anonymní dopis, který jej varuje před dalším pátráním. Další dopis podepsaný Pánem světa je doručen na policejní prezídium ve Washingtonu a je v něm vládě USA sděleno, že jeho tajemný stroj je nepolapitelný. Mezitím se inspektor Strock dozvídá, že \"Postrach\" byl spatřen jako loď na jezeru Erije poblíž města Toledo v Ohiu. Objeví jej v jednom zálivu a pokusí se jej se skupinou policistů neúspěšně obsadit. Přitom se dostane na jeho palubu. Když na \"Postrach\" zaútočí dvě americké válečné lodě, prchne nejprve stroj po vodě k Niagarským vodopádům, kde se na jeho trupu objeví dvě křídla, stroj vzlétne a prchne jako letadlo.\n\nStrock se dostane jako zajatec na tajnou Roburovu základnu na Great Eyry a později s ním letí na \"Postrachu\" přes Mexický záliv. Tam je však stroj v bouřce zasažen bleskem a zřítí se. Jediný, kdo je po katastrofě nalezen, je inspektor Strock. Osud Robura zůstal neznámý, má se ale za to, že zahynul.\n\nDle Strockova svědectví měl \"Postrach\" vřetenovitý tvar, vpředu špičatější než vzadu, hliníkový trup a křídla z hmoty, jejíž podstatu Strock nedovedl určit. Měkkou jízdu i při plné rychlosti zajišťovala čtyři kola o průměru asi šedesáti centimetrů, opatřená rámy s velmi silnými pneumatikami. Paprsky kol se lopatkovitě rozšiřovaly, čímž zvyšovaly rychlost stroje při plavbě na hladině i pod vodou. Křídla byla v klidu složena podél boků. Hnací silou byla stroje byla elektřina, bližší podrobnosti Strock nevypátral.\nDílo nepatří k nejpovedenějším Vernovým dílům. K největším záhadám románu nepatří totiž jen technické řešení stroje. V knize nebylo nikdy vysvětleno, čeho chtěl Robur svými činy dosáhnout a proč jeho vcelku neškodné počínání vzbudilo takovou nelibost úřadů Spojených států, že proti němu vyslaly nejen zvláštního agenta, ale i vojenské lodě.\n\nPřemýšlivý čtenář je však schopen si na tyto otázky odpovědět: Robur vlastní stroj, který se může pohybovat po zemi, po vodě a vzduchem daleko větší rychlostí, než jakýkoliv jiný stroj té doby. To ho činí nedosažitelným a nedotknutelným pro kohokoliv na zeměkouli; žádná lidská moc se mu nedokáže postavit.\nRobur sám to říká v dopise vládám všech států:\n\nZ tohoto důvodu se Robur považuje za nejmocnějšího muže na zeměkouli a prohlásí se \"pánem světa\". Proto mu všechny státy světa vyhlásí neúprosnou válku (postaví ho mimo zákon). Jak se však ukazuje při pronásledování na Niagaře, tuto válku svět nemůže vyhrát.\n\nRobur se ke konci knihy čím dál víc vzdaluje čemukoliv lidskému, a scéna, kdy je Postrach \"v bouři zasažen bleskem\" je pro přemýšlivého čtenáře daleko symboličtější: v závěru románu se totiž Robur, přesvědčený o své všemocnosti, rozhodne postavit samotnému Bohu, zosobněnému živly. Avšak neuspěje, když mu Bůh (?), podobně jako v biblickém příběhu o padlém andělu Luciferovi, sežehne bleskem křídla.\n\nTomu, komu tato teorie připadá přehnaná, nabízí Verne další nápovědu v samotném závěru knihy.\n\nTakto se ze vcelku banální příhody o vynálezci, jehož stroj byl zničen bouří, stává jedno z nejpůsobivějších zakončení jakéhokoliv Vernova románu.\nKnihu \"Pán světa\" ilustroval George Roux.\n\nNa motivy obou románů o Roburovi natočil roku 1961 americký režisér William Witney film \"Pán světa (Master of the World)\", ve kterém hrál Robura Vincent Price a detektiva Johna Strocka Charles Bronson.\n\n\n"}
{"id": "115661", "url": "https://cs.wikipedia.org/wiki?curid=115661", "title": "Jiří Jehlička", "text": "Jiří Jehlička\n\nJames Quick, původním jménem Jiří Jehlička, (* 17. února 1977, Městec Králové) je český podnikatel a politický aktivista, známý jako organizátor demonstrací proti Jiřímu Paroubkovi.\n\nTři demonstrace proti Jiřímu Paroubkovi spolupořádal s Janem Šináglem na Václavském náměstí v Praze v červnu 2006 z důvodu údajného růstu moci premiéra Paroubka a porušování základních lidských práv v Česku.\n\nOd roku 2005 provozuje kontroverzní soukromý Centrální registr dlužníků, který od roku 2007 ovládá prostřednictvím společnosti registrované v USA a českých dceřiných společností. V pořadu Reportéři ČT jej Lenka Hadravová charakterizovala jako „muže, který roky pracuje na vytvoření mediální tváře lovce dlužníků“. Stejná reportáž ukazuje, že zmíněný Centrální registr dlužníků obsahoval i seznamy lidí, kteří nikomu nic nedlužili. Kolem 25. října 2010, v návaznosti na medializovaný případ zmizení devítileté Anny Janatkové, Jehlička zveřejnil svůj záměr provozovat od 17. listopadu podobným způsobem i takzvaný Registr pedofilů, který by obsahoval osobní údaje a fotografie osob odsouzených, obviněných nebo podezřelých ze sexuálních deliktů ve vztahu k dětem. Později tento záměr stáhl.\n\nJehlička se zasloužil o úspěšnou sbírku pro pozůstalé po českolipském hasičovi, jehož usmrtil při zásahu ve vichřici Kyrill spadlý strom. \n\nV jiném případě zas pomohl postiženému chlapci zajistit sbírku na speciálně upravené auto, které mu bylo ukradeno. \n\nJiří Jehlička v roce 2014 podal na reprezentačního trenéra Vladimíra Růžičku trestní oznámení pro podezření z korupce a dalších jiných alternativních trestných činů. Policie mu po více než roce dala za pravdu a celá kauza se dostala před soud pro podezření ze zpronevěry, které se měl dopustit při svém působení v HC Slavia Praha.\n\n"}
{"id": "115662", "url": "https://cs.wikipedia.org/wiki?curid=115662", "title": "Quido Kocian", "text": "Quido Kocian\n\nQuido Kocian (7. března 1874, Ústí nad Orlicí – 3. ledna 1928, Hořice v Podkrkonoší) byl sochař, patřící k předním představitelům českého umění přelomu 19. a 20. století. Jeho tvorbu lze charakterizovat jako originální formu symbolismu, pro niž je typická výrazná exprese a přítomné jsou v ní i secesní prvky. Filosoficky lze jeho umělecké sdělení považovat za existencialistické. Bývá řazen po bok dalších významných současníků – Františka Bílka, Ladislava Šalouna nebo Bohumila Kafky, s nimiž ho spojuje zájem o psychologii moderního člověka, o temné stránky jeho povahy a nejvnitřnější hnutí lidské duše. Oblíbený motiv smrti jej v pozdějších letech postavil též do role sochaře funerálních motivů.\n\nQuido Kocian se narodil v Ústí nad Orlicí v rodině kameníka. Nejdříve studoval sochařskou a kamenickou školu v Hořicích. Ve studiu pokračoval na uměleckoprůmyslové škole v Praze. Kocian byl žákem Josefa Václava Myslbeka. Ještě během studií na uměleckoprůmyslové škole vytvořil své pojetí Myslbekova sousoší „Ctirad a Šárka“, které natolik uchvátilo tehdejší odbornou kritiku, že mu ve srovnání s jeho učitelem přisoudila větší uměleckou hodnotu. Kdosi tehdy napsal, že „žák přerostl svého učitele“. To byla pro Kociana medvědí služba, neboť do té doby jemu velmi příznivě nakloněný Myslbek se s ním rozešel. Rozchod se vykládá tak, že Myslbek byl tradicionalista a nové expresivní pojetí svého žáka mu nevyhovovalo. Daleko spíše se však zřejmě jednalo o záležitost ješitnosti. Skutečnost na Kociana natolik negativně zapůsobila, že přerušil studia a na nějaký čas opustil Prahu.\n\nBěhem svých cest navštívil Itálii a Francii, kde se setkal s významnými osobnostmi tehdejšího sochařství, především pak s nejvýraznější z nich, Francouzem Augustem Rodinem. Po svém návratu vytvořil jedno ze svých nejvýznamnějších děl „Abelova smrt“, které mu svou originalitou vrátilo přátelství i náklonnost J. V .Myslbeka. Kocianova témata jsou výhradně tragická a umělecké vyjádření tvůrce velmi přesvědčivé a vyhýbající se schematismu. Jak bylo řečeno jedním z jeho obdivovatelů „osobní lidská zkušenost je jím povýšena na samotný základ umění“. Nebál se ukázat tragické a negativní stránky člověka v plné své podstatě (např. „Válka“). Kocian se během života nedočkal docenění. Vzhledem k tomu, že nikdy neslevil ze svého přesvědčení a neopustil autenticitu ve svém výrazu, stal se posléze jedním z četných případů umělce, jemuž jeho genialita přinesla nevděk a odsun na vedlejší kolej. Jeho díla dlouho ležela zapomenuta v depozitářích nebo se povalovala v odkladových prostorách škol. První výstava jeho prací proběhla v dubnu až květnu 2005 v Obecním domě v Praze. O této výstavě byl Janou Hádkovou natočen televizní dokument.\n\n\n"}
{"id": "115666", "url": "https://cs.wikipedia.org/wiki?curid=115666", "title": "Jung-čchun", "text": "Jung-čchun\n\nJung-čchun (TZ 詠春, ZZ 咏春, pchin-jin \"Yǒng chūn\", anglický přepis Wing Chun, někdy též \"Wing Tsun\", \"Ving Tsun\" či \"Yong Tjun\") je jihočínské bojové umění. O jeho celosvětové rozšíření se postaral zřejmě mediálně nejznámější představitel tohoto stylu Yip Man, který provozoval svou školu v Hongkongu. Díky tomu je dnes toto umění (nesprávně) považováno za hongkongský styl. V různých variantách je rozšířeno po celé jihovýchodní Asii od Číny přes Thajsko, Vietnam až po Malajsii.\n\nV Česku převažují styly hongkongské, jediným výrazným zástupcem „pevninského“ Wing Chunu je nejrozšířenější škola Mai Gei Wong Wing Chun.\n\nJméno tohoto umění lze nejlépe přeložit jako „Věčné jaro“; často se také nepřesně uvádí význam „Krásné jaro“. Slovo \"jung\" (wing) znamená „věčný, stálý“ a má navozovat představu nikdy nekončícího procesu; \"čchun\" (chun) znamená „jaro“ – symbolizuje zrod, vznik. Přeneseně by se tedy dalo hovořit o „věčném jaru“ jakožto neustálé, návazné, nekončící akci, která se znovu a znovu rodí podle toho, jakou techniku používá protivník.\n\n\nZačíná v klášteře Šao-lin, v místě s mnohasetletou tradicí vývoje a praktikování bojových umění. Největšího rozkvětu bylo dosaženo v období dynastie Ming (1368–1644). Právě v té době se v Šao-linu téměř každý mnich věnoval cvičení wu-šu a právě tehdy také doznala bojová organizovanost osazenstva kláštera nejvyššího stupně. Mingové spatřovali v bojovém umění národní klenot a proto jej všemožně podporovali. Nezřídka byli mniši ze Šao-linu členy expedičních skupin pohybujících se v hraničních oblastech státu.\nPoté, co byla dynastie Ming pokořena Mandžuy (dynastie Čching (1644–1911)), proběhly celou zemí represivní zásahy vůči jakýmkoliv formám odporu proti novému pořádku. V Šao-linu, jako v organizované, bojově velmi zdatné enklávě, spatřovala nová vláda velké nebezpečí a tak nechala klášter srovnat se zemí. Mnoho mnichů se navzdory mandžuskému běsnění zachránilo a rozprchlo se do různých koutů země. Stali se pak součástí tajných spolků (někdy je i sami zakládali) ve víře, že se jednoho dne vrátí k moci dynastie Ming.\n\nStarý šaolinský styl, \"Chung Fa-ťi\", který se podařilo uprchlým mnichům rozšířit do všech koutů Číny, byl pravděpodobně kolébkou, ze které, kromě jiných, vzešlo také umění Wing Chun. Po zničení kláštera a s ním i budovy Jung-čchun tchung v jeho areálu, přejal část tohoto jména nově se rodící styl.\n\nAčkoliv se Wing Chun snaží v rámci obranných technik tvářit jako měkké bojové umění, tedy umění, které nejde proti síle silou, jeho útočná stránka je velice destruktivní. Využívá se tvrdých úderů na citlivá místa, jako je krk, čelist, nos, solar či genitálie a to nejen pěstí, ale i lokty nebo koleny. V systému je použit nácviku boje proti jednomu neozbrojenému protivníkovi, přes boj na zemi až po boj proti více lidem se zbraněmi. Ve výsledku se tedy jedná o velice tvrdý bojový styl použitelný pro nekompromisní sebeobranu.\n\nGenialita tohoto umění tkví hlavně ve snaze držet se snadných, ale co nejefektivnějších pohybů a úderů. Tím odpadá nutnost se před použitím boje složitě rozcvičovat např. pro techniku vysokých kopů, což je opět výhoda při sebeobraně. Základní obranné techniky, které jsou poměrně rychle zvládnutelné, dokáží velice účinně pokrýt hlavní tělesné partie před úderem a zároveň dostat obránce do výhodné polohy k protiútoku. Hlavní bojový postoj (Iras, který oceňuje mnoho jiných bojových umění, jelikož vytváří třetí stabilní bod) se snaží myslet na stabilitu a ochranu genitálií.\n\nSpecialitou Wing Chun je spojení útočné i obranné stránky v každé technice a boj na velmi krátkou vzdálenost. Techniky Wing Chun od sebe neoddělují obranu a útok, ale při každém pohybu usilují o obojí a neustálou kontrolu protivníka. Specifikou útočné stránky Wing Chun je boj o středovou linii (tedy o přímou, nejkratší cestu pro útok) a řetězové údery, které při dobře zvládnuté technice nemilosrdně zasypou protivníka ohromným počtem ran (sérií navazujících ran - řetězem ran) za relativně krátký čas, ale zároveň tvoří kryt obránci a nutí protivníka k přechodu do defensivy a útočí na jeho stabilitu.\n\nDalším specifikem Wing Chun je Chi Sao (v překladu lepící se ruce), zaměřené na získání dokonalé kontroly protivníka na velmi krátkou vzdálenost udržováním nepřetržitého kontaktu (být přilepen k protivníkovi). Chi Sao učí studenty kontrole končetin protivníka (rukou a v pokročilejších stupních i nohou) zdokonalováním propojení obrany i útoku v každém pohybu a rozvinutí schopnosti studenta vnímat pohyb a tlak protivníka pomocí hmatu místo ostatních smyslů. Tyto techniky jsou velice často prezentovány na ukázkových videí a mistři Wing Chun je předvádí i se zavázanýma očima.\n\nEfektivita tohoto umění navíc spočívá i ve velice dobré použitelnosti ve stísněných prostorách, třeba výtahů nebo malých místností. Vysoká účinnost dělá toto umění dobře použitelné i pro ženy, kdy za pomoci nebezpečných technik, jako jsou kopy na kolena či vpichy na oči, se lze ubránit i o dost silnějším protivníkům v případě přímého ohrožení.\n\nWing Chun je tedy bojové umění, které si vzalo to nejlepší z dávných kung fu stylů a vytvořilo tak ucelený systém velice efektivního bojového umění. A jako bojové umění nemusí hledět na pravidla či fair play hru, což z něj dělá nekompromisní sebeobranný systém. Wing Chun je navíc možné naučit se na použitelnou úroveň za poměrně krátký čas proti jiným uměním. Absence pohybů vyžadující kvalitní provedení za použití síly nebo atletických pohybů umožňuje navíc zvládnout Wing Chun lidem všech postav a pohybového nadání.\n\nPrvní školu v Evropě založil Lee Sing v Anglii v 50. letech. V západním světě se z Wing Chun, podobně jako z jiných bojových umění, stala komerční záležitost. Nejúspěšnějším komerčním projektem je zřejmě EWTO (European WingTsun Organization, Evropská organizace Wing Tsun, dříve propagující styl Leung Tinga, nyní více autonomní), který je pod správou Keitha Kernspechta, se sídlem v německém Langenzellu.\n\nKomerčně pojaté organizace též hojně spojují výuku Wing Chun s filipínským bojovým uměním Eskrima (EWTO) neboli Skirmen (AVSE Missing-Link).\n\nHistorie českých škol spadá do roku 1990 když se Ivan Rzounek vrátil z delšího pobytu v zahraničí a založil historicky první školu WingVing ChunTsun v Česku, tehdy v rámci EWTO (nyní pod patronací rakouského \"si-fu\" Olivera Königa [rovněž EWTO]). Zanedlouho se na trh propracovaly i další významné školy (např. ELYWCIMAA, organizace \"si-fu\" Wilhelma Blecha (jehož první školy založil a vedl mezi lety 1993–1998 rovněž Ivan Rzounek) z Německa, propagující styl Lok Yiu, žáka Yip Mana. Další školy jsou méně známé nebo s nedostatečnou členskou základnou. Postupem času se od EWTO separovaly další větve, z nichž nejvýraznější změny byly v roce 2002, kdy vznikla AVSE (\"si-fu\" Ladislav Hodač) a v roce 2006, kdy došlo k rozpadu de facto celé severní větve EWTO v Česku.\n\nTak, jak se učí ve škole Yip Man Hong Kong Wing Chun (hlavní proud) – jiné školy mají pojetí odlišné:\n\n\n\nTak, jak je učí Leung Ting WT (jiné školy mají principy odlišné):\n\nJe-li cesta volná, jdi vpřed.\nPokud Ti nestojí nic v cestě, postupuj přímo vpřed.\n\nNení-li cesta volná, přilep se.\nPokud je v cestě překážka, spoj se s ní.\n\nJe-li soupeř silnější, podvol se.\nPoužívá-li protivník velkou hrubou sílu, je nesmysl se jí stavět do cesty. Je potřeba se síle vyhnout.\n\nUstupuje-li soupeř, následuj ho.\nUdělal-li soupeř chybu a stahuje-li se, pronásleduj ho.\n\nV principu se jedná o chování vody. Ve Wing Chunu, stejně jako v čínské filozofii a pojetí života vůbec, platí, že tvrdost a strnulost znamená smrt a přizpůsobivost, pružnost a měkkost znamená život.\n\nOsvoboď se od své vlastní síly.\nNesmíš být ztuhlý, Tvoje pohyby musí být plynulé, uvolněné a výbušné.\n\nOsvoboď se od síly soupeře.\nNepřetlačuj se se soupeřem, využij jeho síly, aby se do Tebe „propadl“...\n\nPodvol se síle soupeře a přidej svoji.\n\nVyužij sílu soupeře proti němu.\n\n\n\n"}
{"id": "115673", "url": "https://cs.wikipedia.org/wiki?curid=115673", "title": "Vlámové", "text": "Vlámové\n\nVlámové (nizozemsky: \"Vlamingen\") jsou národ obývající převážně Vlámsko – severní část Belgie. Z přibližně 10,2 milionu obyvatel Belgie je Vlámů asi 5,8 milionů, procentuálně 58 %.\n\nJazyk Vlámů, vlámština, je dialektem nizozemštiny. Užívá specifických výrazů a spojení, které se ve spisovné nizozemštině nevyskytují, ovšem co se gramatické a vizuální stránky týče, dalo by se říct, že Vlámové chovají ke svému jazyku větší úctu, tudíž hovoří mnohem spisovněji a dodržují striktnější pravidla než v tomto ohledu skutečně liberální Nizozemci.\n"}
{"id": "115675", "url": "https://cs.wikipedia.org/wiki?curid=115675", "title": "Drahňovice", "text": "Drahňovice\n\nObec Drahňovice se nachází v okrese Benešov, kraj Středočeský, asi 18 km východně od Benešova. Žije zde obyvatel.\n\nPrvní písemná zmínka o obci pochází z roku 1401.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Drahňovice \"(232 obyvatel)\" byly v roce 1932 evidovány tyto živnosti a obchody: 3 obchodníci s dobytkem, 2 hostince, kovář, rolník, obchod se smíšeným zbožím, Spořitelní a záložní spolek pro Drahňovice, truhlář.\n\nMalé hasičské muzeum se nachází v Drahňovicích na návsi. Bylo nápadem několika místních lidí, kteří ho dovedli až k zdárnému konci. Stojí zde totiž stará historická stříkačka, která byla původně ve stodole. Místní obyvatelé si řekli, že by byla škoda, kdyby ji lidé neviděli. Nejprve to chtěli řešit přístřeškem, ale nakonec muzeum raději prosklili a zajistili bezpečnostním zařízením proti krádežím. K vidění je zde i další hasičské náčiní a uniformy.\n\nNa území obce zasahuje dálnice D1, nejbližší je exit 41 (Šternov). Ze Šternova sem vede silnice III/11126.\n\nŽelezniční trať ani stanice na území obce nejsou.\n\nV obci zastavovala v roce 2012 autobusová linka Vlašim – Ostředek \"(v pracovních dnech 2 spoje)\" . O víkendu byla obec bez dopravní obsluhy.\n\nObcí vede turistická trasa Divišov – Čensko – Drahňovice – Poříčko.\n\nNa sever od obce protéká Křešický potok romantickým zalesněným a hluboce zařízlým údolím. Podél potoka se nachází vrbové křoviny, v rozšířené části údolí se rozkládají mokřadní pcháčové louky na glejových půdách, v okolních lesích najdeme přírodě blízké dubohabřiny a suťové lesy – Drahňovická mokřadla. Mokřadní louky hostí vzácnou květenu – roste zde ocún jesenní a zvláště chráněný prstnatec májový. V místě mokřadel se nachází informační tabule pro návštěvníky.\n\n"}
{"id": "115676", "url": "https://cs.wikipedia.org/wiki?curid=115676", "title": "Ješetice", "text": "Ješetice\n\nObec Ješetice se nachází v okrese Benešov, kraj Středočeský. Žije zde obyvatel.\n\nSoučástí obce jsou i vesnice Báňov, Hlaváčkova Lhota, Radíč a Řikov.\n\nPrvní písemná zmínka o obci pochází z roku 1358.\n\n"}
{"id": "115685", "url": "https://cs.wikipedia.org/wiki?curid=115685", "title": "Šetějovice", "text": "Šetějovice\n\nObec Šetějovice se nachází v okrese Benešov, kraj Středočeský asi 26 km východně od města Vlašim. Žije zde obyvatel. Součástí obce jsou i vesnice Dolní Rápotice a Žibřidovice.\n\nPrvní písemná zmínka o vsi je z roku 1333.\n\nDějiny územněsprávního začleňování zahrnují období od roku 1850 do současnosti.\nV chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\nObcí prochází cyklotrasa č. 0084 Dolní Kralovice - Šetějovice - Hořice - Čechtice.\n"}
{"id": "115686", "url": "https://cs.wikipedia.org/wiki?curid=115686", "title": "Narysov", "text": "Narysov\n\nObec Narysov se nachází v okrese Příbram, kraj Středočeský, asi 6 km jihozápadně od Příbrami. Žije zde obyvatel.\n\nPrvní písemná zmínka o obci pochází z roku 1379.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 23. listopadu 1990 byla obec součástí města Příbram.\n\nDopravní síť\nVeřejná doprava 2012\n\n"}
{"id": "115688", "url": "https://cs.wikipedia.org/wiki?curid=115688", "title": "Bohutín (okres Příbram)", "text": "Bohutín (okres Příbram)\n\nObec Bohutín se nachází v okrese Příbram, kraj Středočeský, asi 7 km jihozápadně od Příbrami. Žije zde obyvatel.\n\nObec Bohutín se skládá ze čtyř částí na třech katastrálních územích. Zástavba všech částí už splynula do jednoho celku.\n\nPrvní písemná zmínka o obci pochází z roku 1379. Bohutín je stará hornická obec spojená s těžbou stříbrné a olověné rudy, u osady Havírna je dvojice Bohutínských šachet.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Bohutín \"(přísl. Havírna, 891 obyvatel, poštovní úřad, četnická stanice, katol. kostel, Státní doly na stříbro a olovo)\" byly v roce 1932 evidovány tyto živnosti a obchody: biograf Sokol, cihelna, obchodník s dobytkem, Státní doly na stříbro a olovo, galanterie, holič, 8 hostinců, konsum Potravní a oděvní spolek, kovář, krejčí, 2 mlýny, 2 obuvníci, pekař, obchod s lahvovým pivem, porodní asistentka, 2 řezníci, sedlář, 7 obchodů se smíšeným zbožím, Spořitelní a záložní spolek osady Bohutínské v Bohutíně, 4 trafiky, truhlář, velkostatek Správy státních lesů a statků.\n\nV obci Vysoká Pec \"(489 obyvatel, samostatná obec se později stala součástí Bohutína)\" byly v roce 1932 evidovány tyto živnosti a obchody: nákladní autodooprava, 2 obchodníci s dobytkem, důl Bohutín II Správy státních dolů, holič, 3 hostince, jednatelství, kovář, 2 krejčí, obchod s lahvovým pivem, 4 obchody se smíšeným zbožím, 3 trafiky, 2 truhláři.\n\nDopravní síť\nVeřejná doprava 2012\n\n\nObcí je zřizovatelem příspěvkové organizace Základní škola Bohutín, okres Příbram.\n\n\n"}
{"id": "115689", "url": "https://cs.wikipedia.org/wiki?curid=115689", "title": "Korkyně", "text": "Korkyně\n\nObec Korkyně se nachází v okrese Příbram, kraj Středočeský, asi 14 km východně od města Dobříš. Žije zde obyvatel.\n\nV obci se nachází dětský domov.\n\nPrvní písemná zmínka o obci pochází z roku 1318. Po roce 1850 byla Korkyně součástí obce Křížov. V letech 1921–1975 byla samostatnou obcí. Mezi lety 1976–1990 byla součástí obce Chotilsko. Od 24. listopadu 1990 je opět samostatnou obcí a Křížov je její částí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Korkyně \"(138 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, 9 rolníků, řezník, Spořitelní a záložní spolek pro Korkyň, trafika.\n\n\n\nObec Korkyně se skládá ze dvou částí na stejnojmenných katastrálních územích:\n\nDopravní síť\nVeřejná doprava 2012\n\n"}
{"id": "115691", "url": "https://cs.wikipedia.org/wiki?curid=115691", "title": "Turčianske Teplice", "text": "Turčianske Teplice\n\nTurčianske Teplice (německy \"Bad Stuben\", maďarsky \"Stubnyafürdő\") jsou slovenské okresní a lázeňské město v Žilinském kraji. V roce 2002 mělo asi 7000 obyvatel.\n\nMěsto se nachází v Turčanské kotlině, 28 km od města Martin. Části města jsou: Diviaky, Dolná Štubňa, Turčiansky Michal.\n\nPrvní historická zmínka o sídle je z roku 1281 (\"Aqua Calida\"). Roku 1402 se nazývalo \"Thermae Thurocienses\". Město bylo od roku 1533 majetkem města Kremnice a až do roku 1946 se jmenovalo \"Štubnianske Teplice\". V roce 1951 k němu byla administrativně přičleněna obec Vieska.\n\nLázně Turčianske Teplice s oblibou navštěvovala šlechta a konala se tu různá významná setkání. Pod kremnickou správou byly prameny zpřístupněny všem vrstvám společnosti.\n\nTurčianské Teplice jsou jediné slovenské lázně, které se soustřeďují na léčbu onemocnění ledvin a močových cest. V centru města se nachází SPA areál a Lázeňský dům, v blízkosti i aquapark s termální vodou.\n\n\n\n"}
{"id": "115692", "url": "https://cs.wikipedia.org/wiki?curid=115692", "title": "Řasy", "text": "Řasy\n\nŘasy jsou jednoduché fotosyntetizující organismy, tradičně řazené mezi nižší rostliny. Ve skutečnosti jsou řasy seskupením nepříbuzných skupin organismů a jen některé z nich jsou blízké rostlinám. Mezi řasami najdeme jednobuněčné i mnohobuněčné formy, tělo mnohobuněčných řas je tvořeno stélkou. Nejsou schopné přežít v suchém prostředí, žijí proto ve sladké nebo slané vodě, suchozemské formy jsou malé, nenápadné a hojněji se vyskytují ve vlhkých tropických oblastech. Některé řasy vyřešily problém vysychání symbiózou s houbou a tvoří součást lišejníků.\n\nŘasy jsou definovány jako autotrofní fotosyntetizující organismy vyjma vyšších rostlin. Nelze je rozhodně chápat jako taxonomickou skupinu, jde o uskupení organismů napříč stromem života a jediným smyslem proč tuto skupinu respektovat je jejich ekologie. Všechny řasy, i přes vzájemnou nepříbuznost, zaujímají podobné ekologické niky a proto o nich lze hovořit jako o ekologické (nikoli systematické) skupině.\n\nMezi řasy se tradičně řadily i fotosyntetizující bakterie - sinice. Ačkoli podle dnešních poznatků patří do úplně jiné domény než ostatní řasy, přesto jsou často za řasy považovány i nadále a články o sinicích jsou dosud součástí fykologických periodik.\n\nChloroplasty vznikly primární endosymbiózou se sinicí nebo až sekundárně symbiózou s jinou řasou. Některé jednobuněčné řasy jsou mixotrofní nebo sekundárně chloroplasty dokonce úplně ztratily. Řasy jsou součástí vodních ekosystémů, ruduchy a chaluhy poskytují potravu i úkryt, mikroskopické řasy tvoří fytoplankton. Věda, která studuje řasy, se nazývá algologie či fykologie.\n\nVodní řasy lze v závislosti na druhu využít jak jako potravinu, tak palivo či surovinu na výrobu vodíku, metanu a biopaliva.\n\nJeště ve 20. století byly řasy klasifikovány jako podtřída nižší rostliny v rámci rostlinné říše. Dnes víme nejen to, že řasy netvoří jednotnou skupinu, ale i to, že většina z nich není vůbec příbuzná rostlinám. Dříve se však systém organismů vytvářel striktně pouze morfologických znaků, což vedlo právě k zavedení řas jako celku a jejich členění na zelené, hnědé a červené podle převažujících barviv. \n\nČervené řasy neboli ruduchy tvoří v současné době monofylum na bázi Archaeplastida. \n\nZelené řasy (nepočítáme-li mezi ně tedy eugleny) se také nacházejí v úzkém příbuzenstvu suchozemských rostlin, ale jedná se o nepřirozenou skupinu, jelikož právě vyšší rostliny se odvětvují uprostřed jejich vývojového stromu. \n\nTakzvané hnědé řasy tvoří také nepřirozenou skupinu, ale s rostlinami již mají pramálo společného. Jejich plastid je ruduchálního původu a právě podle tohoto znaku je na konci 20. století vyčlenil oxfordský odborník Thomas Cavalier-Smith do vlastní říše Chromista. Tento systém přebírá až do současnosti většina středoškolských učebnic. Později se však ukázalo, že tato říše není přirozená a hnědé řasy jsou dnes součástí hned tří říší. Většina se spolu se skupinou Rhizaria stala součástí taxonu Sar. Skrytěnky a Haptophyta získali své vlastní říše.\n\nSinice, dříve řazené také mezi nižší rostliny, jsou ve skutečnosti prokaryota, která dala vzniknout plastidům v řasových a rostlinných buňkách. Bývaly označovány jako modré, modrozelené či sinné řasy, což odráží jejich český i latinský název.\nŘasy jsou dle aktuálních poznatků o evoluci roztříštěny mezi několik velkých říší. Tabulka ukazuje zařazení řasových skupin do současné systematiky v souvislosti s endosybiotickou teorií. Tabulka uvádí pouze zástupce označované za řasy, ostatní organismy patřící do uvedených superskupin (živočichové, vyšší rostliny, houby a tzv. prvoci) vypouští. \n\nBližší informace o vzniku fotosyntetických organel u eukaryot také v článku \"Endosymbiotická teorie.\"\n"}
{"id": "115693", "url": "https://cs.wikipedia.org/wiki?curid=115693", "title": "Reaktoplast", "text": "Reaktoplast\n\nReaktoplasty (dříve termosety, duromery, duroplasty) jsou zesíťované polymery, které vytvářejí prostorovou trojrozměrnou síť. Zesíťování nastává až při tváření plastu vlivem tepla a tlaku, někdy působením katalyzátorů. Jakmile je zesíťování dokončeno, není další tváření možné, protože opětovným působením daného vlivu (teplo, tlak, záření, katalyzátor) nelze hmotu reaktoplastu roztavit - nelze zrušit již vzniklou prostorovou síť. Husté příčné zesíťování se nazývá vytvrzování.\n\nReaktoplast je hmota, kterou lze teplem, zářením nebo působením katalyzátoru vytvrdit. Vytvrzení znamená vytvoření prostorové sítě v materiálu, díky které takový plast získává zajímavé vlastnosti, především je netavitelný a nerozpustný. Změny vyvolané teplem, zářením nebo katalyzátorem podnítí vznik kovalentních vazeb mezi molekulami polymeru.\n\nEpoxidové pryskyřice mají ve strojírenství široké využití, hlavně díky svým dobrým chemickým a fyzikálním vlastnostem. Především je to výborná adheze ke keramice, kovům a sklu a tyto vlastnosti si udržují v poměrně široké škále teplot. Často se využívají jako matrice kompozitů. V elektronice se dají použít jako izolanty, které snesou tepelné namáhání. Epoxidy před vytvrzením bývají viskózní kapaliny. Vytvrzení umožní katalyzátory jako aminy, kyseliny, zásady.\n\nFenolytické pryskyřice jsou rozděleny podle látek (fenol a další), ze kterých polykondenzací vznikají, na fenolové, krezolové a xylenové pryskyřice. Vytvrzujícím činidlem je u fenolytických pryskyřic teplo. Tyto plasty jsou vysoce odolné proti vysokým teplotám a nehoří. Fenolytické pryskyřice se díky svým vlastnostem uplatňují ve strojírenském průmyslu, kde jsou součástí směsí lisovacích hmot.\n\n"}
{"id": "115696", "url": "https://cs.wikipedia.org/wiki?curid=115696", "title": "Fixírka", "text": "Fixírka\n\nFixírka je ruční nástroj na nanášení kapaliny stříkáním (barvy, nátěru, atd.) na povrch předmětu. Na principu foukání vzduchu do vodorovné trubice a podtlakem vysávání kapaliny trubicí, která je v pravém úhlu ponořená, z nádobky a rozstřikování druhým koncem trubice. Funguje na principu podtlaku.\n\n"}
{"id": "115699", "url": "https://cs.wikipedia.org/wiki?curid=115699", "title": "Vladimír Kokolia", "text": "Vladimír Kokolia\n\nVladimír Kokolia (* 27. listopadu 1956, Brno) je český malíř, grafik a kreslíř.\n\nJeho umělecká aktivita je velmi široká, je i básníkem a textařem. V letech 1984–1997 působil jako zpěvák brněnské skupiny E, patřící svého času k absolutní špičce české alternativní a undergroundové hudby. Vladimír Kokolia vystudoval Střední uměleckoprůmyslovou školu v Uherském Hradišti a poté Akademii výtvarných umění v Praze. Od roku 1992 je na AVU v Praze vedoucím pedagogem ateliéru Grafika II. V roce 2006 byl jmenován profesorem. Mnoho let se věnuje cvičení stylu Čchen tchaj-ťi čchüan, na FaVU v tomto smyslu vyučoval předmět Stání před stojanem.\n\nJe držitelem Ceny Jindřicha Chalupeckého za rok 1990. Jeho webové stránky obsahují tzv. \"kokopedii\", informační stránku stejného formátu jako je Wikipedie.\n\nVladimír Kokolia je tvůrcem se širokým záběrem malířských a grafických technik. Ovládá olejomalbu, malbu akrylem, kvaš, temperové malby, akvarel, perokresbu, kresbu tužkou, uhlem a rudkou, lavírovanou kresbu, pastel, linoryt, suchou jehlu, litografii, fotografii i sken a digitální obraz. Jeho tvorba je v oblasti základních forem velmi různorodá – od figurativní, přes krajiny či objekty až k ryze abstraktní. Je tomu tak proto, že pro něj nejsou specifikace tohoto druhu podstatné. Je naopak zřejmé, že pro jeho práci je mnohem důležitější vlastní sdělení, které poté provede způsobem k tomu účelu nejvhodnějším.\n\nV díle Vladimíra Kokolii dominuje snaha o průnik do podstaty světa, který ho obklopuje, s důrazem na úlohu lidského jedince v něm. A s jistotou lze říci, že jeho pohled není tvoru jménem „člověk“ nakloněn. Kokoliovy perokresby i malířská díla, která tvořil především v osmdesátých a počátku devadesátých let lze charakterizovat jako výsměch pošetilosti, malosti a slepoty lidského individua, neschopného svým viděním přesáhnout hranice, v nichž je uvězněn, individua, které se samo do vězení svého pohodlného myšlenkového schématu uvrhává a tragikomicky pracuje na zániku sebe sama, a to nikoli jenom na zániku své fyzické, ale především duchovní existence, kterou neuznává, neboť jí nenachází ve své výbavě, ani na prodejních pultech. Tyto práce jsou charakteristické jak nápaditostí motivů, tak schopností vyjádřit myšlenku v geniálně působivé zkratce. Jsou velmi ostrou, břitkým vtipem nabitou, kritikou antropocentrismu a solipsismu postmoderního člověka, ignorujícího ať již z vlastní neochoty či neschopnosti vše, co jej přesahuje a bláhově spočívajícího na banální realitě světa, který mu nikdy nemůže být odpovědí. Kokoliův pohled však není jen prostým výsměchem, parodií či karikaturou temných stránek lidství. Jakkoli technika a způsob vyjádření jsou naprosto odlišné, nelze si v těchto souvislostech neuvědomit paralelu mezi současným Kokoliou a dávno minulým Breughelem. Získáváme přesvědčivý dojem o tom, že podstata člověka se nemění a jeho zásadní problémy zůstávají identické po celou jeho historii bez ohledu na technický pokrok, který jej přesvědčuje o jeho vlastní výjimečnosti. Pokora moudrosti Sokratova typu \"(Scio, ne nihil scio)\" je postmodernímu člověku neznámá.\n\nPro tematickou hloubku, nápaditost zpracování, způsob vyjádření myšlenky, originalitu projevu a uměleckou ryzost lze Vladimíra Kokoliu považovat za jednoho z nejvýznamnějších současných českých umělců, přesahujícího hranice české země.\n\nKokolia působil též jako zpěvák a textař brněnských „E“ v letech 1984–1997. Poté se formace rozpadla a sešla se již jen ojediněle ke koncertní produkci, naposledy v roce 2002. Hudbě skupiny „E“ dominuje Kokoliův velmi expresivní a sugestivní deklamativní vokál, jehož naléhavost je exponována texty, které jsou buď ohnivě obraznou existenciální poetikou, uchvacující konfrontací protikladů (viz \"Brány\") nebo velmi břitkými, vtipnými a sarkastickými obrazy (viz „ÚAN“). Oba typy textů mají svého společného jmenovatele, který je totožný s filosofickým laděním Kokoliovy malířské a především grafické tvorby, proto je lze do jisté míry považovat za autorem transformovanou malbu do oblasti slov. Veškeré texty pouhých dvou skupinou vydaných alb, jsou jeho dílem:\n\n"}
{"id": "115701", "url": "https://cs.wikipedia.org/wiki?curid=115701", "title": "Čípek", "text": "Čípek\n\nČípek může být:\n"}
{"id": "115705", "url": "https://cs.wikipedia.org/wiki?curid=115705", "title": "Anchisaurus", "text": "Anchisaurus\n\nAnchisaurus („téměř ještěr“) byl malý býložravý dinosaurus. Jeho fosilie byly známy již od roku 1818), a tím pádem jde pravděpodobně o jednoho z prvních dinosaurů nalezených v Severní Americe.\n\nŽil ve spodní juře, před přibližně 190 až 176 miliony let, nalezen v USA (Connecticut, Massachusetts).\n\nByl to relativně malý dinosaurus (délka těla 2,2 až 2,4 m, hmotnost 20 kg). Stavba těla (dlouhý krk a malá hlava, dlouhý ocas) byla typická pro rané sauropodomorfy (předky sauropodů). Jeho přední končetiny byly kratší než zadní (asi o třetinu), palec na předních končetinách byl opatřen drápem (jaký známe např. u iguanodontů). Jeho kulaté, tupé zuby svědčí o rostlinné stravě. Vědci se domnívají, že \"Anchisaurus\" a jemu podobní většinu času trávili na všech čtyřech končetinách, jen občas se zvedli na zadní (spíš kvůli větvičkám a listím, než obraně). Rovněž je možné, že mu v trávení pomáhaly gastrolity – žaludeční kameny umožňující rychlejší rozklad tuhé stravy v dutině břišní. Podle paleontologa Roberta T. Bakkera se tito menší sauropodomorfové před útoky teropodů bránili zejména svými mohutnými drápy na předních končetinách, ale potenciálně táké silnými kopanci.\n\nDříve popsané druhy \"Anchisaurus major\" (také známý jako \"Ammosaurus\"), \"Anchisaurus solus\" a \"Anchisaurus colurus\" (také známý jako \"Yaleosaurus\") jsou nyní povážovány za chybné interpretace různých stádií vývoje anchisaura. Výše uvedaná jména jsou proto nyní pouze synonymy pro typový druh \"Anchisaurus polyzelus\". V roce 2015 uznala Mezinárodní komise pro zoologickou nomenklaturu (ICZN) kompletnější kostru popsanou pod jménem \"Anchisaurus colurus\" za neotyp, jména \"Anchisaurus polyzelus\" a \"Anchisaurus colurus\" jsou tak objektivními synonymy.\n"}
{"id": "115706", "url": "https://cs.wikipedia.org/wiki?curid=115706", "title": "Zacatecas (stát)", "text": "Zacatecas (stát)\n\nZacatecas [sakatekas] je jeden z 31 států Mexika. Zabírá plochu 73 252 km². Hraničí se státy Durango a Coahuilla na severu, San Luis Potosí na východě, Aguascalientes a Jalisco na jihu a Jalisco a Durango na západě. Podle sčítání lidu v roce 2010 ve státě Zacatecas žilo 1 490 550 obyvatel. Hlavní město nese stejný název jako stát, Zacatecas.\n\n"}
{"id": "115707", "url": "https://cs.wikipedia.org/wiki?curid=115707", "title": "Všechlapy", "text": "Všechlapy\n\nNázev Všechlapy nese několik obcí:\n\na několik částí obcí:\n"}
{"id": "115710", "url": "https://cs.wikipedia.org/wiki?curid=115710", "title": "Zacatecas", "text": "Zacatecas\n\nZacatecas je název míst v Mexiku:\n\n"}
{"id": "115718", "url": "https://cs.wikipedia.org/wiki?curid=115718", "title": "Roman Abraham", "text": "Roman Abraham\n\nRoman Józef Abraham (28. února 1891, Lvov – 26. srpna 1976) byl polský generál za druhé světové války.\n\nNarodil se roku 1891 ve Lvově. V roce 1910 dokončil gymnázium. Poté studoval práva ve Lvově v roce 1915 získal titul doktora práv. Za První světové války sloužil v Rakouské armádě. V listopadu 1918 vstoupil do nové Polské armády, účastnil se Polsko-ukrajinské války. Poté bojoval v rusko-polské válce.\n\nV roce 1919 byl povýšen do hodnosti majora. Od roku 1929 byl velitelem Jezdecké brigády Bydgoszcz, a od května 1937 byl velitelem Velkopolské jezdecké brigády. V březnu 1938 byl povýšen na brigádního generála.\n\nJako velitel Velkopolské jezdecké brigády bojoval v sestavě Armády Poznaň.\n"}
{"id": "115721", "url": "https://cs.wikipedia.org/wiki?curid=115721", "title": "Valdštejnská jízdárna", "text": "Valdštejnská jízdárna\n\nValdštejnská jízdárna je historická budova školy jezdectví, dnes výstavní sál u stanice metra Malostranská. Jízdárna přiléhá k Valdštejnské zahradě, na opačné straně než je Valdštejnský palác, a je součástí sídla Senátu Parlamentu ČR. Valdštejnskou jízdárnu spravuje Kancelář Senátu, která ji za symbolickou částku v roce 1996 pronajala Národní galerii, jež zde realizuje svůj program krátkodobých výstav.\n\nProvoz tzv. jízdárny s sebou nesl vysoké náklady a původní účel přestala jízdárna plnit na konci 19. století. Po první světové válce v důsledku pozemkové reformy byla pozastavena probíhající rekonstrukce paláce a současně s tím rodina Valdštejnů pronajala jízdárnu mladoboleslavské automobilové továrně Laurin & Klement. V roce 1926 toto nájemní právo přešlo na Akciovou společnost, dříve Škodovy závody v Plzni, po níž si budovu jízdárny pronajímaly další podniky automobilového průmyslu (roku 1928 Elka, výzbroj a opravy automobilů, s. s r.o. v Praze, a roku 1938 Akciová společnost pro automobilový průmysl).\n\nPronájem jízdárny autodílnám pokračoval i po válce. Přibližně ve stejné době byla před jízdárnou zahájena výstavba nepříliš povedeného Výstavního pavilonu hlavního města Prahy, který později sloužil Ministerstvu informací a v roce 1953 byl pronajat Čs. krátkým filmem. V souvislosti s výstavbou stanice metra Malostranská byla v roce 1974 budova zdemolována.\n\nV roce 1950 bylo naplánováno, že ve sklepích jízdárny vzniknou halové garáže, u zdí jízdárny a pavilonu pak měl vzniknout výtah pro automobily. Nakonec však bylo rozhodnuto, že se jízdárna stane výstavní galerií. Valdštejnskou jízdárnu začala využívat Národní galerie.\n\nValdštejnská jízdárna se na základě zákona č. 59/1996 Sb. stala součástí sídla Senátu Parlamentu České republiky, ke kterému patří Valdštejnský palác se zahradou a dva další sousední paláce. V roce 1997 zahájila Kancelář Senátu přípravu celkové rekonstrukce Valdštejnské jízdárny. Jednalo se přitom o poslední část rekonstrukce Valdštejnského areálu. Obnova jízdárny byla dokončena v roce 2000.\n\n15. června 2000 předal Senát slavnostně Valdštejnskou jízdárnu do užívání Národní galerii, během předání byla podepsána smlouva o dlouhodobém pronájmu.\n\nRekonstrukcí jízdárny se podařilo odstranit řadu stavebních a statických poruch, vedle toho byly odstraněny nevhodné stavební zásahy učiněné v předchozích letech a podařilo se architektonicky obnovit historický ráz jízdárny a prostor paláce vůbec.\n\nVýstavní plochy ve Valdštejnské jízdárně jsou inovované a klimatizované a vyhovují účelům výstav cenných uměleckých děl.\nProstory Valdštejnské jízdárny se v minulosti staly místem retrospektivních expozic děl Maxe Švabinského, Václava Brožíka, Františka Ženíška a dalších a tematických výstav jako například \"Sláva barokní Čechie\".\n\n"}
{"id": "115727", "url": "https://cs.wikipedia.org/wiki?curid=115727", "title": "Apendicitida", "text": "Apendicitida\n\nApendicitida (\"zánět červovitého přívěšku slepého střeva\") je náhlá příhoda břišní spočívající v zanícení apendixu. Když není včas léčena (nejčastěji chirurgickým odstraněním apendixu), dochází k perforaci apendixu a následně zánětu dutiny břišní. Jestliže nedojde k okamžitému odstranění zaníceného apendixu, může dojít i ke smrti.\n\nApendicitida se projevuje bolestí v nadbřišku, která se cca za šest hodin přesune do pravého podbřišku. Mezi další symptomy patří nauzea, zvracení, nadýmání.\n\nJiné polohy apendixu:\nApendix může být dlouhý a dráždit močový měchýř, což může způsobit polyurii.\n\n\nOperace – apendektomie, případný výpotek (exudát) se odsaje.\n\nPři prasknutí (sterkorální peritonitida) – vzorek na kultivaci, výplach dutiny, JIP, MPK, ATB, nasogastrální sonda. Člověk zůstává v nemocnici 3–7 dní od operace, může chodit do práce 10 dní od operace a sportovat může 6 týdnů od zákroku.\n\nDiferenciální diagnóza\n\nAčkoliv apendix není zcela bez funkce (minimálně hraje úlohu mízní uzliny), rozhodně nehraje žádnou významnou a nenahraditelnou roli, a tudíž jeho chirurgické odstranění nezanechává žádné závažné následky na zdraví. Pokud však je apendicitida zanedbaná a není zakročeno včas, dochází k perforaci apendixu, zánětu dutiny břišní a zpravidla ke smrti, neboť v této fázi již jsou naděje na záchranu nemocného jen velmi malé.\n\nVýše zmíněný černý scénář nastává jednak v situaci, kdy je nemocný odříznut od adekvátní lékařské pomoci, jednak se dále vyskytuje v případě chybné diagnózy či pozdní návštěvy lékaře. Tato rizika hrozí jednak u starých lidí, kteří mají vyšší práh bolesti a mohou tak apendicitidu podcenit, jednak u lidí s atypicky umístěným apendixem.\n\nMezi osoby zemřelé v důsledku perforace zaníceného apendixu patří například bl. kardinál Galen (1878–1946).\n\n"}
{"id": "115734", "url": "https://cs.wikipedia.org/wiki?curid=115734", "title": "Advanced Audio Coding", "text": "Advanced Audio Coding\n\nAdvanced Audio Coding (AAC) je standard ztrátové komprese zvuku. Byl vyvinut jako logický následovník formátu MP3 na středních až vyšších bitratech v rámci MPEG-2 a rozšířen v MPEG-4 a MPEG-D.\n\nAAC je jeden z nejpokročilejších formátů komprese zvuku a jeho různé modifikace jako HE-AAC apod. obsahují velmi pokročilé technologie jako LTP (Long Term Prediction) nebo Postprocessing, které z nich na nízkých bitrate dělají nejlepší audio formáty.\n\nTaktéž existuje mnoho kodérů (většinou proprietárních), které se razantně liší kvalitou, např. FAAC, Nero Digital nebo kodér od firmy Apple.\n\nStandard obsahuje několik profilů, které se liší v použitých technologiích - tzv. Audio objektech. \nPoužité technologie:\n\nHE-AAC (High Efficiency AAC) a xHE-AAC (eXtended High Efficiency AAC) vylepšují kvalitu hlavně při nízkých bitratech.\n\n"}
{"id": "115739", "url": "https://cs.wikipedia.org/wiki?curid=115739", "title": "Ondřej Sokol", "text": "Ondřej Sokol\n\nOndřej Sokol (* 16. října 1971 Šumperk) je český herec, bavič, režisér, moderátor, překladatel a umělecký šéf Činoherního klubu.\n\nNarodil se v Šumperku, kde také vyrůstal. Jako dítě chtěl být letcem a hrál tenis. V osmé třídě složil přijímací zkoušky na gymnázium. Po maturitě byl přijat na pražské DAMU, kde studoval pět let, až do roku 1996. V tomtéž roce se stal členem souboru Městského divadla v Mladé Boleslavi, kam dojížděl. Po třech letech účínkování v tomto souboru přešel roku 1999 do Činoherního klubu, kde začal hrát a režírovat. Po režijním úspěchu s inscenací \"Osiřelý západ\" obdržel Ceny Alfréda Radoka v kategorii Talent roku a prestižní Cenu Thálie pro mladého umělce do 33 let. Jeho hlavním zájmem je Činoherní klub, kde pravidelně režíruje a hraje. Nicméně Ondřej režíroval i pro jiné divadla, např. Divadlo na Jezerce, Divadlo Hybernia, Studio Dva atd.\n\nRoku 2006, po několika menších filmových a televizních rolích, nastupuje jako jedna z hlavních postav do seriálu \"Ordinace v růžové zahradě\", kde účinkuje až do roku 2011. Obzvláště úspěšná se ukazuje jeho hra \"Ujetá ruka\", kterou roku 2011 zrežíoval (v Činoherním klubu). V tomtéž roce přijmul nabídku televize Prima a začal účinkovat v (tehdy) novém improvizačním pořadu Partička, který mu zajistil několik dalších filmových a televizních nabídek. Ještě téhož roku vstupuje na plátna film \"Perfect Days - I ženy mají své dny\", ve kterém si zahrál a za tento herecký výkon obdržel nominaci na Českého lva. Na Mezinárodním televizním festivalu v Monte Carlu byl v roce 2013 nominován v kategorii Nejlepší mužský herecký výkon za snímek \"Occamova břitva\".\n\nPo dvou televizních rolí a několika režírovaných inscenací roku 2014 vstupuje do kin drama Krásno. Tento film je jeho režijním debutem. V letech 2015 a 2016 si zahrál ve dvou komediích, jednom představení a režíroval 3 hry. Za své účinkování v pořadu Partička získává dvakrát cenu Týtý. Roku 2016 končí jeho účinkování v Partičce, avšak začíná moderovat novou show televize Nova \"Tvoje tvář má známý hlas\", která se ukazuje jako velmi úspěšná a sledovanost má rekordní. Po první řadě přišla i druhá a do roku 2018 moderoval šest řad. Díky dobrým ohlasům na jeho moderaci v letech 2016 a 2017 moderoval vyhlášení cen \"Český slavík Mattoni\" a ujmul se i moderace televizí nevysílaných akcí, jako festivalu Life!, show \"Magic Free Group\", nebo celodenního koncertního pásma na Mezinárodním Filmovém festivalu v Karlových Varech. I nadále jeho prioritou však zůstává režie a herectví. Roku 2017 si zahrál hlavní roli v trilogii \"Zahradnictví\" a o rok později (2018) ztvárnil opět hlavní roli, tentokrát v thriller seriálu \"Rédl.\" Roku 2018 se stává uměleckým šéfem Činoherního klubu, kde i nadále hraje a režíruje. Z tohoto důvodu omezuje své televizní a filmové aktivity, protože se chce naplno věnovat Činohernímu klubu ve své nové funkci. Nicméně i nadále hraje a moderuje. Překládá knihy a cestuje a i nadále navštěvuje pódia po celém Česku se svou stand-up show Celebrity. V prosinci roku 2019 moderoval dva tříhodinové koncerty Tvoje tvář má známý hlas v O2 aréně.\n\nOndřej mimo to ve volném čase překládá knihy. Během jara a léta roku 2018 natáčel s Lukášem Pavláskem pro TV Nova cestopis, který je aktuálně v postprodukce, také je od září 2018 uměleckým šéfem Činoherního klubu. Je aktivní na facebooku a instagramu.\n\nV roce 1998 se oženil s Kateřinou Lojdovou, se kterou byl až do roku 2010. Má dvě děti - Ester Sokolovou a Adama Sokola.\n\n\n\n\n\n\n\n"}
{"id": "115742", "url": "https://cs.wikipedia.org/wiki?curid=115742", "title": "Záchlumí (okres Ústí nad Orlicí)", "text": "Záchlumí (okres Ústí nad Orlicí)\n\nObec Záchlumí () se nachází v Žamberské pahorkatině v okrese Ústí nad Orlicí v Pardubickém kraji, asi 7 sedm kilometrů západně od Žamberka. Romantickým údolím protéká Divoká Orlice, podél které vede železniční trať 021 z Týniště nad Orlicí do Letohradu. V katastrálním území obce se nachází železniční stanice Litice nad Orlicí a železniční zastávka Bohousová. Žije zde obyvatel. V místní části Litice nad Orlicí se nachází zřícenina hradu Litice a kamenolom, ve kterém se těží žula.\nPrvní písemná zmínka o vesnici pochází z roku 1365.\n\n\n\n"}
{"id": "115743", "url": "https://cs.wikipedia.org/wiki?curid=115743", "title": "Zákolany", "text": "Zákolany\n\nObec Zákolany se nachází v okrese Kladno, ve Středočeském kraji. Rozkládá asi třináct kilometrů severovýchodně od Kladna. Žije zde obyvatel. Na území obce se nacházelo významné přemyslovské hradiště Budeč (dnes památné místo a archeologické naleziště). Po něm se Zákolany a přilehlé vsi někdy nazývaly \"Podbudečskem\".\n\nZákolany leží na styku tří údolí zařízlých do Pražské plošiny, na soutoku Zákolanského, Týneckého a Třebusického potoka.\n\n\nPrvní písemná zmínka o obci pochází z roku 1282.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kováry \"(221 obyvatel, samostatná obec se později stala součástí Zákolan)\" byly v roce 1932 evidovány tyto živnosti a obchody: autodoprava, 2 hostince, mlýn, 2 obchody s lahvovým pivem, 5 rolníků, obchod se smíšeným zbožím, trafika, zahradník.\n\nV obci Trněný Újezd \"(přísl. Zákolany, 849 obyvatel, samostatná obec se později stala součástí Zákolan)\" byly v roce 1932 evidovány tyto živnosti a obchody: biograf Sokol, cihelna, družstvo pro rozvod elektrické energie v Zákolanech, 12 hostinců, holič, 2 krejčí, mlýn, 2 obuvníci, 2 pekaři, továrna na piana Dalibor, obchod s lahvovým pivem, povozník, 3 pokrývači, 8 rolníků, 3 řezníci, 5 obchodů se smíšeným zbožím, Občanská záložna v Zákolanech, obchod se střižním zbožím, 3 trafiky, 2 truhláři, vetešník, zednický mistr.\n\nNa území obce se nachází:\n\n\nObcí prochází silnice II/101 v úseku Kladno - Kralupy nad Vltavou.\n\nObec Zákolany protínají dvě železniční tratě 093 a 121, kříží se mimoúrovňově. Železniční Trať 093 Kralupy nad Vltavou - Kladno je jednokolejná celostátní trať, doprava byla na trati zahájena roku 1856.Na území obce leží mezilehlá železniční zastávka a nákladiště \"Zákolany\". Železniční Trať 121 Hostivice - Středokluky - Podlešín je jednokolejná celostátní trať, doprava byla na trati zahájena roku 1873. Na území obce leží mezilehlá železniční zastávka \"Zákolany zastávka\".\n\nObci projížděly v pracovních dnech autobusové linky Koleč - Číčovice - Praha \"(13 spojů tam i zpět)\", Kladno-Blevice-Kralupy nad Vltavou \"(13 spojů tam, 2 spoje zpět)\" a Slaný-Zákolany \"(6 spojů tam i zpět)\" . O víkendu obcí projížděla autobusová linka Koleč - Číčovice - Praha \"(4 spoje tam i zpět)\" .\n\nPo trati 093 se zastávkou Zákolany jezdilo v pracovních dnech 15 párů osobních vlaků, o víkendu 10 párů osobních vlaků. Po trati 121 jezdily v létě 2 páry osobních vlaků o sobotách a nedělích z Prahy do Slaného.\n\n"}
{"id": "115745", "url": "https://cs.wikipedia.org/wiki?curid=115745", "title": "Klimkovice", "text": "Klimkovice\n\nKlimkovice (německy \"Königsberg\") jsou malé slezské město při jihozápadním okraji Ostravy na nejvýchodnějších výběžcích Nízkého Jeseníku a na okraji Ostravské pánve. Ačkoli město leží v těsném sousedství Ostravy, nemá průmyslový charakter. Žije zde obyvatel. V místní části Hýlov se nacházejí jodová Sanatoria Klimkovice. Mezi Klimkovicemi a Hýlovem byl postaven Tunel Klimkovice, kterým vede dálnice D1. V centru obce se nachází zámek, ve kterém sídlí městský úřad. Ve městě sídlí římskokatolická farnost Klimkovice.\n\nNázev města Klimkovice je odvozen pravděpodobně od zakladatele původní osady s tvrzí Klementa, zvaného Klimek. V roce 1373 jsou Klimkovice údajně poprvé zmiňovány, ale zprávu nelze dnes ověřit. První nepochybná zpráva pochází z roku 1416, kdy Beneš II. z Kravař uděluje městu právo odúmrti. Sídlem samostatného panství se město stává za Tasa z Bítova v roce 1451. Hynek II. Bruntálský z Vrbna osvobodil město v roce 1564 od robot a nahradil je odváděným platem a téhož roku povolil stavbu pivovaru na náměstí. Ondřej Bzenec z Markvartovic vystavěl ve městě renesanční zámek a kostel sv. Kateřiny v letech 1578–1579. Nejdéle vlastnili Klimkovice páni Vlčkové (Wilczekové) z Dobré Zemice v letech 1600–1848. V roce 1766 se měšťané zúčastnili velkého nevolnického povstání ve Slezsku. V téže době klimkovický mlynář Jan Augustin jako první oficiálně oznámil hornímu úřadu v Kutné Hoře existenci a vlastnosti uhlí na Ostravsku. Město se stalo sídlem soudního okresu v letech 1850–1938.\n\nPo podpisu Mnichovské dohody byly Klimkovice 9. října 1938 obsazeny nacistickým Německem a v jeho rámci začleněny do tzv. Sudetoněmeckých území \"(Sudetendeutsche Gebiete)\". 1. května 1939 pak byly začleněny do říšské župy Sudetenland a v jejím rámci patřily do vládního obvodu Opava. Na konci druhé světové války zahájila Rudá armáda ve čtvrtek 26. dubna 1945 útok na město, které pak 1. května konečně osvobodila.\n\nMuzeum vzniklo v roce 1953. Od roku 1983 je pobočkou Muzea Novojičínska. V muzeu jsou instalovány expozice příroda Poodří, historie města a pamětní síň Heleny Salichové. V rámci expozice historie města jsou vystaveny sbírky ševcovské a bednářské dílny a měšťanské domácnosti a v rámci pamětní síně Heleny Salichové její obrazy a dále upomínky na básníka Petra Bezruče a spisovatelku Jarmilu Glazarovou, kteří oba ve městě pobývali.\n\n\nKlimkovice byly od roku 1911 spojeny s Ostravou parní železnicí, kterou od dvacátých let 20. století nahradily na témže tělese elektrické tramvaje provozované Společností moravských místních drah (SMMD). Po utvoření DPMO v roce 1949 byla pod něj začleněna i tato dráha a pod jeho hlavičkou fungovala až do noci z 31. prosince 1977 na 1. ledna 1978, kdy dojela poslední tramvaj do Ostravy. Po dráze se zachoval především násep a dále několik můstků. Nádražní budova v Klimkovicích slouží jako bytový dům. Na tuto dráhu vzpomíná i klimkovická spisovatelka Jarmila Glazarová ve svém stěžejním díle \"Roky v kruhu\".\n\nVeřejná hromadná doprava je v současnosti zajišťována jak ostravským dopravním podnikem (autobusové linky 53 a 64) tak příměstskými linkami provozovanými společnostmi TQM a Arriva Morava .\n\nÚzemím města prochází dálnice D1, která zde prochází z části tunelem. Na dálnici se nachází exit 349, kterým prochází silnice II/647 ve směru od exitu Bravantice přes Josefovice, Klimkovice a Václavovice na Porubu. Obcí dále prochází silnice II/478 na Polanku nad Odrou. Silnice III. třídy na území města jsou:\n\n\nPočet obyvatel města roste: zatímco v červnu 2010 mělo 4 137 obyvatel, počátkem roku 2019 jich bylo již 4 501.\n\n\n\n\n"}
{"id": "115746", "url": "https://cs.wikipedia.org/wiki?curid=115746", "title": "Kočka horská", "text": "Kočka horská\n\nKočka horská (\"Leopardus jacobita\") je jedna z nejvzácnějších a nejméně známých kočkovitých šelem. Je to malá kočka, jenž zbarvením, hustou srstí a velkým ocasem připomíná zmenšeného sněžného levharta. Stejně jako on obývá vysoké hory, konkrétně jihoamerické Andy. Živí se různými malými savci (především viskačami a činčilami), ptáky a plazy. Mezi domorodci koluje o této kočce několik pověr a mýtů, kvůli kterým je jimi lovena. Jelikož má poměrně malý areál rozšíření a velmi nízkou populaci (necelých 1400 dospělých jedinců), hodnotí IUCN tuto šelmu jako ohrožený druh.\n\nKočka horská byla popsána v roce 1865 italským přírodovědcem Emilio Cornaliem, který ji pojmenoval \"Felis jacobita\" na počest Jacobita Mantegazza. Jenže jakékoliv přímé důkazy její existence byly natolik vzácné, případně zaměnitelné s kočkou pampovou, že ji autoři přírodovědných knih až přibližně do roku 1900 nezahrnovali do přehledu žijících druhů koček. V roce 1940 byla přeřazena do rodu \"Oreailurus\", kde vydržela až do přelomu 20. a 21. století. Až v roce 1998 byly získány první kvalitní fotografie. Kočka horská obdržela již několik vědeckých jmen a nejnověji byla zařazena do rodu \"Leopardus\", zahrnujícího šest dalších amerických koček. Synonyma pro kočku horskou jsou:\n\nExistuje málo věrohodných kvantitativních údajů ke kočce horské. Dosahuje velikosti mohutnějších kusů kočky domácí. Většina autorů uvádí, že byl zvážen pouhý jeden samec (ne zcela dospělý), který měl hmotnost 4 kg. Nicméně existuje ještě záznam o samici vážící 4,5 kg. Délka těla se pohybuje v rozsahu 57,7 až 85 cm, délka ocasu 41 až 48 cm. Maximální délka lebky je 9 až 11,5 cm.\n\nSrst je hustá a dlouhá, na hřbetě až 4,5 cm, 3,5 cm dlouhé chlupy vyrůstají na ocase. Základní barva je stříbrošedá nebo popelavá, hnědošedá nebo načervenalá. Tmavší, na těle nepříliš zřetelná kresba je tvořená rezavými rozetami na bocích, které místy přecházejí v pruhy. Končetiny jsou mourované, s černošedou kresbou. Břicho je světlejší, s tmavými tečkami, ušní boltce jsou vždy šedé. Ocas je kroužkovaný, kroužků bývá šest až devět (nejčastěji 7), u mladých zvířat jich může být i více a jsou tenčí. Někteří jedinci mají špičku ocasu bílou.\n\nOcas je velmi tlustý a dlouhý. Zvláštností kočky horské jsou některé znaky na lebce, přesněji velká, dvoukomorová sluchová výduť, což je dutý výběžek spánkové kosti pod kostěným zvukovodem. Vnější zvukovod má zploštělý tvar. Celkový počet zubů je 28 při zubním vzorci 3/3, 1/1, 2/2, 1/1.\n\nKočka horská bývá zaměňována s horskou formou kočky pampové, jejíž areál se překrývá s místy výskytu kočky horské (sympatrický výskyt). Srst kočky pampové je spíše žlutohnědá s tmavší, výraznější kresbou. Její uši mají černou vnější část boltců. Také má kratší ocas.\n\nKočka horská obývá skalnaté vysokohorské pouště Andských vrcholů nejčastěji v nadmořské výšce mezi 3600 m a 4700 m. Největší výška, ve které byla kočka horská spatřena, je 5100 m n. m. Přestože jednoznačně preferuje horské oblasti, byla pozorována i v nadmořské výšce 650 m. Areál výskytu tvoří přerušovaný pás táhnoucí se od severního Chile a severozápadní Argentiny na jih Peru a do jihozápadních oblastí Bolívie.\n\nŽije nejčastěji na skalnatých, velmi suchých a chladných vrcholech vysoko nad hranicí lesa. Vegetace je tvořena zakrslými trávami a keři. Také se vyskytuje na vysokohorských vlhkých loukách a vzácně i při hranici sněhu. Dokáže žít i v patagonských stepních a křovinatých územích.\n\nOblasti, v nichž žije, vykazují tyto typické podnebné charakteristiky: zima (průměrné roční teploty 0 °C až 4 °C), sucho (roční srážky méně než 100 mm až 800 mm) a velké rozdíly teplot mezi dnem a nocí.\n\nO chování kočky horské je toho známo velice málo. Bylo zdokumentováno minimum pozorování kočky horské v jejím přirozeném prostředí. V zoologických sbírkách na celém světě je pouze pět lebek této vzácné kočkovité šelmy. Teprve v dubnu 2004 se podařilo odchytit jednu samici a vybavit jí telemetrickým obojkem, následně bylo odchyceno a označeno ještě dalších devět jedinců. Sledování ukázalo, že kočky horské jsou aktivní hlavně v noci nebo jsou diurnální (aktivní za soumraku a - o něco méně - za úsvitu). Jsou samotářské a sdružují se jen v době páření.\n\nJedná se o rychlého a mrštného predátora s dobrými skokanskými a manévrovacími schopnostmi. Jeho hlavní kořistí jsou andské druhy hlodavců, na jejíchž lov se specializuje; je to hlavně viskača (\"Lagostomus maximus\"), činčila krátkoocasá (\"Chinchilla chinchilla\") a činčily rodu \"Lagidium\", jako je činčila ušatá (\"Lagidium viscacia\") nebo činčila horská (\"Lagidium peruanum\"). Pravděpodobně loví také další malé hlodavce, jako jsou tukotuko, myši a krysy. Hlodavci tvoří přinejmenším 2/3 potravy, ale někdy to může být až 100 %. Je schopna zabít i zajíce, malé a středně velké ptáky a plazy. Doplňkovou potravou může být i hmyz. Bylo zaznamenáno, že před ní prchal pes horský. Ale spíše než, že by šlo o kočičí kořist, se to zdá naznačovat dominanci kočky v případném kompetičním vztahu.\n\nKočka horská vykazuje několik jedinečných rysů chování. Předně se nebojí lidí. Pozorovatelé se k ní mohou dostat doslova na pár metrů a jsou při tom zcela ignorováni. To však činí tuto šelmu velmi zranitelnou vůči odchytu a lovu, domorodci ji často loví tak, že k ní přijdou a hodí po ní kámen. Její teritorium je na malou kočku velmi rozsáhlé, jde mnohdy o desítky km². Jedna samice s obojkem se během osmiměsíčního sledovaného období v roce 2004 pohybovala na území 65,5 km². Kočky horské žijí zřejmě tak, že tráví několik dní v konkrétní kolonii viskač (nebo činčil), kde loví a odpočívají. Po určité době se přesunou do jiné kolonie.\n\nVěrohodných informací o rozmnožování existuje naprosté minimum a to i z toho důvodu, že kočka není chována v zajetí. K páření dochází zřejmě na jaře, porod koťat pak následuje v létě, nicméně podle svědectví domorodců se kočky páří mezi červencem a srpnem a mláďata přicházejí ne svět v září či v říjnu. Ve vrhu bývá jedno až dvě mláďata, přičemž dvě jsou zřejmě častější. \n\nV letech 2007 až 2016 provedli vědci několik průzkumů teritorií, hustoty a lokálních populací kočky horské. Mezinárodní svaz ochrany přírody (IUCN) tyto výzkumy vyhodnotil a odhadl, že k roku 2016 žilo ve volné přírodě 1378 dospělých jedinců v celkem 10 subpopulacích. Při tom se zjistilo, že druh má velmi nízkou genetickou variabilitu a tvoří dvě hlavní výrazně oddělené populace.\n\nAž do začátku 21. století se mělo za to, že hlavní hrozbou pro kočku horskou je nelegální lov kvůli kožešině. V roce 2008 byl tento názor opraven a za nejdůležitější hrozbu byla označena ztráta a fragmentace životního prostředí. Konkrétně jde o tyto problémy: expanze zemědělství, především nevhodné pastevectví a vysávání horských vodních zdrojů pro potřeby těžby a průmyslu. Dále zvířata ohrožuje velký rozvoj těžby ropy v Patagonii. Lov místními lidmi je poměrně intenzivní, neboť zemědělci se domnívají, že jim kočka zabíjí mláďata dobytka a drůbež. Domácí nebo pastevečtí psi mohou být další hrozbou, neboť je známo mnoho případů, kdy kočku pronásledovali a zabili.\n\nDalším důvodem, proč jsou kočky horské tak vzácné, může být jejich potravní specializace. Činčily a viskačy žijí v malých koloniích (maximálně 60 jedinců) a jejich výskyt je roztroušený. Proto má kočka horská velké teritorium a malou populační hustotu. Například populace činčily krátkoocasé byla zmasakrována kvůli kvalitní kožešině na počátku 20. století, což rozhodně mohlo negativně ovlivnit populaci kočky horské. I ostatní druhy viskač a činčil byly a jsou loveny. Je-li kočka horská potravním specialistou, hlavní příčinou vzácnosti kočky horské by pak byl nedostatek potravy v důsledku nadměrného lovu její hlavní kořisti člověkem.\n\nOficiálně je kočka horská chráněná ve všech čtyřech státech, kde se vyskytuje. IUCN vede kočku horskou jako ohrožený druh. Úmluva CITES jí zařazuje do přílohy I., čili obchod s ní je zakázán či přísně omezen. Ochranou kočky horské se kromě jiného zabývá nezisková organizace Alianza Gato Andino (Andean Cat Alliance).\n\nIndiáni kočky horské a pampové většinou mezi sebou nerozlišují. Nazývají je obvykle \"titi\" nebo \"osqhollo\" (i když mají i další názvy) a považují je za posvátná zvířata, což jim však nijak nebrání je z mnoha různých důvodů lovit. Vycpané kočky nebo jejich kůže jsou používány při ceremoniích, které mají zajistit dobrou úrodu anebo produktivitu domácích zvířat. Mezi obyvateli horských oblastí And existují další pověry, které se mnohdy podle komunity liší. Kdo prý spatří kočku horskou, musí ji co nejdříve zabít a bude mít rok štěstí a společenské uznání. Jiní domorodci mají zato, že pouhé spatření kočky přináší smůlu. Někteří lidé věří, že je v kočce spoutána zlá síla, kterou mohou využít ve svůj prospěch.\n\n"}
{"id": "115750", "url": "https://cs.wikipedia.org/wiki?curid=115750", "title": "DELETE (SQL)", "text": "DELETE (SQL)\n\nDELETE je příkaz dotazovacího jazyka SQL, sloužící k odstranění záznamů z tabulky relační databáze.\n\nObecný formát příkazu je:\nkde\n\n DELETE FROM t_employee WHERE emp_date_to < '1.1.2006'\nTento příkaz smaže z tabulky zaměstnanců všechny záznamy zaměstnanců, kteří ukončili pracovní poměr do konce roku 2005.\n\nKlauzule WHERE je v příkazu DELETE nepovinná, jak je vidět z druhého příkladu:\nTento příkaz smaže všechny záznamy v tabulce t_loaded_files_temp.\n\n"}
{"id": "115752", "url": "https://cs.wikipedia.org/wiki?curid=115752", "title": "COMMIT", "text": "COMMIT\n\nCOMMIT (někde též GO) je v prostředí databází příkaz jazyka SQL, který ukončí databázovou transakci s uložením výsledků modifikací datových objektů během transakce a zplatněním (zviditelněním) změn pro ostatní uživatele databáze.\n\nV rámci transakčního zpracování dat jsou veškeré provedené změny v rámci jedné transakce drženy jako neplatné až do chvíle, kdy je tato transakce ukončena jejich zplatněním – příkaz COMMIT nebo stornována příkazem ROLLBACK (v druhém případě se modifikované databázové objekty vrací do stavu, ve kterém byly před začátkem transakce).\n\nU databází MySQL se u tabulek rozlišuje z několika úložišť dat (např. MyISAM), z nichž jen některé podporují transakce (např. InnoDB). Současně existuje proměnná prostředí codice_1, která buď – pro hodnotu 1 – vykoná beztransakčně každý vyžádaný dotaz ihned poté, co byl odeslán do databázového stroje; nebo – pro hodnotu 0 – registruje zaslané dotazy a po odeslání příkazu codice_2 nebo codice_3 buď vykoná transakci jako celek (nebo jako celek selže) nebo transakci zruší vše vrátí do původního stavu (po posledním voláním codice_2 nebo codice_3).\n\nProměnná prostředí codice_1 se dá nastavit příkazem:\n"}
{"id": "115753", "url": "https://cs.wikipedia.org/wiki?curid=115753", "title": "Heinrich Landesmann", "text": "Heinrich Landesmann\n\nHeinrich Landesmann (9. srpna 1821, Mikulov – 4. prosince 1902, Brno), známý též pod pseudonymem Hieronymus Lorm, byl rakouský hluchoslepý básník, filosof a bojovný novinář, pocházející z židovské rodiny z Mikulova. Na základě náhlé sluchové ztráty v 15 letech a postupného se zhoršování zraku se stal tvůrcem jednoho ze systémů ruční dotekové abecedy hluchoslepých, tzv. Lormovy abecedy, která se dodnes používá nejen v České republice, ale i v celé řadě dalších zemí.\n\nPo vydání díla \"Perutě a pírka vídeňského básnictví\" (\"Wien's Poetische Schwingen und Federn\", 1847) a útocích metternichovské cenzury musel opustit Vídeň, emigroval proto do Berlína a začal používat svůj literární pseudonym. V Berlíně pracoval jako novinář a přispěvatel do politických časopisů. Po revoluci v roce 1848 se do Vídně vrátil, v roce 1856 se oženil, v roce 1873 se přestěhoval do Drážďan a v roce 1892 se konečně usadil v Brně, kde žil až do své smrti. Je pohřben na Židovském hřbitově v Brně.\n\nOd šestnácti let, už jako zcela hluchoslepý, začal publikovat básně i prózy v časopisech, vydal jich velké množství. Prvním významným dílem je básnické zpracování faustovské legendy v arabském prostředí, epos \"Abdul\" (1843), prvním románem je \"Učedník roků\" (\"Ein Zögling des Jahres\", 1848), popisující boj moderního Žida proti předsudkům ze strany ostatních. Napsal také několik dramat, literární kritiky a politické články, byl ale především lyrický básník. Jeho básněmi i prózami prostupuje zvláštní pesimismus, pro který byl ve své době označován za „lyrického Schopenhauera“.\n\n\n"}
{"id": "115755", "url": "https://cs.wikipedia.org/wiki?curid=115755", "title": "Hroznovice", "text": "Hroznovice\n\nHroznovice (\"Sargassum\" C. Agardh, 1820, nom. cons.) je rod chaluh rostoucí v tropických mořích. Jsou to hnědé řasy s dobře vyvinutou, i několik metrů dlouhou stélkou. Rod je rozdělován do dvou skupin druhů. První jsou bentické litoralní druhy. Druhou jsou pelagické druhy rostoucí v povrchových vodách volného moře v oblasti Sargasového moře, kde díky specifickým mořským proudům panuje téměř úplné bezvětří. Pelagické rody se rozmnožují pouze nepohlavně fragmentací stélky.\n\n\n"}
{"id": "115757", "url": "https://cs.wikipedia.org/wiki?curid=115757", "title": "Eneolit na území Česka", "text": "Eneolit na území Česka\n\nJako eneolit se na českém území archeologicky vymezuje doba přibližně mezi roky 4400 a 2000 př. n. l. Oproti předcházejícímu neolitu se projevily kvalitativní změny zásadního charakteru ve způsobu obdělávání půdy (oradlo, užití tažné síly dobytka). Předpokládá se, ale zatím není potvrzeno nálezy na českém území, že byl užíván vůz (nálezy kol pocházejí z Polska a Švýcarska, hliněné modely vozů z Maďarska). Poprvé, i když spíše jako prestižní záležitost než ekonomicky významný činitel, byla užívána měď a z ní vyrobené luxusní zbraně a šperky. Oproti neolitu je eneolit na českém území kulturně mnohem rozmanitější, vystřídalo se zde větší množství archeologických kultur a jejich projevy jsou navzájem rozmanitější.\n\nZnalost nových technologií pravděpodobně vyvolala množství společenských a hospodářských změn. Využití dobytka, který patřil k soukromému vlastnictví, asi vedlo k přesunutí zemědělských aktivit jako činnosti, na které se podílela celá komunita, k činnosti vykonávané spíše menší skupinou, snad jen rodinnou jednotkou (a to muži). Oradlo nebylo možné užívat na plochách, které jako v neolitu prošly pouze žďářením a kde zůstávaly zachovávány kořenové systémy odstraněných stromů (viz žárové zemědělství). Proto se asi uplatňuje spíše přílohový systém.\n\nV rámci společenských změn se uvažuje o výraznější sociální stratifikaci dané jednak specializací některých skupin na jinou než zemědělskou činnost (specializovaná řemesla, zpracování kovů, kontrola nad zdroji surovin, obchod), jednak možností kumulovat majetek. Tato stratifikace se pravděpodobně odráží v nálezech hrobů s bohatou výbavou (dále se u mužských hrobů uvažuje i o ceremoniálních zbraních: sekeromlaty) a ve starším a středním eneolitu ve vzrůstu počtu výšinných sídlišť i hradišť, o jejichž funkci se vedou diskuze (vedle obranného charakteru se také uvažuje o symbolické úloze).\n\nOproti neolitu se také změnila podoba sídelních jednotek na českém území, což pravděpodobně také souviselo se změnami v zemědělské výrobě. Podle archeologických nálezů se zdá, že eneolitické osady byly v porovnání s neolitickými menší rozlohou a obsahovaly menší počet objektů. V osadě pak mohly žít tak 2–6 rodin, tj. asi 20–30 jedinců. Snad zmenšení základní společenské jednotky se projevuje i zmenšením obytných objektů ( místo tzv. dlouhých domů, menší a spíše čtvercového půdorysu).\nOsídlovaly se také jiné polohy: pro neolitická sídliště je typická spraš, eneolitici osídlovali spíše regiony s černozemí v blízkosti menších vodních toků.\n\n\nV této málo archeologicky poznané etapě českého pravěku doznívají kulturní projevy pozdního neolitu, pokračuje pozdní fáze lengyelské kultury, vedle ní se archeologicky vyčleňuje lengyelské kultuře příbuzná kultura münchshöfenská. V lengyelské kultuře se někdy rozlišují dva horizonty: horizont Horní Cetno a horizont Praha–Střešovice. \n\nV mladší fázi raného eneolitu je určena jordanovská kultura/skupina (o mladším stupni mezi dolním Poohřím a Kolínskem se hovoří jako o jenštejnské skupině). Vedle těchto kultur se v Čechách nacházejí charakteristické džbánky, většinou v kontextech mladší jordanovské kultury, schussenriedské kultury. Na Pražsku a v severozápadních Čechách byly zachyceny nálezy a také příkopová ohrazení michelsberské kultury. Především na výšinných sídlištích se už na konci jordanovské kultury vyskytuje keramika zdobená brázděným vpichem, o které se v literatuře nejčastěji hovoří jako o památkách typu Retz, a která se jako déletrvající jev projevuje ještě v bolerázském období badenské kultury. Nicméně Rezt spadá na území Moravy.\n\nVe střední a severní Evropě převládla kultura s nálevkovitými poháry, která zasahovala jak do Čech tak i na Moravu. Kultura nálevkovitých pohárů (KNP) má mladší a starší stupeň. Do staršího stupně se řadí baalberská fáze a siřemská, do mladšího stupně pak salzmündskou fázi KNP. Z této doby pocházejí první doklady odlévání mědi na českém území (Makotřasy). Vývoj Moravy, ale i Čech, ovlivnil o něco později také vývoj na jihovýchodě Evropy. Definována je zde badenská kultura (v literatuře také jako kultura s kanelovanou keramikou), resp. její starší bolerázský stupeň.\n\nNa Moravě převládla plně badenská kultura (klasický stupeň), která je zastoupena i v nálezech ve východních (a slabě i středních a severovýchodních) Čechách. Badenská kultura má v čechách dva stupně, fáze Lysolaje a Kamýk. Na Moravě pak jsou stupně čtyři. Badenská kultura v Čechách ve svém protořivnáčském stupni přechází v řivnáčskou kulturu. V západních a jižních Čechách se objevují sídliště chamské kultury. Na Moravě se po rozpadu kultury s kanelovanou keramikou a ještě pod vlivem z jihovýchodu vyčlenila bošácká kultura. Její vliv sahal až do východních Čech. V závěru středního eneolitu se v kontrastu s badenským vývojem na severní Moravě a ve východních a severovýchodních Čechách objevuje kultura kulovitých amfor.\n\nVe střední a východní Evropě se mladém eneolitu rozšiřuje kultura se šňůrovou keramikou. Na jižní Moravě se pod vlivem jihovýchodu formuluje jevišovická kultura. Kultura se šňůrovou keramikou je po roce 2400 př. n. l. vystřídána celoevropsky rozšířenou kulturou se zvoncovitými poháry (kulturou zvoncovitých pohárů). Do samotného konce eneolitu je řazena i kultura protoúnětická, ze které pokračuje vývoj plynule do doby bronzové, a epišňůrový kulturní komplex, který je zastoupený na východní Moravě kulturou Chłopice-Veselé.\n\n"}
{"id": "115762", "url": "https://cs.wikipedia.org/wiki?curid=115762", "title": "Groupware", "text": "Groupware\n\nGroupware ([ˈgruːpˌweə(r)]; též se používá výraz systémy pro podporu spolupráce) zahrnuje počítačové nástroje napomáhající ke spolupráci lidí (např. pracovníků) na nějakém společném díle. Pomocí nich jednotliví členové skupiny mohou komunikovat, sdílet různé dokumenty a organizovat svoji spolupráci.\nDo groupwaru patří elektronická pošta, diskusní fóra, chaty, kalendáře, úkoly, úložiště dokumentů, různé „wiki“ nástroje a další.\nExistují jak dílčí aplikace naplňující tuto funkcionalitu, tak komplexní balíky (např. Lotus Notes [ˈləutəs ˌnəuts], eGroupware a další, viz ).\nGroupware může usnadnit práci virtuálních týmů a skupin pracujících na dálku.\n\nČlánek na anglickojazyčné Wikipedii uvádí jako předchůdce groupware systémů víceuživatelské textové hry. Například v roce 1978 vytvořil Roy Trubshaw, student britské Essex University, aplikaci MUD (Multi-User Dungeon). Dalším krokem byly tzv. BBS ([biːbiːˈes]; Bulletin Board System) – předchůdci dnešních diskusních fór. Uživatelé se připojili přes vytáčené připojení (dial-up [ˈdaiəl ˌap]) pomocí modemu k jinému počítači opatřenému též modemem a mohli spolu hromadně komunikovat pomocí textu.\n\nSamotný výraz groupware byl zřejmě použit poprvé v roce 1987 v časopise Fortune Louisem S. Richmanem.\n\nV počátcích 90. let 20. století využívala opravdové nástroje pro spolupráci americká vláda.\n\nGroupware je „programové vybavení, které umožňuje dvěma a více lidem navzájem komunikovat, kooperovat na společném díle a koordinovat jejich aktivity“, přičemž komunikace, kooperace a koordinace jsou tři formy spolupráce. Komunikací rozumíme výměnu zpráv, požadavků, instrukcí; kooperace je práce nad společnými dokumenty; koordinace znamená vzájemné sladění činností.\n\nAť už je společná úloha rozdělena na dílčí nezávislé části, nebo ne, musí kooperující lidé koordinovat své aktivity. Musí řídit závislost mezi těmito aktivitami, aby bylo možné kompletovat výsledky do jednoho celku. Komunikace je pak nezbytnou součástí koordinace.\n\nKomunikaci zajišťují různé systémy (či aplikace), například elektronická pošta, vývěsky (bulletin board) a diskusní fóra, živá diskuse (chat), videokonference a jejich různé kombinace.\n\nAby mohla skupina lidí, která pracuje na společném projektu, kooperovat, potřebuje úložiště dokumentů, ve kterém je uchovávána a všem snadno dostupná kolektivní práce, a nějaký prostor k hromadné diskusi.\n\nSystémy groupware obvykle zahrnují nějaký systém pro správu dokumentů (Document Management System). Každý tak má nejen přístup k dokumentům, které vytvořili ostatní, ale může je i sám upravovat.\nLepší systémy pro správu dokumentů umožňují nejen konkurenční přístup k jednomu dokumentu a řízení přístupu podle rolí pro jednotlivé skupiny uživatelů, ale též nabízí sledování přístupu, archivaci, správu verzí dokumentu a další funkce.\n\nDo prostředků umožňujících kooperaci patří též vývěsky, které například nabízí možnost sdílet data o otázkách a odpovědích nebo další znalosti ve skupině.\nVývěsky se podobají běžným internetovým diskusním fórům.\n\nNezbytnou potřebou týmu je plánování schůzek či jiných společných událostí, čemuž napomáhá plánování času jednotlivých členů. Dále groupwarové systémy obsahují též nástroj pro zadávání úkolů a jejich kontrolu.\nRozlišujeme též specifické případy nástrojů pro týmovou spolupráci, například pro programátory. Tyto nástroje obsahují podporu pro programový kód a jeho sdílení, komentování atd.\n\nSeznam převzat z literatury a doplněn:\nWorkflow [ˈwəːkfləu] znamená automatizování oběhu některých dokumentů na základě počítačem vyhodnocovaných pravidel. Pokud například přijde do podniku objednávka a systém ji vyhodnotí podle kritérií jako objednávku, přesměruje ji automaticky na patřičné oddělení. Poté vyčkává na akci uživatele, po zamítnutí může objednávku smazat nebo archivovat, při schválení předat dalšímu člověku atd.\n\nOblast uplatnění nástrojů pro podporu spolupráce je neomezená. Zdaleka nemusí jít jen o podnikové prostředí, kde pracují rozsáhlejší týmy. V omezené podobě (jen část funkcionality) je využívají různé skupiny lidí.\nMůže jít o:\nTento seznam určitě není vyčerpávající. Problémem je menší chuť na straně uživatelů, pokud jde o mimopodnikové aktivity (nechtějí se „organizovat“).\nKonkurenceschopnost organizací může podpořit přeměna tradiční, hierarchické a funkčně definované organizační struktury na plošnou strukturu napříč funkčními skupinami bez respektování geografické lokality. A zde se právě uplatňuje groupware nabízející virtuální komunikační linky virtuálním pracovním skupinám.\n\nNainstalování a nastavení groupwarového počítačového vybavení není všespásné řešení. Implementace „se významně odrazí v celkové změně vnitrofiremní kultury“. „Má dopad nejen na změnu charakteru práce, ale i na jednání a chování pracovníků“. Je důležité zainteresovat všechny zaměstnance, dostatečně je informovat a včas proškolit. Na místě je při zavádění groupware též dostatek trpělivosti.\nMaximálního synergického efektu nasazení groupwarového produktu dosáhneme právě při zapojení všech členů skupiny a jejich používání většiny funkcionality.\n\nKonceptu groupwaru se podobají dnešní tzv. sociální sítě. I ty existující (jako např. Facebook) lze využít pro spolupráci při použití specializovaných aplikací třetích stran.\nWeb Forrester předvídá, že se nakonec sociální sítě a další Web 2.0 aplikace sloučí do jakýchsi platforem pro spolupráci, a přestanou existovat jako dílčí produkty.\n\n\n"}
{"id": "115768", "url": "https://cs.wikipedia.org/wiki?curid=115768", "title": "Online Transaction Processing", "text": "Online Transaction Processing\n\nOLTP (Online Transaction Processing) je technologie uložení dat v databázi, která umožňuje jejich co nejsnadnější a nejbezpečnější modifikaci v mnohauživatelském prostředí. Jedná se o přístup používaný v současné době v převážné většině databázových aplikací (historicky ještě poměrně nedávno dokonce ve všech databázových aplikacích). Jako protiklad k OLTP je především k analytickým účelům nad rozsáhlými databázemi používána technologie OLAP (Online Analytical Processing).\n\nSrovnání obou technologií je k dispozici v článku zabývajícím se OLAP.\n"}
{"id": "115776", "url": "https://cs.wikipedia.org/wiki?curid=115776", "title": "Martin McDonagh", "text": "Martin McDonagh\n\nMartin McDonagh (* 26. března 1970, Londýn) je britský dramatik a filmový režisér irského původu.\n\nMcDonaghovi rodiče se oba narodili v Irsku, jeho matka pochází z Killeenduff v hrabství Sligo, jeho otec se narodil v Connemarském Lettermullenu v hrabství Galway. On sám trávil pravidelně léto v západním Irsku, kde se seznámil se svérázným místním dialektem, který později použil ve svých hrách.\n\nHry Martina McDonagha se vyznačují scénami explicitního násilí, vulgarismy a černým humorem, který má místy nádech grotesky. McDonaghova tvorba může být zařazena k žánru britského divadla \"in yer face\". Martin McDonagh je celkem populárním a komerčně úspěšným autorem, jeho hry jsou neustále překládány a uváděny po celé Evropě.\n\nMcDonaghovou nejúspěšnější hrou dodnes zůstává jeho prvotina \"Kráska z Leenane\", za kterou mj. obdržel Cenu londýnských kritiků pro nejslibnějšího autora. \"Kráska z Leenane\" je součástí tzv. Connemarské trilogie, do které patří ještě \"Lebka z Connemary\" a \"Osiřelý západ\". Autorovo dílo pokračuje tzv. Aranskou trilogií, sestávající se z her \"Mrzák inishmaanský\", \"Poručík z Inishmooru\" a \"Smrtky z Inisheeru\". Další hrou byl \"Pan Polštář\" (The Pillowman).\nMrzák Innishmaanský (The Cripple of Innishmaan) : Tato hra je temnou komedií o postiženém chlapci Billy Clavenovi, který se snaží získat roli v natáčení dokumentu \"Man of Aran\". Tento dokument byl skutečně natočen ve třicátých letech a jedná se o hraný dokument o lidech z ostrova Aran.\n\nV roce 2006 získal McDonagh Oscara za svůj autorský krátký film \"Six Shooter\". Poté co vyhrál Oskara, vstoupil v jednání se společností Focus Features, jehož výsledkem byla nabídka režírovat film podle svého vlastního scénáře. Tento film byl uveden do kin v roce 2008 pod názvem \"V Bruggách\" (\"In Bruges\"). V hlavních rolích filmu hrají Colin Farrell, Brendan Gleeson a Ralph Fiennes. Film pojednává o páru nájemných zabijáků, které jejich povinnosti přivedly do belgického města Bruggy. Film byl uveden v rámci úvodního večera filmového festivalu Sundance.\nVe spolupráci s Colinem Farrellem pokračoval i později, v roce 2012 Farrella obsadil ve své filmové komedii \"Sedm psychopatů\" (Seven Psychopaths).\n\nJeho krimi drama \"Tři billboardy kousek za Ebbingem\" (Three Billboards Outside Ebbing, Missouri), které McDonagh napsal a zrežíroval, si roku 2018 vysloužilo celkem sedm nominací na Oscara včetně nominací v kategoriích nejlepší film a nejlepší původní scénář a nominace za nejlepší ženský herecký výkon v hlavní roli (Frances McDormand) a nejlepší mužský herecký výkon ve vedlejší roli (Sam Rockwell) proměnilo na Oscara.\n\nCo do počtu inscenací zatím s přehledem vedou dramata \"Kráska z Leenane\" a \"Poručík z Inishmooru\". O první uvedení McDonaghova díla v České republice se postarala Komorní činohra, která v režii Jiřího Bábka uvedla \"Krásku z Leenane\" v Divadle v Řeznické bez zájmu kritiků. Značný úspěch u kritiků měla inscenace \"Osiřelého západu\" režiséra Ondřeje Sokola v pražském Činoherním klubu (mj. druhé místo v Anketě Divadelních novin o nejlepší inscenaci roku, nominace na Cenu Alfréda Radoka v kategoriích Inscenace roku a Mužský herecký výkon roku /Jaromír Dulava za ztvárnění Colemana Connora/). V Činoherním klubu uvedli další hru v překladu a režii Ondřeje Sokola - Kati.\n\nBrněnský Buranteatr zinscenoval hru \"Pan Polštář\" v režii Jiřího Hájka.\n\nOstravské Divadlo Petra Bezruče uvedlo hry \"Mrzák inishmaanský\" a \"Osiřelý západ\", roku 2017 mělo na svém programu také \"Krásku z Leenane\". Činoherní studio Ústí nad Labem připravilo pro své diváky inscenaci \"Lebky z Connemary v režii Jana Jankovského.\"\n\nMoravské divadlo v Olomouci nastudovalo roku 2016 McDonaghovu hru \"Poručík z Inishmoru\" (sic!). Režie „teroristické grotesky o lásce ke kočkám“, jak zněl podtitul olomoucké inscenace, se ujal Robert Bella (premiéra: 6. 5. 2016).\n"}
{"id": "115781", "url": "https://cs.wikipedia.org/wiki?curid=115781", "title": "Kufstein", "text": "Kufstein\n\nKufstein je okresní město okresu Kufstein v Rakousku, na severovýchodě spolkové země Tyrolsko, v bezprostřední blízkosti německé hranice. Protéká jím řeka Inn. První zmínka o něm se objevuje v historických pramenech již v roce 1205, do roku 1504 patřilo město s pevností Bavorsku. Žije zde obyvatel. Je po Innsbrucku druhým největším městem severního Tyrolska. K jeho příjmům patří cestovní ruch, je významným sportovním střediskem, z průmyslu je zde zastoupen strojírenský, sklářský a výroba lyží.\n\nMalebné město Kufstein si díky bohatství památek vysloužilo přezdívku „Perla Tyrolska“.\n\nNad městem se vypíná mohutná pevnost \"Festung Kufstein\". Ta sloužila ve středověku jako vězení, vede do ní výtah a nyní je v ní umístěno národopisné muzeum a v její věži i \"Varhany hrdinů\" – údajně největší venkovní varhany na světě. Klaviatura je umístěna o 80 metrů níže a jejich 4307 píšťal a 46 rejstříků se denně v poledne (v létě i o šesté hodině večerní) rozeznívá do širokého okolí.\n\nHistorickým centrem města je \"Dolní náměstí\", které se svažuje od historické budovy radnice až k mostu přes řeku Inn. V létě ho skoro celé zaplní stolky kaváren a restaurací a je i místem konání různých koncertů a dalších kulturních akcí. Nahoře na náměstí stojí historická budova radnice, v dolní části je pak \"Mariánská kašna\" stará 140 let.\n\nV nejbližším okolí náměstí jsou kromě zmíněné pevnosti další historické památky – \"městský farní kostel\" z 15. století, \"zbytky městských hradeb\" a úzké uličky, z nichž je nejznámější \"Römerhofgasse\" s krásnými vinárničkami. Ve městě je i muzeum šicích strojů a provozovaná sklářská huť, ale návštěvníky vítají nejen historické budovy, ale i množství obchodů, nákupní centra i park v moderní zástavbě v okolí Horního náměstí.\n\nPro návštěvníky Kufsteinu je však zajímavé i blízké okolí města. V létě je hojně využíváno 120 km značených stezek pro cyklisty, včetně cyklostezky podél řeky Innu, která vede z Landecku až do německého Pasova. Okolní hory dávají možnost jak pěší turistice v létě, tak i lyžování v zimních měsících. Lyžařské terény oblasti Wilder Kaiser- Brixental patří se svými 250 km tratí a 91 lanovkami a vleky mezi největší v Rakousku.\n\nVlakové spojení z kufsteinského železničního uzlu umožňuje se dostat do hodiny do dalších tyrolských i bavorských měst a rekreačních středisek, jako jsou např. Innsbruck, Rosenheim, Prien am Chiemsee, Kitzbühel nebo Sankt Johann in Tirol, jen o něco déle trvá cesta vlakem do Mnichova nebo Salzburgu. Obdobně časově výhodné je i spojení po silnici.\n\n\n"}
{"id": "115794", "url": "https://cs.wikipedia.org/wiki?curid=115794", "title": "Douglas DC-2", "text": "Douglas DC-2\n\nDouglas DC-2 byl dvoumotorový dopravní letoun zalétaný 11. května roku 1934 (sériové číslo 1237, NC-13711); soutěžil s letounem Boeing 247.\n\nLetoun vycházel z prototypu DC-1 s několika úpravami (delší trup, 14 míst pro cestující, silnější motory). Letoun jako první koupila společnost TWA; stroj zaujal i ostatní americké dopravce a TWA následovaly. Letouny pro evropské zákazníky (KLM 21 letounů, LOT DC-2B s motory Bristol Pegasus VI, Swissair 6 strojů, CLS a LAPE) se montovaly ve firmě Fokker v Nizozemsku, kde z dílů dodávaných z USA vzniklo 39 letounů. Jednu DC-2 (s. č. 1413, URSSM-25) zakoupil Sovětský svaz ke studijním a zkušebním účelům, v březnu 1934 zakoupilo licenci Japonsko. Jeden vzorový stroj byl dodán v dílech a pět DC-2 vyrobila společnost Nakajima Hikoki K. K.\nI když byl letoun později zastíněn úspěšným následníkem DC-3, tak byl první letoun, který ukázal, že pasažér může cestovat pohodlně a spolehlivě. Na důkaz toho se první letoun společnosti KLM (DC-2 PH-AJU) účastnil závodu MacRobertson Air Race mezi Londýnem a Melbourne. Z dvaceti účastníků dorazil druhý za letounem de Havilland DH.88. Cesta letounu DC-2 trvala 90 h a 13 min, ve vzduchu byl 81 h a 10 min.\n\nCelkem pět strojů DC-2 bylo používáno i společností ČLS (\"Československá letecká společnost\"). První dvě letadla DC-2 (s. č. 1581, OK-AIA a s. č. 1582, OK-AIB) přepravce získal v roce 1936 a nasadil na lince Praha – Vídeň a Praha – Amsterdam. Letadlo OK-AIA však bylo 20. dubna 1936 zničeno při přistávání v nepříznivém počasí při prvním letu pod ČLS. Už koncem roku 1936 však bylo nahrazeno DC-2 s. č. 1562, OK-AIC. Po vzniku protektorátu stroje ČLS brzy dolétaly, vzhledem ke skutečnosti, že podle říšského leteckého práva mohla leteckou dopravu zabezpečovat výhradně Deutsche Lufthansa, která převzala zbytek DC-2 společnosti ČLS (, )\n\nNěmci předali dva letouny DC-2 společnosti ČLS do Finska. První OK-AIB nesl po záboru německou imatrikulaci D-AAIB a v březnu 1941 se dostal k finské společnosti \"Aero Oy\" jako OH-DLA. Od 14. května létal jako OH-LDA se jménem \"Voima\". V roce 1949 stroj převzalo finské letectvo s označením DO-2 a pojmenovalo \"Isoo-Antti\". Druhou DC-2 ve Finsku byla OK-AIO, která u Aero Oy sloužila nejprve jako OH-DLB, poté OH-LDB \"Sisu\" a nakonec u finského letectva s trupovým označením DO-3 a jménem \"Pikku-Lassi\". Vyřazeny byly v roce 1956.\n\nNěkolik letounů DC-2 bylo vyrobeno pro vojenské letectvo s několika úpravami:\n\n24 dopravních DC-2 na začátku druhé světové války byly označeny C-32A.\n\n\nV současné době už žádný letoun DC-2 není ve službě. Nicméně 4 přežily do 21. století :\n\n\n\n"}
{"id": "115796", "url": "https://cs.wikipedia.org/wiki?curid=115796", "title": "Datový sklad", "text": "Datový sklad\n\nDatový sklad (anglicky Data Warehouse, případně DWH) je zvláštní typ relační databáze, která umožňuje řešit úlohy zaměřené převážně na analytické dotazování nad rozsáhlými soubory dat.\n\nK definici rozdílu mezi „běžnou“ relační databází a datovým skladem se obvykle používá následujících charakteristik popsaných Williamem Inmonem:\n\nZ požadavků na datový sklad vyplývají jeho technologické charakteristiky:\n\nData v datovém skladu jsou z logického (uživatelského) pohledu členěna do schémat – každé schéma odpovídá jedné analyzované funkční oblasti.\n\nJádro každého schématu tvoří jedna nebo několik faktových tabulek. V nich jsou uložena vlastní analyzovaná data – číselné a finanční hodnoty, které jsou použity k analytickým výpočtům – agregacím, třídění apod. Většinu paměťového místa v datovém skladu zabírají faktové tabulky, které obsahují detailní údaje ze všech zdrojů – tedy řádově více údajů než ostatní tabulky.\n\nFaktové tabulky jsou pomocí cizích klíčů spojeny s dimenzemi. Dimenze jsou tabulky, které obsahují seznamy hodnot sloužících ke kategorizaci a třídění dat ve faktových tabulkách.\n\nV datovém skladu je třeba uložit informace o všech prodejích z pokladen hypermarketů, data budou dále analyzována na základě doby prodeje, prodejny, typu zboží, dodavatele, probíhajících marketingových akcí a způsobu platby (kartou, hotově).\n\nSchéma \"Prodej\" bude obsahovat faktovou tabulku \"Položky prodeje\", kde bude pro každou prodanou položku uložen údaj o typu prodaného zboží, ceně a počtu kusů (případně prodané hmotnosti).\n\nKromě této faktové tabulky bude schéma obsahovat také dimenze pro třídění položek prodeje: časové dimenze \"Datum\" a \"Hodina\" (v rámci dne), dimenzi \"Prodejna\", dimenzi \"Typ zboží\", kde bude jeden řádek pro každou jednotlivou položku (například „Choceňský jogurt borůvkový 250ml“), dimenzi \"Kategorie zboží\" (obsahující řádky jako například „Jogurt“), dimenzi \"Oddělení\" (obsahující řádky jako například „Mléčné výrobky“), dimenzi \"Dodavatel\" (obsahující řádky jako například „Choceňská mlékárna a.s.“) a tak dále.\n\nFaktová tabulka musí být pomocí cizího klíče přímo nebo nepřímo propojena s každou z těchto dimenzí.\n\nV příkladu je vidět, že některé dimenze jsou jednoduché – například pro dimenzi \"Prodejny\" stačí navrhnout tabulku pro uložení údajů o prodejnách, na kterou bude napojena faktová tabulka.\n\nHorší je situace v případě \"Typ zboží\" – ta se uvnitř sebe sama dále rozpadá – dimenze \"Kategorie zboží\" by vůbec nemusela být napojena na faktovou tabulku, ale na dimenzi \"Typ zboží\", dimenze \"Oddělení\" na \"Kategorii zboží\", dimenze \"Dodavatel\" na \"Typ zboží\". V tomto případě mluvíme o hierarchické dimenzi.\n\nV uložení hierarchických dimenzí mám v zásadě dvě možnosti:\n"}
{"id": "115797", "url": "https://cs.wikipedia.org/wiki?curid=115797", "title": "Gerhart Hauptmann", "text": "Gerhart Hauptmann\n\nGerhart Johann Robert Hauptmann (15. listopadu 1862, Obersalzbrunn – 6. června 1946, Agnieszków) byl německý prozaik a nejvýznamnější německý dramatik přelomu 19. a 20. století, nositel Nobelovy ceny za literaturu z roku 1912.\n\nGerhart Hauptmann se narodil roku 1862 v rodině pruského hoteliéra v malém slezském městečku Obersalzbrunn (dnes je součástí Polska a jmenuje se Szczawno-Zdrój). Po absolvování \"Realschule\" v Breslau (nyní polská Vratislav) byl poslán na statek svého strýce v Jaueru (nyní polský Jawor), aby se učil zemědělství. Protože však Hauptmann nenašel v životě na venkově žádnou zálibu, brzy se vrátil do Breslau , kde začal studovat na umělecké škole, neboť se chtěl stát sochařem. Na škole se seznámil se svým celoživotním přítelem, německým malířem Josefem Blockem. Poté studoval sociologii a přírodní vědy na univerzitě v Jeně a v Berlíně a v letech 1883 a 1884 působil jako sochař v Římě. Roku 1885 se oženil, usadil se v Berlíně, zcela se věnoval literární činnosti a brzy získal pověst předního představitele nejen německého, ale i světového moderního dramatu. Roku 1891 se přestěhoval do Schreiberhau (dnes polská Szklarska Poreba) v Krkonoších, roku 1894 navštívil Ameriku a od roku 1907 žil v Agnetendorfu (dnes polský Jagniątków), rovněž v Krkonoších.\nVe svém díle byl zpočátku ovlivněn naturalismem (například slavné drama \"Před východem slunce\" s drastickými scénami, které vyvolaly skandál, nebo \"Forman Henčl\", v němž je hrdina dohnán ženou k sebevraždě), ale později se v něm objevují i prvky symbolismu a novoromantismu (drama \"Hanička\", kde se realita mísí se snem, nebo pohádková hra \"Potopený zvon\"). Jeho dramata i prózy se vyznačují dokonalým vystižením povah vystupujících postav v nejpodrobnějších odstínech. Roku 1912 mu byla udělena Nobelova cena za literaturu \"„… zejména za jeho bohatou, mnohostrannou, vynikající tvůrčí činnost v oblasti dramatického umění“\" (citace z odůvodnění Švédské akademie).\n\nVe svých nejlepších dílech (vytvořených především před první světovou válkou) ztvárňoval Hauptmann s velkým citem sociální problematiku své doby, leckdy v historických kulisách. V jeho dílech se mísí soucit s bídou a bojová kritika současné společnosti se zachycením prvků života do té doby často tabuizovaných (rozklad maloměšťáckých rodin, náboženské a sociální problémy, bídu proletariátu, prušáctví a byrokratismus). Tento citlivý přístup k otevřeným otázkám jednotlivce, národa i lidstva se však v poválečné době změnil, protože Hauptmann nedokázal vinou své pasivity uhájit své dřívější humanistické postoje.\n\nPo nástupu Adolfa Hitlera k moci roku 1933 v Německu zůstal a stáhl se částečně do ústraní. Nacistický režim ho sice nijak zvlášť v lásce neměl, ale protože potřeboval reprezentativního spisovatele starší generace, žijícího klasika, povoloval nové inscenace mnohých jeho divadelních her. Hauptmann se některých představení dokonce zúčastňoval v čestné lóži společně s představiteli Třetí říše (např. s Hermannem Göringem). Jeho drama \"Tkalci\" z roku 1892 líčící útisk a stávku krkonošských tkalců ve čtyřicátých letech 19. století se ovšem hrát nesmělo. Kuriózní je, že během druhé světové války chtěli nacisté \"Tkalce\" přece jen uvést, ale s novým, optimistickým koncem, zhruba v tom smyslu, že se oněm tkalcům v hitlerovském státě dobře vede. Gerhart Hauptmann ale tento záměr odmítl. Koncem války pak Hauptmann v únoru roku 1945 zažil spojenecké bombardování Drážďan, při kterém bylo město téměř zničeno. Po skončení druhé světové války dožíval ve svém domě v tehdejším podkrkonošské vesnici Agnetendorf (dnes Jagniatków). Jelikož se Agnetendorf stal včetně téměř celého Dolního Slezska součástí Polska, bylo i Hauptmannovi samotnému oznámeno, že se musí s ostatními Němci vystěhovat. K tomu však nedošlo, protože náhle vážně onemocněl a následně ve svém domě roku 1946 zemřel. Jeho druhá manželka Margarete se po jeho smrti přestěhovala do Bavorska, kde zemřela o 11 let později.\n\n\n\n\n\n\n"}
{"id": "115802", "url": "https://cs.wikipedia.org/wiki?curid=115802", "title": "Seznam jezer v Albánii", "text": "Seznam jezer v Albánii\n\nAlbánská jezera (albánsky jezero – \"liqeni\"). V Albánii se nachází více než 150 jezer. Mají různý původ – krasový, tektonický, ledovcový, lagunový nebo říční. Tabulka jezer bez albánských přehrad je seřazena podle rozlohy.\n\n"}
{"id": "115804", "url": "https://cs.wikipedia.org/wiki?curid=115804", "title": "Kačacie pliesko", "text": "Kačacie pliesko\n\nKačacie pliesko je ledovcové jezero v Kačací dolině ve Vysokých Tatrách na Slovensku. Má rozlohu 0,2175 ha. Je dlouhé 68 m a široké 44 m. Dosahuje maximální hloubky 4,2 m. Jeho objem činí 3757 m³. Leží v nadmořské výšce 1591 m.\n\nNachází se západně od podstatně většího Zeleného plesa Kačacího a nad ním se pozvolna zvedá sousední Litvorová dolina.\n\nRozměry jezera v průběhu času zachycuje tabulka:\nPleso je přístupné pěšky pouze s horským vůdcem v rámci výstupů do sedel Pustá lávka, Východní Železná brána nebo Litvorové sedlo. Zhruba 100 m od plesa prochází modrá turistická značka přístupná veřejnosti v období od 16. června do 31. října. Výstup po ní je možný:\n\n\n"}
{"id": "115805", "url": "https://cs.wikipedia.org/wiki?curid=115805", "title": "Malé Žabie pleso Mengusovské", "text": "Malé Žabie pleso Mengusovské\n\nMalé Žabie pleso Mengusovské je jezero ve skupině Žabích ples Mengusovských v Kotlině Žabích ples, která tvoří boční větev Mengusovské doliny ve Vysokých Tatrách na Slovensku. Má rozlohu 1,2060 ha. Je 160 m dlouhé a 105 m široké. Dosahuje maximální hloubky 12,6 m a objemu 45 696 m³. Leží v nadmořské výšce 1919,5 m.\n\nNa východě se zvedají stěny hřebene Kôpek a skalní práh Dolinky pod sedlem Váha, ve které se nachází chata pod Rysmi. Na severu se výše se kotlina rozděluje a mírně stoupá k hraničnímu hřebeni s výraznými vrcholy Žabí Kôň, Žabia veža a Volia veža, které jsou oblíbeným cílem horolezců. Hraniční hřeben odděluje Mengusovskou dolinu od Doliny Rybiego potoku v Polsku. Na západě se zvedá v několika stupních rameno Mengusovského Volovce. Na jih se táhne Mengusovská dolina.\n\nPleso nemá žádný viditelný přítok. Odtéká z něj Žabí potok, který níže v Mengusovské dolině ústí do Hincova potoku. Okolí plesa je kamenité. Rozměry jezera v průběhu času zachycuje tabulka:\nPřístup je možný pěšky jen k nedaleko ležícímu Veľkému Žabímu plesu Mengusovskému a to pouze v letním období od 16. června do 31. října. Výstup je možný od rozcestí nad Popradským plesem:\nK rozcestí nad Popradským plesem je možné se dostat od:\n\n\n"}
{"id": "115806", "url": "https://cs.wikipedia.org/wiki?curid=115806", "title": "Vyšné Žabie pleso Mengusovské", "text": "Vyšné Žabie pleso Mengusovské\n\nVyšné Žabie pleso Mengusovské je jezero ve skupině Žabích ples Mengusovských ve Volí kotlince, která je jedním z pokračování Kotliny Žabích ples v Mengusovské dolině ve Vysokých Tatrách na Slovensku. Má rozlohu 0,1710 ha. Je 75 m dlouhé a 40 m široké. Dosahuje maximální hloubky 1,5 m a objemu 1025 m³. Leží v nadmořské výšce 2046 m.\n\nNa východě se zvedají stěny hřebene Kôpek a skalní práh Dolinky pod sedlem Váha, ve které se nachází chata pod Rysmi. Na severu se výše se kotlina rozděluje a mírně stoupá k hraničnímu hřebeni s výraznými vrcholy Žabí Kôň, Žabia veža a Volia veža, které jsou oblíbeným cílem horolezců. Hraniční hřeben odděluje Mengusovskou dolinu od Doliny Rybiego potoku v Polsku. Na západě se zvedá v několika stupních rameno Mengusovského Volovce. Na jih se táhne Mengusovská dolina. Nachází se severozápadně od Malého Žabieho plesa Mengusovského.\n\nPleso nemá žádný viditelný přítok ani odtok. Okolí plesa je kamenité. Rozměry jezera v průběhu času zachycuje tabulka:\nPřístup pro veřejnost není možný.\n\n"}
{"id": "115807", "url": "https://cs.wikipedia.org/wiki?curid=115807", "title": "Nižné Wahlenbergovo pleso", "text": "Nižné Wahlenbergovo pleso\n\nNižné Wahlenbergovo pleso je ledovcové jezero ve druhém nejvyšším stupni Furkotské doliny ve Vysokých Tatrách na Slovensku. Má rozlohu 2,0280 ha. Je 250 m dlouhé a 125 m široké. Dosahuje maximální hloubky 8,0 m a objemu 69 701 m³. Leží v nadmořské výšce 2053 m. Je pojmenované po švédském botanikovi Göranovi Wahlenbergovi.\n\nNa západě se nad plesem zvedají stěny \"Kozího chrbátu\" s \"Liptovskou vežou\" a Ostrou. Na severu se nachází Soliskové pliesko a Ostré pliesko a nad nimi se zvedá nejvyšší práh doliny, nad nímž se nachází Vyšné Wahlenbergovo pleso.\n\nPleso má nepravidelný povrchový přítok i odtok. Voda pod povrchem odtéká níže se objevujícím Furkotským potokem, který se posléze vlévá do Bieleho Váhu. Rozměry jezera v průběhu času zachycuje tabulka:\nPřístup je možný pěšky a to pouze v letním období od 16. června do 31. říjen. Na východě vede kolem plesa žlutá turistická značka do Bystré lávky traverzem svahu Veľkého Soliska. Přístup je možný:\n\n\n"}
{"id": "115809", "url": "https://cs.wikipedia.org/wiki?curid=115809", "title": "Softwarová licence", "text": "Softwarová licence\n\nSoftwarová licence je v informatice právní nástroj, který umožňuje používat nebo redistribuovat software, který je chráněn zákonem. V České republice se jedná o Autorský zákon.\n\nSoftwarové licence jsou obvykle velmi komplikované, takže jejich tvorbu přenechávají autoři software právníkům. Některé licence jsou předem vytvářeny tak, aby je mohli autoři snadno použít. Volbu licence provádí obvykle autor software, někdy k ní doplňuje vlastní dodatky, případně používá více licencí, přičemž volba vhodné licence je ponechána na uživateli. Často se používá licence ve formě EULA. Autor může licenci měnit. V případě kolektivního díla se obvykle vyžaduje souhlas všech autorů, a proto se často autoři záměrně vzdávají autorství ve prospěch třetí strany, která pak stanovuje licenci.\n\n\n\n\n\nŠtědroň, B., Ochrana a licencování počítačového programu, Wolters Kluwer ČR, Praha 2010, ISBN 978-80-7357-555-7\n"}
{"id": "115812", "url": "https://cs.wikipedia.org/wiki?curid=115812", "title": "Ázád Kašmír", "text": "Ázád Kašmír\n\nÁzád Kašmír (urdsky آزاد کشمیر, \"Āzād Kašmīr,\" anglicky \"Azad Kashmir,\" plným názvem Ázád Džammú a Kašmír, urdsky آزاد جموں و کشمیر, \"Āzād Jamūñ va Kašmīr,\" anglicky \"Azad Jammu and Kashmir\" (AJK)) je jedna z Pákistánem ovládaných částí Kašmíru, resp. původního indického státu Džammú a Kašmír (druhou takovou částí je Gilgit - Baltistán). \"Ázád\" v urdštině znamená \"svobodný\", úřední název se však do většiny jazyků nepřekládá, protože sama vláda Azád Kašmíru dává v anglických textech přednost termínu \"Azad Kashmir\" před \"Free Kashmir\".\n\nÁzád Kašmír sousedí na jihozápadě s Paňdžábem, na západě s Chajbar Paštúnchwou, na severu s Gilgit-Baltistánem a na východě s indickou částí státu Džammú a Kašmír.\n\nPo rozdělení Indie na Indii a Pákistán v roce 1947 a po indo-pákistánské válce došlo k dohodě o příměří, na jejímž základě Pákistán získal kontrolu nad částí státu Džammú a Kašmír. V další válce v roce 1971 byla část Ázád Kašmíru dočasně dobyta indickými jednotkami, ale o rok později byla na základě dohody o příměří opět vrácena.\n\nPákistán rozdělil svou část Kašmíru na dvě části:\n\nAni jedna z těchto částí nemá status a práva normální pákistánské provincie.\n\nÁzád Kašmír se dělí na 10 okresů (urdsky ضلع \"zila'a,\" množné číslo اضلاع \"azilā'a,\" anglicky \"district,\" množné číslo \"districts).\" Základ správního členění pochází ještě z dob Britské Indie, okres Púnčh byl přetnut linií příměří a stejnojmenný okres dnes existuje i v indické části Kašmíru.\n\nVláda AJK v srpnu 2009 zavedla dva nové okresy Haveli (Havélí) a Hattian Bala (Hatján Bálá), ale ani na svých stránkách zatím neuvádí jejich rozlohu a počet obyvatel. Nejsou k dispozici ani mapy, na kterých by nové okresy byly zakresleny. Okres Havélí byl zřejmě vyčleněn z Bághu (východní část), jeho správním centrem je město Kahúta (کہوٹہ). Okres Hatján Bálá byl snad vyčleněn z Muzaffarábádu – obec toho jména se na mapách objevuje v horách na jihovýchod od Muzaffarábádu, na trase autobusové linky, která jednou týdně překračuje linii kontroly do Šrínagaru v indickém Kašmíru. Určité pochybnosti však přináší další stránka vlády AJK, která tvrdí, že \"„A new districts of Havaile(Kahuta) and Hattian(Athmuqam) have also been declared in the north.\"\" („Nové okresy Havaile (Kahuta) a Hattian (Athmuqam) byly také vyhlášeny na severu.\") Město Athmuqam je totiž podle dosavadních map správním centrem okresu Neelum (Nílam).\n\n"}
{"id": "115822", "url": "https://cs.wikipedia.org/wiki?curid=115822", "title": "Wright Cyclone", "text": "Wright Cyclone\n\nWright Cyclone je označení pro řadu hvězdicových motorů vyráběných firmou Curtiss-Wright Corporation. \n\n"}
{"id": "115824", "url": "https://cs.wikipedia.org/wiki?curid=115824", "title": "Mika Nakašima", "text": "Mika Nakašima\n\nMika Nakašima (japonsky 中島美嘉, * 19. února 1983 Kagošima, Kjúšú, Japonsko) je japonská zpěvačka, herečka a modelka.\n\n\n"}
{"id": "115827", "url": "https://cs.wikipedia.org/wiki?curid=115827", "title": "Čunatundra", "text": "Čunatundra\n\nČunatundra ( ) je pohoří v Murmanské oblasti na poloostrově Kola v Rusku. Nachází se západně od jezera Imandra a navazuje na pohoří Mončetundra. Je tvořené sopečnými horninami.\n\nVrcholy jsou ploché a kamenité. Svahy pokrývají lesy. Nejvyšší hora Ebručorr dosahuje nadmořské výšky 1114 m. Další významné vrcholy jsou Kamlagčorr (1064 m), Yllčorr (940 m), Sejdnotčorr (806 m), Kerkčorr (886 m), Ruapňun (685 m).\n\nZápadním okrajem masivu protéká řeka Čuna. U úpatí hor se nachází množství jezer. Největší jsou Čunozero, Sejdjavr, Vite, Mjaskoje, Činglsjavr, Tujapjavr, Jeljavr.\n\nPohoří je součástí Laplandské rezervace.\n"}
{"id": "115828", "url": "https://cs.wikipedia.org/wiki?curid=115828", "title": "Apatity", "text": "Apatity\n\nApatity ( ) je město v Murmanské oblasti v Rusku. Přestavba původní osady souvisela se zahájením těžby apatitu a nefelinitu v roce 1935. Městský status získaly Apatity v roce 1966. Město, které se rozkládá se mezi jezerem Imandra a Chibinskými horami, leží na Murmanské železniční magistrále mezi Petrozavodskem a Murmanskem. Počet obyvatel se trvale snižuje - v roce 1992 mělo město 87 000 obyvatel, v roce 2005 63 300, o pět let později 59 690 a v roce 2018 již jen 55 713 obyvatel.\n\nMěsto Apatity, které je po Murmansku druhým největším městem Murmanské oblasti, leží za severním polárním kruhem na východním břehu jezera Imandra. Rozkládá se v kopcovité krajině, která je předhůřím Chibinského pohoří. Nejvyšším bodem ve městě je vrch Vorobjinaja (\"гора Воробьиная\", tj. \"Vrabčí hora\" ), vysoký 278,3 m n. m. Městem protékají dvě řeky, které ústí do jezera Imandra - Žemčužnaja (\"Жемчужная\", v překladu \"Perlová\") a Bělaja (\"Белая\", \"Bílá\"). Na severním okraji města, severně od železniční trati, která do roku 1996 spojovala Apatity a město Kirovsk, se kolem řeky Žemčužnaja rozkládají rozsáhlé bažiny.\n\nPůvodní osada vznikla v roce 1916 při stavbě Murmanské dráhy (v roce 1935 byla tato trať na počest S. M. Kirova přejmenována na Kirovskou dráhu), součásti tzv. Říjnové dráhy (\"Октябрьская железная дорога\") jako \"\"разъезд Белый\"\" (v překladu \"výhybna Bílý\"). V současnosti se v místě někdejší výhybny nachází železniční stanice Apatity-1 (\"Апатиты-1\"). Obec Apatity vznikla v roce 1926 a tehdy měla jen 7 obyvatel. V roce 1935 byly zahájeny práce na těžbě ložiska apatitových a nefelinitových rud a v té souvislosti ves Apatity obdržela statut sídla městského typu, k němuž byla připojena i vesnice sovchozu \"Industrija\".\n\nSkutečné založení města spadá však až do roku 1951, kdy vznikly plány na výstavu prvních jedenácti městských budov. V roce 1954 byla zahájena výstavba tzv. akademgorodku (\"Апатитский Академгородок\") coby Kolského vědeckého centra Ruské akademie věd (\"Кольский научный центр РАН\"). Po Stalinově smrti se však výstavba zastavila až do roku 1956.\n\nTeprve poté byla obnovena výstavba města, včetně budování infrastruktury a potřebných institucí. V roce 1961 byla do Apatitů přemístěna pobočka Kolského vědeckého centra Ruské akademie věd. V roce 1966 došlo k reorganizaci, k městu byla připojena někdejší dělnická osada Molodjožnyj, která měla status sídla městského typu (\"Молодёжный\", česky Mládežnický).\n\nV roce 1976 byl schválen nový generální plán rozvoje města, v němž se počítalo s výstavbou řady šesti až desetipatrových domů s výhledem na dosažení počtu 100 000 obyvatel. Tento plán, ani následný plán, vypracovaný na počátku 90. let 20. století, se však kvůli pádu ekonomiky a rozpadu Sovětského svazu nepodařilo realizovat. Nebyly dokončeny některé důležité stavby, jako ústřední městská nemocnice, obytné domy a ubytovny, školy či kulturní zařízení.\n\nTeprve po roce 2012 začalo určité stavební oživení, zejména pokud jde o výstavbu nových obchodů a nákupního centra. Na Leninově náměstí byl vybudován nový památník obětem druhé světové války. Vznikly nové církevní stavby - v prvních letech 21. století byl ve městě postaven pravoslavný chrám Ruských novomučedníků a zpovědníků, v letech 2013-2017 byl ve Starých Apatitech vybudován chrám Iverské Matky Boží a v roce 2016 byla u příjezdu do města vysvěcena jedna z nejseverněji položených budhistických stúp.\n\nVe městě se nachází závod na obohacování apatitu a nefelinitu, Kirovská hydroelektrárna, závod montovaného železobetonu a různé průmyslové podniky. Hlavní průmyslové podniky se nacházejí v historických okresech Molodjožnaja a Staryje Apatity. Největší podnik, známý pod zkratkou ANOF-2 (\"АНОФ-2, вторая апатито-нефелиновая обогатительная фабрика\"), který je součástí akciové společnosti OAO Apatit (\"ОАО «Апатит»\"), se nachází severně od města v údolí řeky Bělaja na úpatí masívu Vuďjavrčorr (\"Вудъяврчорр\" - 1068 m n. m\".\"), rozkládajícího se mezi městy Apatity a Kirovsk.\n\nVe městě Apatity nadále sídlí Kolský vědecký ústav Ruské akademie věd. Nedaleko od města jsou rozsáhlé hlubinné apatitové doly. Na území města bývalo šest železničních stanic a zastávek, část tratí je od 90. let 20. století uzavřena.\n\n"}
{"id": "115832", "url": "https://cs.wikipedia.org/wiki?curid=115832", "title": "Damn Small Linux", "text": "Damn Small Linux\n\nDamn Small Linux (výslovnost [dæm 'smoːl ˈlɪnʊks]; zkráceně DSL, česky Sakra malý Linux) je minimalistická distribuce Linuxu založená na Debianu, která si klade za cíl především schopnost vejít se na tzv. vizitkové CD, tedy zhruba do 50 MiB. DSL byl původně vytvořen jako experiment, kolik užitečných aplikací se může vejít do tak malého prostoru. Postupem času však přerostl v jednu z významných distribucí, často používaných jako např. záchranný disk na Live CD.\n\n\nDSL je Linux odvozený z Debianu a Knoppixu. Jeho počátky se datují (pravděpodobně) do konce roku 2004, vzhledem k malému počtu lidí v projektu ale panují v otázkách historie neshody. Vývoj začal tehdy verzí 0.1 a během roku se přehoupl přes „stabilní“ 1.0. Současná stabilní verze je 4.4.10, vývojová 4.11.RC2.\n\nDSL rozšíření je možné instalovat víceméně jedním kliknutím myši pomocí systému MyDSL – balíček se automaticky stáhne a nainstaluje. Vnitřní struktura .dsl souboru je tar.bz2 archiv potřebných souborů, který se „nainstaluje“ rozbalením do kořenového adresáře. DSL umožňují kompletně změnit funkce i vzhled DSL, k dispozici jsou balíčky např. s kompletním XFree86, ovladačem nVIDIA [ɪnˈvɪdiə] pro grafickou kartu, množstvím her a kancelářského softwaru.\n\n"}
{"id": "115834", "url": "https://cs.wikipedia.org/wiki?curid=115834", "title": "Merlin (rozcestník)", "text": "Merlin (rozcestník)\n\nMerlin může být:\n\n\n\n"}
{"id": "115838", "url": "https://cs.wikipedia.org/wiki?curid=115838", "title": "Windsor", "text": "Windsor\n\nWindsor je malebné, turisty hojně navštěvované městečko, které leží v hrabství Berkshire přibližně 30 km západně od hlavního města Spojeného království – Londýna. Dominantou města Windsor je hrad Windsor ( Windsor Castle) – druhý největší doposud obývaný hrad na světě. Město leží na levém břehu řeky Temže, která ho odděluje od jiného známého městečka – Etonu, kde je slavná chlapecká střední škola Eton College. Pouhé 3 km na jih leží vesnice Old Windsor, která vznikla asi 300 let před tím, co dnes známe pod jménem Windsor. V minulosti byl proto Windsor nazýván New Windsor, aby nedošlo k záměně obou míst.\nO nejranější historii místa mnoho nevíme, ačkoli je téměř jisté, že tato oblast byla osídlena mnoho let před tím, než zde byl ve středověku vybudován hrad. Městské kroniky poukazují na to, že splavná řeka spolu se strategicky umístěným kopcem přála dlouhodobému osídlení člověkem. Dokládají to četné archeologické nálezy jako například paleolitické sekyrky, neolitické pazourky nebo meče z doby bronzové a brož z doby železné. Pozůstatků z období římské nadvlády je jen málo, zato existují četné důkazy o osídlení oblasti anglosaskými kmeny. První zmínka o tomto městě se objevila již v anglosaské kronice z devátého století, původní osada byla postavena tři kilometry od dnešního umístění a dnes je na tomto místě městečko Old Windsor. Stavba hradu byla započata v prvním desetiletí po invazi Normanů (1066) během vlády Viléma Dobyvatele. Někdy po roce 1086, pravděpodobně za vlády krále Jindřicha I., se sídlo královské rodiny přemístilo tři míle proti proudu řeky Temže na hrad, který je v knize Domesday Book zmíněn jako 'Windsor Castle'. Největší rozvoj města nastal ve dvanáctém století, kdy se do něj začali stěhovat lidé z Old Windsor. Farní kostel, trh, most a nemocnice pro malomocné však byly postaveny až po občanské válce kvůli následnictví krále Štěpána zhruba okolo roku 1170. Ve stejné době byla dnešní horní část hradu přestavěna z kamene a byl vybudován most Windsor Bridge, nejstarší most na Temži mezi městy Staines a Reading. Tehdy nebylo budování mostů zdaleka častým jevem a most hrál důležitou roli v místní dopravní infrastruktuře, protože spojoval Londýn s městy Reading a Winchester a také odklonil dopravu do nového města, což podpořilo jeho rozmach. Ve třináctém století získal Windsor status obchodního města a na konci téhož století se stal hlavním městem hrabství.\n\nDo roku 1332 se New Windsor rozvinul natolik, že se zařadil mezi padesát nejbohatších měst v zemi. Za svou prosperitu město vděčilo především spojení s královskou rodinou. Opakované investice do stavby hradu přivedly z Londýna obchodníky (zlatníky, obchodníky s vínem, kořením a látkami) a daly lidem z města práci. Stavební práce na hradě za vlády Edwarda III. (1350-68) byly druhým největším projektem na výstavbu světské budovy ve středověké Anglii. O sto let dříve utratil Jindřich III. na stavbě hradu více peněz než na jakémkoli jiném královském sídle, kromě přestavby Westminsterského opatství. V roce 1348 však došlo k drastickému, místy až 50% snížení populace v důsledku černého moru. Kolem 30 % lidí ve městě zemřelo, ale projekt výstavby krále Edwarda III. do města přilákal spoustu dělníků a populace města tak vzrostla až dvojnásobně. Morové epidemie v letech 1361 - 1372 způsobily ekonomický rozmach města. Do města se sjížděli dělníci z celé země i Evropy, aby si mohli na stavbě hradu, štědře financované z královské kapsy, vydělat. V roce 1391 zde pracoval jako účetní prací na hradu Windsor básník Geoffrey Chaucer.\n\nRozvoj města pokračoval i během 15. století. Windsor se stal hlavním cílem poutníků, zvláště z Londýna. Přicházeli, aby se mohli dotknout královské svatyně zavražděného Jindřicha VI. a úlomku Svatého Kříže v nově postavené kapli sv. Jiří (1480). Poutníci přicházeli s kapsami plnými peněz. Ve Windsoru bylo okolo 29 hostinců, ve kterých se příchozí mohli ubytovat. Město začalo prosperovat. Pro Londýňany bylo druhým nejdůležitějším poutním místem po Canterbury a svatyni sv. Tomáše Becketa. V roce 1547 byl v kapli sv. Jiří pohřben Jindřich VIII. po boku své ženy Janě Seymourové, matky jeho jediného legitimního syna Edwarda (Edward VI.) Přibližně deset let po Reformaci začalo město stagnovat. Hrad byl považován za staromódní a svatyně mrtvých za návštěvní místa pro pověrčivé. Většina záznamů o Windsoru z 16. a 17. století hovoří o chudobě, špatně udělaných ulicích a nechvalném bydlení. Ve Windsoru se odehrává i Shakespearova hra Veselé paničky windsorské, která hojně odkazuje na nejrůznější části města a krajinu, která jej obklopuje. Navzdory tomu, že byl Windsor do značné míry závislý na královské rodině, byl za občanské války stejně jako většina center obchodu na straně Parlamentu. Poté, co byl Karel I. v roce 1649 popraven ve Whitehallu, byl pohřben bez obřadu v kapli sv. Jiří.\n\nOd roku 1804 začal hrad Windsor opět obývat panovník, jmenovitě Jiří III.. Odstartoval novou éru rozvoje Windsoru a nechal vybudovat dvě budovy kasáren. S tím byl však spojen velký příliv vojáků do města, což vedlo k velkému problému s prostitucí. Příchod královny Viktorie v roce 1840 a zavedení železnice v roce 1849 znamenal nejdramatičtější změny v historii města. Z ospalého středověkého městečka se stalo středisko celého britského impéria - mnoho korunovaných hlav z celé Evropy přijelo během 19. století do Windsoru navštívit královnu Viktorii. Snahy zrekonstruovat středověký ráz města však bohužel vedly k rozsáhlé destrukci starého města včetně demolice starého farního kostela sv. Jana Křtitele z roku 1180. Většina ulic tak, jak je dnes známe, pochází z druhé poloviny 19. století. Hlavní třída, Peascod Street, je však velmi historická, je ještě starší než samotný hrad. New Windsor byl oficiálně přejmenován na Windsor v roce 1974.\n\nWindsor je známý hlavně hradem Windsor Castle, jednou z oficiálních rezidencí britské královské rodiny. Z tohoto důvodu také získal některé výsady větších měst, např. výstavbu dvou železničních stanic, divadla a několika hotelů. Ve městě je také Legoland, vybudovaný vedle Windsorského safari parku. Od února do listopadu denně křižují Temži říční čluny s turisty. Windsorské kolo je další z mnoha turistických atrakcí, je z něj nádherný výhled na hrad, Eton i údolí řeky Temže. Kolo je umístěno v Alexandra Gardens a je smontováno pouze od jara do podzimu. Velmi významnou částí hradu Windsor je kaple sv. Jiří, ve které jsou pochováni i někteří angličtí králové. V kapli se každoročně scházejí držitelé Podvazkového řádu, nejvyššího řádu anglických rytířů. Po zasedání a bohoslužbě následuje slavnostní průvod, kterého se zúčastňují také členové britské královské rodiny. Je zde rovněž uložen velký domek pro panenky, který si nechala vytvořit od Edwina Lutyense královna Mary. V dnešní době je tento domek pro panenky jedním z mnoha lákadel turistů.\n\nDo Windsoru se dostanete po dálnici M4, po sjezdu (J6) pokračujete 5 km dlouhou dvouproudou silnicí až do samotného města.\n\nVe městě jsou dvě železniční stanice. Z nádraží Windsor & Eton Central railway station jezdí pravidelně vlaky do Slough odkud se snadno dostanete na nádraží Paddington v Londýně a nebo západ do Maidenhead, Readingu až do Bristolu. Z nádraží Windsor & Eton Riverside station jezdí vlaky do stanice London Waterloo. Obě nádraží byla postavena z 19. století, aby se do Windsoru mohla pohodlně dopravit královna Viktorie.\n\nWindsor je spojený s městem Eton (které leží na protější straně řeky Temže) mostem Windsor Bridge. Most původně určený pro veškerou dopravu je nyní jen pro pěší a cyklisty a nabízí krásnou procházku z Windsoru v ulici High Street v Etonu. Jižně od města leží Great Windsor Park a města Old Windsor, Egham a Virginia Water.\n\n"}
{"id": "115840", "url": "https://cs.wikipedia.org/wiki?curid=115840", "title": "Třetí normální forma", "text": "Třetí normální forma\n\nTřetí normální forma (3NF) je soubor doporučení (metodika) pro návrh datové struktury databáze, jehož dodržení vede k optimálnímu využití vlastností systému OLTP při tvorbě databázových aplikací. 3NF obsahuje jako svou podmnožinu druhou normální formu (2NF) a první normální formu (1NF):\n\n\nTak, jak jsou zde zapsány, působí jednotlivá doporučení velice obecně a (alespoň pro toho, kdo již někdy nějakou databázovou strukturu navrhoval) v podstatě samozřejmě.\nPokusme se demonstrovat jejich použití na jednoduchém příkladu:\n\nZadání: Navrhněte datovou strukturu (tabulku nebo skupinu tabulek) pro uložení seznamu oddělení firmy, který bude obsahovat číslo oddělení, adresu budovy, kde oddělení sídlí, jméno, příjmení a plat šéfa a jméno, příjmení a plat všech zaměstnanců oddělení.\n\nVytvořím si jednu tabulku Oddělení, která bude obsahovat následující sloupce:\n\nMoc hezké, ale zkuste v této struktuře napsat příkaz SELECT, který vybere deset nejlépe placených zaměstnanců. Nebo třeba SELECT, který vybere oddělení s více než deseti zaměstnanci.\nTato struktura rozhodně nesplňuje bod 3 z výše uvedených doporučení – adresa by měla být rozdělena na ulici, město, PSČ a stát a pro každého zaměstnance by mělo být uvedeno zvlášť jméno, zvlášť příjmení a zvlášť plat.\nTato struktura také rozhodně nesplňuje bod 2 – jsou zde dohromady v jedné tabulce smíchány údaje o lidech a o odděleních.\n\nVytvořím dvě tabulky:\n\nTabulka Oddělení:\n\nTabulka Lidé:\n\nUž je to o něco lepší – rozhodně už dokážu pomocí SQL příkazu najít nejlépe placené zaměstnance nebo zjistit počet zaměstnanců jednotlivých oddělení. Problém je ještě v doporučení číslo 4 v případě tabulky Oddělení – firma bude nejspíš mít hodně oddělení, ale málo budov (možná dokonce jenom jednu), rozhodně bude hodně oddělení sedět vždy ve stejné budově. V tabulce Oddělení se mi tedy bude pořád dokola opakovat několik málo adres budov. Správně by tedy měly být adresové sloupce vyvedeny do zvláštní tabulky.\n\nVytvořím tři tabulky:\n\nTabulka Oddělení:\n\nTabulka Lidé:\n\nTabulka Budovy:\n\nTo už vypadá docela dobře. Dalo by se diskutovat o tom, jestli \"číslo oddělení\" je opravdu vhodný primární klíč, co se stane, když dojde k přečíslování oddělení, nebo třeba o tom, že podle PSČ a státu dokážu určit město, takže podle doporučení 5 je položka \"adresa budovy – město\" vlastně přebytečná, ale v zásadě jsme se díky pravidlům 3NF dostali ke struktuře, se kterou by nemělo být složité pracovat pomocí příkazů jazyka SQL.\n\n"}
{"id": "115842", "url": "https://cs.wikipedia.org/wiki?curid=115842", "title": "Vitamín A", "text": "Vitamín A\n\nVitamín A (axeroftol) je v tucích rozpustný vitamín. Existuje ve dvou přirozených formách – vitamín A (retinol) a vitamín A (3-dehydroretin).\n\nVitamín A je nutný pro tvorbu rodopsinu, zrakového pigmentu používaného za nízkého osvětlení. Nedostatek vitamínu proto vede k šerosleposti. Vitamín A je také důležitý antioxidant. Rovněž je nezbytný pro vývoj epitelií, při jeho nedostatku buňky rohovatí (xeróza). Zdrojem vitaminu A je alfa-karoten, beta-karoten a lykopen, což jsou oranžová a červená barviva.\n\nVitamín A vzniká z provitamínu A, tedy především z betakarotenu.\n\nRybí tuk, játra, mrkev, zelené a žluté listy, špenát, kapusta, petrželová nať, kedlubnová nať, meloun, meruňky, zelí, brokolice, kukuřice, dýně, máslo, vaječný žloutek, v menším množství mléko, tučné ryby, třešně aj.\n\nNedostatek vitamínu A způsobuje šeroslepost, sklon k zánětu očních spojivek a poškození oční sítnice, rohovatění a šupinatění kůže, snížení pohlavní aktivity, zpomalení pohlavního vývoje, snížení potence, snížení imunity, sklon k zánětům a některé další poruchy (viz hypovitaminóza A). Nebezpečný je však i přebytek tohoto vitamínu.\n\nDoporučená denní dávka činí 0,8 mg/den (či 4,8 mg beta-karotenu = poměr 1:6), při dlouhodobém užívání jsou nutné pravidelné přestávky. Užívání v těhotenství je nutné konzultovat s lékařem, obecně se nedoporučuje (může poškodit nervový systém plodu). Přírodní provitamín A (beta-karoten) by měl být bez vedlejších účinků. Diabetes vyvolává potíže v přeměně betakarotenu na vitamín A. Při nemocech srdce se doporučuje užívat jej formou sirupů či prášků nejčastěji třikrát denně. Ovšem větší dávky vitamínu A jsou spojené s větším rizikem zlomenin kostí.\n\nVitamín A je jedním z mála vitamínu, jež mohou způsobit hypervitaminózu, tedy onemocnění z nadbytku vitamínu. Ukládá se v játrech. V důsledku toho může předávkování způsobit osteoporózu i otravu. Nadbytek vitamínu A v těhotenství (4.-9. týden) může také způsobit rozštěpy.\n\nBývá obsažen ve velmi vysokém množství v játrech arktických zvířat (vlků, psů, medvědů), což vedlo k otravě (často fatální) polárních expedic, kterým došly zásoby potravin a museli sníst své psy nebo lovit.\n\nVitamin A se používá jako součást kosmetických přípravků, zejména těch pro omlazení pleti. Podle německého Spolkového institutu pro hodnocení rizik by však jeho užívání v kosmetice mělo být limitováno v přípravcích nanášených na obličej a na ruce. V produktech nanášených na rty (rtěnky, balzámy) nebo určených k péči o tělo by se neměl používat vůbec. Podle německých expertů máme vitaminu A dostatek v jídle. V případě žen po menopauze dokonce příjem přesahuje maximální doporučenou dávku a není proto žádoucí jeho příjem prostřednictvím kosmetiky.\n\n\n"}
{"id": "115844", "url": "https://cs.wikipedia.org/wiki?curid=115844", "title": "Vitamín D", "text": "Vitamín D\n\nVitamín D (jinak také antirachitický vitamín) je souhrnný název pro steroidní hormonální prekurzory, souhrnně označované též jako kalciferoly. Jsou výchozí látkou pro syntézu kalcitriolu, hormonu, který významně ovlivňuje metabolismus vápníku a fosforu. \n\nVitamín D ovlivňuje 200 různých chemických reakcí v organismu. Byl nalezen téměř ve všech typech lidských buněk a ve všech lidských tkáních. \n\nChemicky se rozlišuje vitamín D2 (ergokalciferol) a vitamín D3 (cholekalciferol).\n\nSluneční záření\n\nZa normálních okolností se vitamín D tvoří v kůži působením slunečního záření z provitamínu 7-dehydrocholesterolu, derivátu cholesterolu. Fotony ultrafialového záření štěpí B jádro 7‑dehydrocholesterolu za vzniku cholekalciferolu, tedy vitamínu D. Tuto schopnost výroby vitamínu v kůži si osvojili suchozemští obratlovci přibližně před 300 milióny let, kdy se přesunuli z oceánu, který byl bohatý na vápník. \n\nSyntéza působením slunečního záření by měla stačit na pokrytí až 80 % denní potřeby, v závislosti na zeměpisné šířce a ročním období. UVB záření, které vytváří vitamín D na kůži, neprochází skrze mraky a někdy neproniká ani skrze ozónovou vrstvu. Pokud je Slunce nízko, jeho paprsky dopadají k Zemi pod úhlem menším než 47°, UVB záření se odráží od ozónové vrstvy a téměř vůbec k nám neproniká. Můžeme se celým tělem vystavit na slunce, opálit se (UVA záření), ale nezískáme žádný vitamín D. Proto je ranní nebo večerní opalování pro zisk vitamínu D naprosto zbytečné. V létě, kolem 21.6, je mezi 10 a 16 hodinou dostatek UVB záření. Ale od 21.6. se slunce začíná obracet k jihu. V jižním Polsku lze získat UVB záření do 3.9., v Turecku do konce září, v Egyptě do 20.10. UVB začíná pronikat do centrálního Polska od 12.4. Test na získání vitamínu D. Tužku přiložíme kolmo k zemskému povrchu. Pokud je stín tužky mnohem kratší, než její výška, UVB záření k nám proniká.☂ \n\nMnožství vytvořeného vitamínu D v kůži závisí hlavně na geografické poloze co nejblíže rovníku a také na možnosti využívání UV záření v dostatečné míře. Vitamín D se tvoří v kůži vlivem UVB (320-280 nm) záření (tzv. Dornovo záření), které prochází sklem jen v 1-8 %, zato však proniká vodou, zvláště mořskou, do hloubky několika metrů, čímž je umožněn vznik previtaminu D v těle ryb.\n\nMnožství vytvořeného vitamínu D snižují ochranné krémy, časté koupele v horké vodě, suchá kůže starších lidí, velké množství melaninu v kůži, zahalování těla a znečištění ovzduší.\n\nLidé, kteří se často omývají teplou vodou a mýdlem, zbavují svou kůži mazu a tuku, čímž dochází i ke snížení obsahu 7-dehydrocholesterolu v kůži. Vitamín D je tvořen živými buňkami v epidermis, a proto v kůži zůstává přítomen i po omytí vodou a mýdlem krátce po vystavení UVB záření. Suchá kůže starších jedinců neobsahuje dostatek 7-dehydrocholesterolu, čímž je možnost získání potřebného hormonu D touto cestou silně omezené. V některých tropických oblastech se setkáváme s endemickým výskytem nedostatku vitamínu D, který je způsobený zahalováním žen z náboženských důvodů a mužů kvůli ochraně před extrémním slunečním zářením. \n\nPotraviny\n\nV potravinách se cholekalciferol nachází v rybím tuku, játrech, vaječném žloutku a mléce. Z potravin můžeme získat malé množství vitamínu D. Tresčí játra obsahují 5000 IU D3 v jedné konzervě. V jedné kávové lžičce (5g) rybího tuku se nachází 1250 IU D3. V mléce, mléčných výrobcích a vejcích se nachází malé množství vitamínu D, protože skot a slepice jsou většinou chované v uzavřených prostorách, nemají přístup ke slunečnímu záření a sami trpí nedostatkem vitamínu D. \n\nObsah vitamínu D v potravinách: losos 624 IU ve 100g, sardinky 440 IU ve 100g, tuňák 236 IU ve 100g, vejce 52 IU ve 100g, švýcarský sýr 20 IU ve 100g. \n\nV roce 2017 se dospělým osobám doporučuje dávka 2000 -4000 IU denně. \nNěkteré potraviny jsou fortifikovány vitamínem D – v USA a ve Švédsku je obohaceno mléko, v ČR mléčná výživa pro kojence a batolata, čemuž je nutno přizpůsobovat dávkování vitamínu. \n\nU rostlin je prekurzorem ergosterol, morfin a rostlinný vitamín D je pak ergokalciferol, neboli vitamín D. \n\n\"Údaje z Recommended Dietary Allowances, 10th Edition. Food and Nutrition Board, National Research Ccouncil–National Academy of Sciences, 1989\"\n\nNejméně dvě třetiny všech lidí, kteří žijí v severních zeměpisných šířkách, mají menší nebo větší nedostatek vitamínu D (především v zimních měsících). Správná hladina vitamínu D v krvi je 30-60 ng/ml. Hladina dlouhodobě nižší než 30 ng/ml může vést ke chronickým onemocněním. Pokud někdo neví, kolik vitamínu D jeho tělo produkuje a chce si ho doplnit, měl by si nechat vyšetřit hladinu vitamínu D v krvi. Podle výsledku lékař určí správnou dávku individuálně. \n\nKaždodenní příjem 1000 IU několik měsíců vede ke zvýšení hladiny v krvi o 10 ng/ml.\n\nPokud nemáme žádný jiný zdroj vitamínu D, můžeme jednou týdně přijmout 30000 IU.\n\nVitamín D je pohlcován tukovými buňkami, které jej tak odvádějí mimo krevní oběh. Tuk jej pak naváže na sebe a neuvolní jej ani v případě potřeby. Bylo zjištěno, že na každých deset kilo nadváhy je potřeba navýšit denní příjem vitamínu D o dalších 17%. \n\nVitamín D je rozpustný v tucích. Aby se dobře vstřebal z trávicího traktu, je třeba ho užívat s tučným jídlem. \n\nV létě mezi 10 a 16 hodinou můžeme za 15-20 minut na slunci v plavkách získat až 20000 IU vitamínu D3. (když ho nebudeme 2 dny vymývat z kůže mýdlem). \n\nJeho význam je v účasti při resorpci vápníku a fosfátu ze střeva a přispívá tak k regulaci a optimalizaci hladiny vápníku a fosforu v krvi. Fosfor i vápník jsou důležité pro stavbu kostí. Vitamín D je proto významný pro uchování kostí silných a nepoškozených.\nVitamín D je rovněž důležitý pro správné fungování imunitního systému. Dlouhodobý nedostatek vitamínu D je prokazatelně spojen s vyšší náchylností k tzv. akutním respiračním infekcím a chřipce. Aktivní metabolit 1,25-dihydroxycholekalciferol hraje důležitou regulační roli v produkci antimikrobiálních peptidů (např. katelicidinu), které jsou důležitou součástí imunity tkání. Tento vitamín je rovněž důležitý v různých imunodermatologických procesech (viz léčba lupénky kalcitriolem).\n\nNedostatek vitamínu D se projeví změknutím kostí v důsledku ztrát a nedostatečné resorbce vápníku a fosfátu. U dětí se toto projeví jako křivice, u dospělých pak jako osteomalacie. Také se projevuje zvýšenou kazivostí zubů.\n\nPřímý vliv na nedostatek vitamínu D má hlavně jídelníček, pobyt na slunci a pohyb. Nedostatek vitaminu D se projevuje hlavně řídnutím kostí jak u dětí, tak v dospělosti, kde může vést až k osteoporóze. Úloha vitaminu D pro náš organismus je však komplexnější. Pozitivně má ovlivňovat celkovou imunitu, chránit srdce, snižovat riziko nádorových onemocnění a další. Nové velké studie ale pozitivní vliv jasně neprokazují.\n\nVliv na kosti a svaly\n\nZvýšená potřeba vitaminu D je všude tam, kde je rychlý růst kostí. Růst je neintenzivnější v nitroděložním životě. Během 9 lunárních měsíců plod vyroste na délku 50 cm a jeho hmotnost se zvětší o 3500g. Proto je nutné doplnit vitamín D ještě před otěhotněním.\n\nDětská a rehabilitační lékařka doktorka Paszková provedla výzkum křivičných znaků, které jsou projevem nedostatku vitamínu D, u dětí a mládeže na Těšínsku. Výzkum prokázal, že se křivičné znaky vyskytují u 70 procent dětí. \n\nNedostatek vitamínu D se podílí na následujících onemocněních:\n\n\n\nhypokalcemie, hypomagnezemie, osteoporóza, zlomenina zápěstí (fractura Collesi), zlomenina obratlů, zlomenina krčku kosti stehenní, mikrofraktury, kyfotizace torakální páteře, gibbus, zmenšování postavy, tetanie\n\n\nVliv na matku a dítě v těhotenství: \n\nvysoké riziko těhotenské cukrovky, vysoké riziko preeklampsie, zvýšená pravděpodobnost císařského řezu, nízká hmotnost novorozence, předčasné porody, poporodní deprese rodičky\n\n\n\n\nVliv na nervovou soustavu a další orgánové soustavy\n\nAlzheimerova nemoc, Parkinsonova nemoc, roztroušená skleróza mozkomíšní, hyperaktivita, agresivita dětí, deprese, autismus \n\n\n\nAmerický endokrinolog dr. Sarfraz Zaidi uvádí ve své knize několik vědeckých studií, které prokázaly spojitost mezi krevním tlakem a vitamínem D. Na příklad je prokázáno, že tlak krve závisí na vzdálenosti od rovníku. Čím dál od rovníku, tím mají lidé méně vitamínu D ze slunečního záření a vyšší tlak krve. Jiná studie prokázala, že vitamín D snižuje tlak krve. Starší ženy, které měly nedostatek vitamínu D, dostávaly 6 týdnů denně 800 IU vitamínu D. Po tomto období měly o 9% nižší tlak krve. Dr. Zaidi léčí pacienty s vysokým krevním tlakem běžnými léky, ale jako doplňkovou léčbu předepisuje vitamín D a doporučuje dbát na správnou váhu, fyzickou aktivitu a odstranit stres. Rozsáhlá studie z roku 2019 však prokázala, že vitamin D nesnižuje riziko kardiovaskulárních chorob.\n\n\n\n\n\n\nVe vysokých dávkách vitamín D naopak metabolismus vápníku a fosforu narušuje, vede k hyperkalcémii a může skončit i smrtí. Samotné sluneční záření vzhledem k regulačním mechanismům syntézy nikdy nevede k hypervitaminose.\n\nNa činnost vitamínu D navazuje vitamín K2. Vitamín D pomáhá při vstřebání vápníku ze střeva do krve, vitamín K2 pomáhá přenášet vápník z krve do kostí. Proto je třeba současně s vitamínem D užívat i vitamín K2. Tímto způsobem se vápník nehromadí v cévách a nedochází k hyperkalcémii. \n\n\n"}
{"id": "115847", "url": "https://cs.wikipedia.org/wiki?curid=115847", "title": "Správce souborů", "text": "Správce souborů\n\nSprávce souborů je program pro manipulaci se soubory a adresáři (složkami). Někdy se používají termíny manažer souborů, souborový manažer nebo file manager.\n\nSprávce souborů původně nahrazoval práci s příkazovým řádkem a příkazy operačního systému pro kopírování, přesun, mazání, spouštění souborů a pro správu disků, později se stal součástí GUI nebo i operačního systému samotného. Uživatel správce souborů používá intuitivního prostředí programu (klávesnici, např. šipky, klávesové zkratky, dále systém grafických nabídek atp.), které práci výrazně zjednodušuje a urychluje.\n\nExistuje mnoho správců souborů, mezi nejznámějšími pro PC s operačním systémem MS-DOS se řadí především Norton Commander, PCTools a Xtree. MS Windows obsahuje aplikaci \"Správce souborů\" (File Manager), v novějších verzích \"Průzkumník\" (Windows Explorer), existují však i alternativní nástroje: V ČR se používá nejčastěji Total Commander nebo Altap Salamander. V operačních systémech unixového typu, jako je například Linux, se používají správci souborů jako Krusader, Gentoo a Midnight Commander.\n\nJako nejoblíbenější správci souborů se osvědčily takzvané dvoupanelové, vycházející z programu Norton Commander, který inspiroval řadu tvůrců jeho klonů: Proto se takovým říká \"\"ortodoxní\"\".\n"}
{"id": "115848", "url": "https://cs.wikipedia.org/wiki?curid=115848", "title": "Trichom", "text": "Trichom\n\nTrichom („chlup“) je dlouhý výčnělek na pokožce rostlin, vznikající z pokožkových buněk rostlin. Může být jedno- i vícebuněčný. Buňky mladých trichomů jsou živé, u dospělých trichomů buněčný obsah často odumírá.\n\nNejjednodušším druhem chlupu je bradavka (papila), prostá vychlípenina pokožkové buňky. Protažením papily do délky vznikají \"vláskovité chlupy\", které se uplatňují zejména při absorpci vody v kořenech. Když se protažené buňky takového vláskovitého chlupu oddělí přepážkou a dále se dělí, vzniká \"jednoduchý chlup\" (když vznikne pouze jednořadě mnohobuněčný útvar) nebo \"větvený chlup\" (když se trichom větví).\n\nPodle vzniku a stavby trichomy lze tedy rozdělit na:\n\nDle funkce se dají rozdělit na krycí, žláznaté, žahavé a absorpční.\n\n\n\n\n\n\n\n"}
{"id": "115851", "url": "https://cs.wikipedia.org/wiki?curid=115851", "title": "Vitamín K", "text": "Vitamín K\n\nVitamín K je vitamín rozpustný v tucích. Označení \"K\" je odvozeno z německého slova \"Koagulation\", tedy od procesu srážení krve. Vitamín K je nezbytný pro funkci několika proteinů podílejících se na srážení krve. Vitamín K je dále nezbytný v procesu mineralizace kostí, buněčného růstu a metabolismu proteinů cévní stěny.\n\nExistují dvě přirozeně se vyskytující formy vitamínu K. Vitamín K, fylochinon, je syntetizován rostlinami. Vitamín K, menachinon, je produkován bakteriemi. Vitamín K se dále dělí podle počtu opakujících se izoprenových jednotek v bočním řetězci molekuly. Pro podtypy vitamínu K používáme zkratku MK a přidáváme specifikaci číslem n (MK-n), kde n označuje počet izoprenových jednotek. Běžné jsou podtypy MK-4, MK-7, MK-8, MK-9. Lidský organizmus, resp. bakterie přítomné v lidském organizmu, vytvářejí MK-4. MK-4 ale není bakteriemi vyráběn v těle v dostatečném množství. Existuje ještě syntetický vitamín K, menadion, přidávaný do zvířecích krmiv, z něhož se v organizmu vytváří K ve formě MK-4. Menadion je v ČR zakázáno podávat lidem. Ukazuje se, že K a K jsou v organizmu využívány rozdílným způsobem. Zatímco K je využíván především pro srážení krve a jeho hlavním orgánem působení jsou játra, K hraje důležitou úlohu v nekoagulačních dějích, a to v metabolismu a mineralizaci kostí, v buněčném růstu a v metabolismu buněk cévní stěny. Vitamín K (ve formě MK-4) se vyskytuje především v jiných orgánech, než v játrech, a to ve vyšších koncentracích než fylochinon. Tato skutečnost, spolu s existencí unikátní cesty jeho syntézy, svědčí o tom, že K má jedinečnou biologickou funkci, která dosud nebyla popisována.\n\nVitamín K funguje jako kofaktor proenzym, který katalyzuje karboxylaci kyseliny glutamové na gama-karboxyglutamovou (GLA). Přestože se vitamín K dependentní gama-karboxylace vyskytuje pouze u specifických reziduí kyseliny glutamové, je nezbytná k tomu, aby tato rezidua správně vázala vápník.\n\nSchopnost vázat vápenaté ionty (Ca) je nutná pro aktivaci sedmi vitamín K dependentních faktorů srážlivosti (proteinů) v koagulační kaskádě. Pojem koagulační kaskáda znamená řadu akcí, z nichž každá je závislá na předcházející, a způsobuje zastavení krvácení tím, že vytvoří sraženinu. Vitamín K dependentní gama-karboxylace reziduí kyseliny glutamové umožňuje proteinům vázat vápník. Faktory II (protrombin), VII, IX a X tvoří základ koagulační kaskády. Protein Z zvyšuje účinek trombinu (aktivované formě protrombinu) tím, že podporuje jeho spojení s fosfolipidy v buněčných membránách. Proteiny C a S jsou antikoagulační bílkoviny, které zajišťují kontrolu a rovnováhu v koagulační kaskádě. Protein Z má rovněž antikoagulační funkci. Vitamín K dependentní koagulační faktory jsou syntetizovány v játrech. Závažná onemocnění jater vedou ke snížení hladiny vitamín K dependentních koagulačních faktorů a zvýšenému riziku nekontrolovaného krvácení (hemoragie).\n\nNěkteří lidé mají vyšší riziko tvorby sraženin, které mohou blokovat průtok krve v tepnách na srdci, mozku nebo plicích, což může vést k infarktu, mozkové mrtvici nebo plicní embolii. Proto byla vyvinuta perorální antikoagulancia (léky snižující krevní srážlivost), např. warfarin. Warfarin brání regeneraci vitamínu K a vytváří jeho nedostatek.\n\nAčkoliv je vitamín K rozpustný v tucích, v organizmu je uchováván jen v malém množství. Bez pravidelného denního příjmu je jeho zásoba rychle vyčerpána. Možná kvůli své omezené schopnosti uchovávat větší množství vitamínu K, jej tělo dokáže recyklovat v tzv. cyklu vitamínu K. Regenerační cyklus vitamínu K je narušen až zastaven působením perorálních antikoagulancií. Vzniká nedostatek vitamínu K a tím nedostatečná karboxylace (aktivace) vitamín K dependentních koagulačních proteinů. Koagulační faktory nejsou dostatečně aktivovány a tím se brzdí tvorba krevní sraženiny. Vysoký příjem vitamínu K může překonat antikoagulační účinek antagonistů vitamínu K. Pacienti užívající tyto léky musí hlídat příjem vitamínu K potravou. Odborníci radí konzumovat stabilní množství vitamínu K bez větších výkyvů. Stabilita v příjmu neznamená restrikci v příjmu. I lidé užívající warfarin mohou přijímat 90-120 mikrogramů/den, což jsou současná dietní doporučení pro zdravou dospělou populaci.\n\nV kostech byly izolovány tři vitamín K dependentní proteiny: osteokalcin, matrix GLA protein (MGP) a protein S. Osteokalcin (nazývaný také kostní GLA protein) je protein syntetizovaný osteoblasty (buňkami tvořícími kost). Syntéza osteokalcinu osteoblasty je regulována aktivní formu vitamínu D, tzv. 1,25 (OH) D, neboli kalcitriolem. Schopnost osteokalcinu vázat minerály je podmíněna vitamín K dependentní gama-karboxylací tří zbytků (reziduí) kyseliny glutamové. Funkce osteokalcinu souvisí s kostní mineralizací. MGP byl nalezen v kostech, chrupavkách a měkkých tkáních včetně cév. Výsledky studií na zvířatech naznačují, že MGP zabraňuje kalcifikaci měkkých tkání a chrupavek, a zároveň usnadňuje normální růst a zrání kostí. Vitamín K dependentní antikoagulační protein S je syntetizován osteoblasty, ale jeho role v kostním metabolismu je nejasná. Děti se zděděnou deficiencí proteinu S trpí komplikacemi souvisejícími se zvýšenou krevní srážlivostí, stejně jako se sníženou hustotou kostního minerálu.\n\nGas6 je vitamín K dependentní protein objevený v roce 1993. Byl nalezen v nervovém systému, v srdci, plicích, žaludku, ledvinách a chrupavkách. Ačkoliv přesný mechanismus jeho účinku nebyl stanoven, Gas6 se jeví jako regulační faktor buněčného růstu s buněčně-signálními aktivitami. Gas6 se zdá být důležitý u různých buněčných funkcí, jako při buněčné adhezi, proliferaci buněk a ochraně proti apoptóze.6 Může hrát důležitou roli ve vývoji a stárnutí nervového systému, při regulaci krevních destiček a při cévní homeostáze.\n\nNedostatek vitamínu K vede k poruchám krevní srážlivosti, jak prokazují laboratorní testy měřící koagulační čas. Mezi příznaky patří modřiny, krvácení z nosu a dásní, krev v moči a ve stolici, nebo extrémně těžké menstruační krvácení. U kojenců může vést nedostatek vitamínu K k život ohrožujícímu krvácení (k intrakraniální hemoragii). Nedostatek vitamínu K dále souvisí s řídnutím kostí (osteoporózou) u žen po menopauze. Nedostatek vitamínu K způsobuje špatnou karboxylaci osteokalcinu a sníženou aktivitu osteoblastů (kostních buněk obnovujících kost). Dochází k pomalejší obnově kostí a k nedostatečnému zabudování vápníku do kostí. Kosti pak nejsou dostatečně pevné a odolné, snadno se lámou. Nedostatek vitamínu K zvyšuje riziko osteoporotické zlomeniny.\n\nNedostatek vitamínu K pro normální srážení krve není u běžně se stravujících zdravých dospělých obvyklý z několika důvodů: 1. vitamín K je přítomen v listové zelenině 2. cyklus vitamínu K jej obnovuje 3. bakterie, které normálně obývají tlusté střevo, syntetizují menachinon - vitamín K. K dospělým ohroženým nedostatkem vitamínu K patří ti, kteří užívají antagonisty vitamínu K (antikoagulační léky), nebo jednotlivci s významným poškozením nebo onemocněním jater. Dále mohou být vystaveni zvýšenému riziku deficience vitamínu K jedinci s poruchami absorpce tuku.\n\nZvláštní pozornost se nyní věnuje stanovení požadavku na příjem vitamínu K z hlediska ostatní funkce v organizmu, nejen pro srážení krve. Ukazuje se, že požadavky pro zajištění zdravého metabolismu kostí a cévní stěny budou patrně mnohem vyšší, než je tomu u koagulace a že současná doporučení nemusejí být dostatečná. Expertní skupiny dokonce vyjadřují názor, že až 90% dospělé západní populace může mít nedostatek vitamínu K pro potřeby normálního metabolismu kostí.\n\nNovorozenci, kteří jsou výhradně kojeni, jsou vystaveni zvýšenému riziku nedostatku vitamínu K, protože mateřské mléko má relativně nízký obsah vitamínu K. Novorozenci mají obecně nízkou hladinu vitamínu K, protože: 1. vitamín K se špatně přenáší přes placentární bariéru 2. střeva novorozenců nejsou dosud kolonizována bakteriemi syntetizujícími menachinon 3. cyklus vitamínu K nemusí být u novorozenců plně funkční, zejména u těch předčasně narozených. Kojenci, jejichž matky jsou na antikolvuzivní terapii, jsou také ohroženi nedostatkem vitamínu K. Jeho nedostatek u novorozenců může vést až ke krvácení. Protože takové krvácení je život ohrožující a snadno se mu dá předejít, dostávají novorozenci vitamín K.\n\nV lednu 2001 americký Výbor pro potraviny a výživu stanovil adekvátní příjem vitamínu K v USA, založený na úrovni spotřeby zdravých jedinců. AI pro kojence byl stanoven na základě odhadovaného příjmu vitamínu K z mateřského mléka.\n\nObjev tzv. vitamín K dependentních bílkovin v kostech vedl k výzkumu úlohy vitamínu K při zachovávání zdravých kostí.\n\nEpidemiologické studie prokázaly souvislost mezi vitamínem K a řídnutím kostí v souvislosti s věkem (tzv. osteoporózou). The Nurses' Health Study se účastnilo více než 72 000 žen po dobu deseti let. Ženy, jejichž příjem vitamínu K byl v nejnižším kvintilu (pětině), měly o 30% vyšší riziko zlomeniny krčku kosti stehenní než ženy s příjmem vitamínu K ve čtyřech vyšších kvintilech. Studie s více než 800 starších mužů a žen v sedmileté Framinghamské studii zjistila, že muži a ženy s příjmem vitamínu K v nejvyšším kvartilu (čtvrtině), měli o 65% nižší riziko zlomeniny krčku kosti stehenní, než Ti s příjmem vitamínu K v nejnižším kvartilu (přibližně 250 ug/den oproti 50 ug/den). Další studie prokázaly zvýšení hustoty kostního minerálu (BMD) díky podávání vitamínu K spolu s vitamínem D, nebo snížený výskyt zlomenin obratlů v kombinaci s léčbou bisfosfonáty.\n\nOsteokalcin, bílkovina cirkulující v krvi, se ukázala být citlivým ukazatelem stavu kostní novotvorby. Vitamín K je nutný pro gama-karboxylaci osteokalcinu. Podkarboxylovaný osteokalcin (ucOC) má nižší schopnost vázat kostní minerál. Stupeň gama-karboxylace osteokalcinu se ukazuje jako citlivý ukazatel hladiny vitamínu K v organizmu. Bylo zjištěno, že hladiny ucOC jsou vyšší u žen po menopauze než před ní a výrazně vyšší u žen starších 70 let. Ve studii se 195 staršími ženami bylo relativní riziko fraktury krčku kosti stehenní 6x vyšší u těch, které měly zvýšené hladiny ucOC na počátku studie. U většího vzorku 7 500 samostatně žijících starších žen hladina ucOC také predikovala riziko zlomeniny.\n\nO některých orálních antikoagulanciích, např. warfarinu, je známo, že jsou tzv. antagonisté vitamínu K. Studie zkoumající chronické užívání warfarinu a riziko fraktur u starších žen zjistila výrazně vyšší riziko zlomenin obratlů a žeber u uživatelek warfarinu ve srovnání s pacientkami bez warfarinu.\n\nFylochinon (vitamín K) je obsažen v zelené listové zelenině a některých rostlinných olejích (sojový, olivový, v bavlníkovém semenu, řepce). Hydrogenace rostlinných olejů může snížit biologickou účinnost vitamínu K. Některé zdroje vitamínu K jsou uvedeny v následující tabulce spolu s obsahem vitamínu K v mikrogramech (μg).\n\nBakterie, které normálně kolonizují tlusté střevo, syntetizují menachinon (vitamín K). Až donedávna bylo uváděno, že až 50% potřebného vitamínu K může být pokryto bakteriální syntézou. Nyní výzkum ukazuje, že podíl bakteriální syntézy je mnohem menší, než se uvažovalo.\n\nV České republice je v některých doplňcích stravy možno získat vitamíny K a K i bez lékařského předpisu. Rozdíl mezi vitamíny K a K je ve vstřebávání a ve využití v organizmu. Vitamínu K se dostane do oběhu 5 – 15% podaného množství, u vitamínu K je to 95 – 100%. Vitamín K je v organizmu použit pro potřeby srážení krve a rychle se z těla vyloučí, K vytváří v organizmu dlouhodobou hladinu, ze které je využíván zejména pro metabolismus kostí a cév. Vzhledem k uvedenému se jeví jako výhodnější podávat vitamín K.\n\nPřestože alergická reakce je možná, neexistuje žádná známá toxicita spojená s vysokými dávkami při podávání vitamínu K nebo K. To neplatí pro syntetický menadion (vitamín K) a jeho deriváty. Menadion může narušovat funkci glutathionu, jednoho z přirozených antioxidantů v lidském organizmu, což má za následek oxidační poškození buněčných membrán. Menadion podávaný injekčně indukoval jaterní toxicitu, žloutenku a hemolytickou anémii u dětí. Proto menadion již není používán k léčbě deficience vitamínu K.\n\nVelké dávky vitamínu A a vitamínu E fungují jako antagonisté vitamínu K. Přebytek vitamínu A pravděpodobně ovlivňuje vstřebávání vitamínu K. Vitamín E může inhibovat vitamín K dependentní karboxylázy. Studie u dospělých s normálním koagulačním stavem shledala, že při podání 1000 IU vitamínu E po dobu 12 týdnů klesla gama-karboxylace protrombinu, vitamín K dependentního proteinu. Hlášeno bylo také nadměrné krvácení u lidí užívajících 5 mg warfarinu a 1200 IU vitamínu E denně.\n\nAntikoagulační účinek antagonistů vitamínu K (např. warfarinu), může být inhibován vysokým příjmem vitamínu K. Jiné léky mohou interferovat s endogenní syntézou vitamínu K nebo ovlivňovat regeneraci vitamínu K. Delší používání širokospektrých antibiotik může snižovat syntézu vitamínu K střevními bakteriemi. Cefalosporiny a salicyláty mohou snižovat regeneraci vitamínu K inhibicí enzymu vitamín K epoxid reduktázy. Dále cholestyramin, cholestipol, orlistat, minerální oleje a tuky mohou snížit vstřebávání vitamínu K.\n\n"}
{"id": "115852", "url": "https://cs.wikipedia.org/wiki?curid=115852", "title": "Aguascalientes (stát)", "text": "Aguascalientes (stát)\n\nAguascalientes [aguaskalientes] je jeden ze 31 států Mexika. Zabírá plochu 5471 km². Podle sčítání lidu v roce 2010 ve státě Aguascalientes žilo 1 184 924 obyvatel. Hlavní město nese stejný název jako stát, Aguascalientes.\n\nNázev ve španělštině znamená „horké vody“. Stát tak byl pojmenován kvůli hojnosti horkých pramenů v této oblasti.\n\n"}
{"id": "115853", "url": "https://cs.wikipedia.org/wiki?curid=115853", "title": "Aguascalientes", "text": "Aguascalientes\n\nAguascalientes je název míst v Mexiku:\n\n"}
{"id": "115855", "url": "https://cs.wikipedia.org/wiki?curid=115855", "title": "Ota Šik", "text": "Ota Šik\n\nOta Šik (11. září 1919 Plzeň – 22. srpna 2004 Sankt Gallen, Švýcarsko) byl český ekonom a politik pražského jara, člen ÚV KSČ. Ve známost vešel jako tvůrce hospodářských reforem, později často označovaných jako třetí cesta.\n\nV roce 1940 vstoupil jako nezaměstnaný (podle norimberských zákonů byl označen za žida) do ilegální KSČ. O rok později až do konce války byl vězněn v koncentračním táboře Mauthausen, v 50. letech propagoval totalitní direktivní plánování podle vzoru Sovětského svazu. Od roku 1961 působil jako ředitel Ekonomického ústavu ČSAV. Roku 1962 byl zvolen do ústředního výboru KSČ, od roku 1964 řídil státní a stranickou komisi pro hospodářské reformy. V dubnu 1968 byl na základě návrhu Alexandra Dubčeka jmenován zástupcem ministerského předsedy a koordinátorem hospodářských reforem (což v Moskvě vyvolalo silné reakce a vyjádření o restauraci kapitalismu v Československu). Po ztroskotání pražského jara emigroval do Švýcarska. Od roku 1970 pracoval jako pedagog v Basileji a Manchesteru a později jako profesor ekonomie na Vysoké škole hospodářských a sociálních věd v Sankt Gallenu ve Švýcarsku. \n\nPo listopadu 1989 jej přizval tehdejší místopředseda federální vlády Valtr Komárek k diskusím o ekonomických reformách. Šik byl zastáncem tzv. třetí cesty, která byla pro okamžitou liberalizaci cen, ale zároveň pro pomalejší liberalizaci zahraničního obchodu. \n\nK jeho zálibám patřilo malování obrazů. V r. 1933 začal v Praze studovat malířství, školu však již v následujícím roce opustil a dále se vzdělával ve večerních kurzech. V důchodu po r. 1992 se pak už věnoval pouze malování, zejména krajinomalbě a ateliérové figurativní malbě. Převážnou část své tvorby se věnoval olejovým technikám, jimiž ztvárňoval romantická přírodní zákoutí a výhledy. V devadesátých letech se v Praze uskutečnily jeho dvě retrospektivní výstavy. Vystavoval i ve Švýcarsku, mj. v Curychu.\n\nMezi jeho syny je divadelník, filmař a výtvarník Jiří Polák, od vyhoštění v roce 1980 žijící v Berlíně, dále švýcarský architekt Miroslav Šik, profesor na ETH v Curychu.\n\nPatřil k nejexponovanějším protagonistům reforem pražského jara. V rámci svých funkcí se zabýval přípravou zejména hospodářských reforem. Některé zásadní výroky, zveřejněné v Akčním programu strany pocházejí od něj. V široké veřejnosti se stal velmi známý a populární během jara 1968, kdy byl mj. místopředsedou vlády a v československé televizi měl vlastní pořad, ve kterém srozumitelně a populárně vysvětloval zásady hospodářských reforem (a v důsledku toho i mnoho aspektů politických změn); pojmy jako „třetí cesta“ a model humánní „hospodářské demokracie“ vešly v širokou známost. \n\n\nI v důsledku jeho dalších publikací, zveřejněných v emigraci, byl Šik a jeho model hospodářských reforem často kritizován z mnoha stran jako neuskutečnitelný, iluzionistický nebo jako silně prokapitalistický.\nPoměrně dobrá hospodářská prosperita v období normalizace byla přisuzována mj. tomu, že aniž by to komunistický normalizační režim v Československu otevřeně přiznal, byly přesto některé Šikovy reformní myšlenky realizovány.\n\n"}
{"id": "115856", "url": "https://cs.wikipedia.org/wiki?curid=115856", "title": "Vlad III. Dracula", "text": "Vlad III. Dracula\n\nVlad III. Dracula (1431–1476/1477) řečený též \"Napichovač,\" rumunsky \"Vlad Țepeș\" (výsl. Tepeš), byl třikrát valašským knížetem. Poprvé se krátce stal knížetem v roce 1448. Známý je především díky své druhé vládě v letech 1456–1462. Potřetí získal vládu krátce před svou smrtí v roce 1476.\n\nZatímco v Rumunsku a Bulharsku je díky bojům s Osmanskou říší pokládán za lidového hrdinu, ve zbytku světa je znám spíš jako předloha pro hororového upíra Draculu. Navzdory obecnému přesvědčení nebyl vládcem Sedmihradska (Transylvánie), ale sousedního Valašska.\n\nVlad III. byl znám pod několika přízvisky. Jeho pozdější přezdívka \"Țepeș\" je odvozena od jeho oblíbeného způsobu zabíjení narážením na kůl. Tuto přezdívku však získal až posmrtně, okolo roku 1550. Jeho nepřátelé Turci mu ze stejného důvodu už za jeho života říkali \"Kazikli bey\" – kníže narážeč.\n\nDragwlya (nebo Dragkwlya), Dragulea, Dragolea, Drăculea je pak zdrobnělinou přezdívky jeho otce — Drak (Dracul) — jíž byl označován jako člen tzv. Dračího řádu císaře Zikmunda, který měl za úkol chránit křesťanskou víru.\n\nBěhem svého života se Vlad III. v latinských dokumentech podepisoval jako \"Wladislaus Dragwlya, vaivoda partium Transalpinarum\" (1475).\n\nByl synem valašského knížete Vlada II. z rodu Drăculești. S největší pravděpodobností se narodil v sedmihradské pevnosti Sighișoara v zimě roku 1431. Jméno jeho matky známé není, ale Vlad II. byl v té době zřejmě ženatý s Cneajnou z Moldávie. Měl dva nevlastní starší bratry Mirceu a Vlada a mladšího bratra jménem Radu.\n\nV roce 1436 Vlad II. nastoupil na valašský trůn, ale v roce 1442 ho vypudila nepřátelská frakce ve spojení s Uherskem. Zajistil si podporu Otomanů. Musel ale souhlasit, že dva jeho synové - Vlad (III.) a Radu - zůstanou u otomanského dvora jako záruka jeho loajality.\n\nVlad III. byl propuštěn až po zavraždění Vlada II. valašskými šlechtici (ve spolupráci se sedmihradským knížetem Janem Hunyadim) v roce 1447. Syna a dědice Mirceu oslepili a zavraždili společně s otcem. Vlad se tak s tureckou podporou na dva měsíce stal loutkovým panovníkem Valašska. Vlad utekl do Moldávie za svým strýcem Bogdanem, se kterým si vytvořil dobré vztahy, ale po Bogdanově zavraždění uprchl a nakonec se připojil ke knížeti Janu Hunyadimu (rum. \"Ioan de Hunedoara\") a uherskému králi Ladislavovi.\n\nV roce 1456 se v souvislosti s uhersko-osmanskými boji vojensky zmocnil Valašska. Po počáteční konsolidaci vlády zahájil v roce 1459 otevřenou protiosmanskou politiku, která vyústila v nájezdy na Turky kontrolovaná území jižně od Dunaje na přelomu let 1461–2.\n\nV zimě roku 1462 Vlad překročil Dunaj a poničil Bulharsko mezi Srbskem a Černým mořem. Vydával se za tureckého sipahí a s využitím plynné turečtiny infiltroval a zničil otomanské tábory. V dopise Korvínovi z 2. února píše:\n\n\"Zabil jsem sedláky a ženy, staré i mladé, kteří žili v Oblucitzy a Novoselu, kde se Dunaj vlévá do moře... Zabili jsme 23 884 Turků bez započtení těch, kteří uhořeli v domech a Turků, kterým naši vojáci uřízli hlavy... Tudíž, výsosti, musíte vědět, že jsem narušil mír.\"\nSultán Mehmed II. v reakci svolal šedesát tisíc vojáků a třicet tisíc dalších bojovníků a v polovině roku 1462 toho vojsko vtrhlo do Valašska. Vlad jim v tom nedokázal zabránit, ale neustále podnikal menší útoky, například noční útok, při kterém zemřelo 15 000 Otomanů. Otomanská říše ale nakonec Valašsko přesto opanovala a knížetem se stal k říši loajální Vladův mladší bratr Radu.\n\nNa podzim roku 1462 Vlad a uherský král Matyáš Korvín pět týdnů vyjednávali. Vlad byl přesvědčený, že získal uherskou podporu pro křížovou výpravu, a obrátil se zpět z Brašova do Valašska. Na cestě však byl přepaden Korvínovými muži odvezen do Uherska. Přesná délka Vladova uvěznění není známá, ale zřejmě byl vězněm v letech 1462 až 1466. Diplomatická korespondence z Budy naznačuje, že to byla doba relativně krátká a že byl propuštěn v roce 1466, když se oženil s Ilonou Szilágyi. K jeho rehabilitaci nejspíš přispěla otevřená prootomanská politika jeho bratra Radua a také přímluva jeho příbuzného, moldavského knížete Štěpána.\n\nVlad se do Valašska vrátil až v roce 1475, po smrti Radua. Jeho třetí vláda však netrvala dlouho. Jeho spojenec Štěpán V. Báthory opustil Valašsko po dosazení Vlada na trůn a Vlad měl jen málo času na přípravu, než se objevila velká osmanská armáda na podporu předchozího vládce. Vlad III. se stal potřetí vévodou 26. listopadu 1476 a za zhruba dva měsíce byl zabit. Údaje o jeho smrti se různí — buď padl v boji s Turky nebo byl zavražděn valašskými bojary nespokojenými s jeho vládou. Jeho hlava byla (podle Antonia Bonfiniho a tureckého kronikáře) odvezena do Istanbulu jako trofej, tělo bylo zřejmě pohřbeno v Comaně, v klášteře, který Vlad III. založil v roce 1461.\n\nVlad proslul zejména svou tvrdostí, o níž se vypráví mnoho legend. Jisté je, že jeho oblíbeným způsobem popravy bylo kruté, pomalé a bolestivé narážení na kůl. Tímto způsobem usmrcoval válečné zajatce, své politické oponenty i obyčejné zločince. Jindy údajně sezval všechny chudáky v zemi na svůj hrad na velkou hostinu. Všechny je upálil a prohlásil, že tím snížil chudobu v zemi a ukončil jim trápení.\n\nDalším z jeho radikálních činů bylo přivítání tureckého poselstva, které k jeho dvoru s žádostí o tribut vyslal sultán Mehmed II. Kníže jim nařídil smeknout turbany, přestože věděl, že jim to islám nedovoluje. Když odmítli, nařídil jim turbany přibít na hlavu hřeby. V záchvatu vzteku údajně jednou pořezal svou těhotnou milenku natolik, že jí z břicha vyhřezl nedonošený plod. Nedonošený plod si vystavil ve své ložnici.\n\nDalší příběh vypráví jak násilně týral své sluhy, které potom zabil a sexuálně zneužil. Takto to dělal i s malými dětmi. Vše toto víme ze starých zápisků sluhů, kteří jen o vlásek unikli smrti.\n\nDalší historka vypráví o tom, že nechal u studny v lese (nebo u kašny na náměstí v Targovišti) volně ležet zlatý pohár, aby se z něj mohl každý pocestný napít. Z obavy před případným krutým trestem se jej nikdo neodvážil odcizit.\n\nPo smrti Vlada Draculy se v Německu začaly objevovat pamflety o jeho skutcích. Typický pamflet z roku 1521 nabízí následujícíc popis:\n\n\"Nechal péct děti, které musely jejich matky sníst. A odřezával prsy žen a nutil jejich manžele je sníst. Poté je všechny nabodl na kůl.\"\n\nNěkolik dřevorytů z německých pamfletů z pozdního patnáctého a počátku šestnáctého století Vlada vyobrazuje hodujícího v lesu kůlů, na nichž jsou nabodeny oběti, zatímco popravčí poblíž usekává části těl dalších obětí. Také se říkalo, že v roce 1462 se Mehmed II. vrátil do Konstantinopole znechucený pohledem na 20 000 nabodených těl před Vladovým hlavním městem Târgoviște.\n\nPočet obětí Vlada III. se odhaduje na 40 000 až 100 000 lidí.\n\nVlad je znám především díky románu Drákula Brama Stokera, kde je popisován jako upír. Podle moderních výzkumů Stoker o skutečném knížeti Vladovi mnoho nevěděl a svůj příběh sestavil z jiných legend nemajících s Vladem nic společného. Nesmrtelnost, kterou mu Stoker připisoval, ovšem nakonec získal: mluví se o něm dodnes.\n\nZmínka o něm se vyskytuje i v beletristické knize \"Útok z podzemí\", kde mu jsou ale naopak přisuzovány kladné činy.\n"}
{"id": "115858", "url": "https://cs.wikipedia.org/wiki?curid=115858", "title": "Stanoviště", "text": "Stanoviště\n\nPojem Stanoviště má více významů:\n"}
{"id": "115862", "url": "https://cs.wikipedia.org/wiki?curid=115862", "title": "Přepojovaný Ethernet", "text": "Přepojovaný Ethernet\n\nPřepojovaný Ethernet je označení takového zapojení Ethernetu, kdy je použita strukturovaná kabeláž a (téměř) všechny koncové uzly jsou připojeny pomocí přepínačů, nikoliv opakovačů. Kolizní doména je tedy vždy mezi připojeným počítačem a nejbližším přepínačem, jedná se o dvoubodový spoj, nemůže na něm tedy nastat kolize.\n\nPřepojovaný Ethernet má oproti klasické verzi s opakovači několik výhod:\n\n"}
{"id": "115863", "url": "https://cs.wikipedia.org/wiki?curid=115863", "title": "Serapis", "text": "Serapis\n\nSerapis je latinská verze jména řecko-egyptského boha (původní řecké znění jména je Osorápis a o něco později Σαραπις – Sarápis), jednoho z projevů helénistického náboženského synkretismu. Byl patronem egyptské Alexandrie a celé ptolemaiovské říše, v souvislosti s ptolemaiovským politickým a zejména kulturním vlivem se jeho kult od 4. století př. n. l. postupně rozšířil nejdříve do Řecka a nakonec do celého antického Středomoří. Pro svou popularitu byl spolu s uctíváním Isidy, původně egyptské bohyně Esety, vážným konkurentem křesťanství. Jeho nejvýznamnější chrám – Serápeum v Mennoferu – nechal v roce 389 zbořit císař Theodosius I.; chrám v Alexandrii byl vypálen pouštními mnichy v roce 391. Kult samotný však zanikl až v století následujícím (v 5. století), na samém sklonku antické kultury v důsledku násilného potlačování pohanských kultů křesťanskými císaři Římské říše. Poslední chrám jeho manželky Isidy/Esety na ostrově Philae byl dokonce uzavřen až v první polovině šestého století.\n\nZ religionistického hlediska byla otázka původu Serapida považována za spornou. Jean-François Champollion odvozoval jeho vznik z prastarého egyptského náboženského kultu posvátného mennoferského býka Ápida (egyptsky Hapiho), resp. Osir-Ápida (egyptsky Usir-Hapiho). Uplatnily se však i jiné interpretace: František Lexa se domníval, že jde o asijského boha z oblasti města Sinópé s původním jménem Šar-apšu, jiní autoři spojovali Serapida s titulováním babylonského boha Ea jako sar-apsu, tedy \"Ea – král oceánu\". Přestože existují i nesouhlasné názory, je dnes považován za prokázaný jeho egyptský původ.\n\nNejpozději ve 4. století př. n. l. je doložena abstraktní představa zemřelých Ápidů, kteří splývají s Osiridem (egyptsky Usirem), vládcem podsvětní říše. Za Ptolemaia I. byl tento kult přenesen do Alexandrie a získal typicky řecko-helénistické znaky. Plútarchos v této souvislosti píše:\n\n\"„Osirida je lépe ztotožnit s Dionýsem a pak s Osiridem Sarápida, který získal toto jméno poté, co změnil svou podstatu. Sarápis je totiž bůh společný všem, stejně tak jako to vědí o Osiridovi ti, kdo se zúčastnili svatých obřadů.“\"\n\nV helénistickém pojetí Serapis nahradil egyptského boha Usira a stal se partnerem bohyně Esety (Isidy), což bývá (otázka zda oprávněně) primárně interpretováno jako vědomá snaha Ptolemaia I. o politické sblížení řeckého a egyptského obyvatelstva říše. Stejně důležitou okolností pro vznik kultu mohl ovšem být fakt, že Alexandrie byla nově založeným městem. Protože řecké poleis vždy měly svého místního boha, bylo třeba nalézt jej i pro Alexandrii. Serapis tak měl získat roli hlavního boha egyptských Řeků.\n\nSerapidův kult se rozšířil velmi rychle, centra jeho uctívání (tzv. Serápea) ovšem vznikla především mimo Egypt, zejména na ostrově Délos, na Sicílii i ve vlastním Řecku. Nejstarším dokladem šíření kultu je patrně dedikační nápis v maloasijském Halikarnassu z přelomu 4. a 3. století př. n. l. Od 1. století př. n. l. měl svatyni také v Římě, podle Vitruvia lokalizovanou do obchodnické čtvrti obývané především přistěhovalci a cizinci. Chrám mu vybudoval císař Caracalla, samostatná slavnost připadala na 25. duben.\n\nPro Egypťany ovšem Serapis starobylého Usira a posvátného býka Hapiho nenahradil, jeho uctívání pro ně mělo povahu výhradně oficiálního kultu. Naproti tomu antičtí vyznavači se stávali jeho horlivými ctiteli a vždy si uvědomovali jeho (a také Isidin) egyptský původ. V tomto smyslu není Serapis bůh egyptský, ale antický.\n\nSerapis vlastně nemá obvyklý mytologický kontext starověkých bohů, namísto toho vykazuje znaky typické pro bohy helénistické – je to bůh, který se zjevuje svým vyznavačům jako ochránce a \"sótér\" – „spasitel“, ale i bůh trestající neposlušnost a vstupuje často i nečekaně do jejich životů, jimž pak dává zcela jiný směr.\n\nNejčastěji se zjevoval prostřednictvím zázraků a snů. Například v dopise jistého Zoila z Aspendu z roku 254 př. n. l. se pisatel obrací na Apollonia, ministra Ptolemaia II., a líčí mu důvody, pro které přijel do Alexandrie: Serapis jej mnohokrát navštívil ve spánku a přikázal mu do města odjet, neboť si přeje, aby mu tam Zoilos postavil chrám. Protože však splnění příkazu odkládal, Serapis na Zoila seslal těžkou nemoc, z níž se uzdravil teprve poté, co bohu slíbil poslušnost a do Alexandrie skutečně odjel. Váhal však s tím se na Apollonia se stavbou chrámu obrátit a při setkání se mu nakonec raději svěřil s jinou záležitostí; proto jej bůh znovu potrestal nemocí trvající čtyři měsíce. Po těchto událostech Zoilos píše:\n\n\"„Bylo by tedy dobré, Apollonie, kdybys poslechl příkazu boha, aby Serapis k tobě byl laskav a učinil tě ještě slavnějším a mocnějším na královském dvoře a aby nezapomínal na tvé zdraví.“\"\n\nPodle tradice zaznamenané Plútarchem a Tacitem v 1. století se i Ptolemaiovi I. zjevil ve snu v podobě důstojného muže a vyzval jej, aby z města Sinópé přivezl do Alexandrie sochu boha Plútóna. Po jejím přivezení bylo panovníkovi sděleno, že nepatří žádnému jinému bohu než právě Serapidovi, čímž se teprve tento velký a mocný bůh nechal o své vůli poznat.\n\nNa formulování teologie nového kultu se z nám známých historických postav podílel athénský kněz Timotheos z aristokratického rodu Eumolpovců a egyptský kněz Manehto ze starobylého náboženského centra v Iunu. Serapis navazoval na Usira jako boha podsvětí a vegetace, resp. na obdobné řecké bohy Plútóna a Dionýsa, ale také Hélia a další, jejichž rysy ovšem v sobě Usir díky svému složitému vývoji už sám o sobě zahrnoval. Jeho základním znakem zůstávalo cyklické střídání vegetačních období, hojnost úrody a léčení, smrt a vzkříšení, tedy primární usirovské kvality.\n\nDoložená epiteta ovšem poukazují na výrazné henoteistické směřování kultu: je označován jako \"Heis Zeus Serápis\" – \"Jeden\" (ve významu \"Jediný\") \"Zeus Serápis\", případně \"Zeus Hélios Megas Serápis\" – \"Zeus Slunce Velký Serápis\". Serapis je proto velkým bohem nebes držícím všeobecnou vládu, nekonečně mocný, vzhledem k němuž ostatní bohové jsou jen pouhou součástí, ale současně i bohem blízkým, bezprostředně se zajímajícím o každodenní starosti svých ctitelů. Spojuje tedy v sobě představu univerzálního a osobního boha.\n\nPodobně jako tomu bylo v Dionýsově kultu, hrál v Serapidově uctívání důležitou roli bohoslužebný rytmický tanec a rituální hostina, pro něž chrámy mívaly zvláštní síň. Přestože pozvánky na tyto hostiny, jichž se dochovalo velké množství, mají společenský charakter, je pravděpodobné, že jejich cílem mohlo být navození náboženské extáze.\n\nSpolu se Serapidovým kultem se po celém antickém světě šířil kult jeho manželky Isidy, přetransformované staroegyptské bohyně Esety. Zejména její kult vykazoval významné mysterijní znaky. Serapis společně s Isis měli syna Harpokrata, přetvořeného boha Hora.\n\nPozoruhodný rys je zaznamenán ze Serápea v Mennoferu. Někteří z poutníků, kteří sem přicházeli, náhle zjistili, že si bůh přeje, aby zůstali v chrámu. Byli označováni jako \"katochoi\", tedy „bohem zadržení“. Nesměli opouštět chrámový okrsek, plnili blíže neznámé sakrální funkce a těšili se všeobecné úctě. Důvody jejich \"zadržení\", které v některých případech trvalo i patnáct dvacet let, nejsou nikde v pramenech blíže vysvětleny.\n\nZpůsob Serapidova zobrazování se ustálil na samém počátku existence jeho kultu. Zobrazení jsou provedena výhradně v antickém stylu, často se objevují jen jeho busty. Typická je pro něj postava důstojného, nejčastěji sedícího muže připomínajícího Dia a charakteristickým účesem čtyř nebo pěti kadeří spadajících do čela ozdobený korunou v podobě válcovité měřice na obilí nebo košíku na ovoce (řecky \"kalathos\", latinsky \"modius\") – symbolickým vyjádřením úrody a všestranné hojnosti jako Serapidových darů. V egyptském prostředí zpočátku býval ozdoben Usirovou korunou atef, případně také mohl mít beraní rohy.\n\nK dalším Serapidovým atributům patří Kerberos u jeho pravé nohy spojující jej se světem zemřelých a v levé ruce hůl podobná holi božského léčitele Asklépia.\n\nOd římské doby je Serapis zobrazován na předmětech užitého umění – na lampách, bronzových nádobách, nářadí, vázách a podobně.\n\n"}
{"id": "115866", "url": "https://cs.wikipedia.org/wiki?curid=115866", "title": "Port", "text": "Port\n\nPort může mít více významů:\n\n\n\n\n\n"}
{"id": "115868", "url": "https://cs.wikipedia.org/wiki?curid=115868", "title": "Soňa Paukrtová", "text": "Soňa Paukrtová\n\nSoňa Paukrtová (* 14. února 1950 Praha) je česká politička, v letech 2000 až 2012 senátorka za obvod č. 35 – Jablonec nad Nisou, v letech 1990 až 2014 zastupitelka města Jablonec nad Nisou (z toho v letech 1994 až 2000 zástupkyně starosty a v letech 2013 až 2014 náměstkyně primátora).\n\nV dětství žila v Praze, v letech 1968-1974 studovala Přírodovědeckou fakultu Univerzity Karlovy, v roce 1975 se provdala do Jablonce nad Nisou, kde bydlí dodnes. V roce 1986 absolvovala doplňkové studium pedagogiky na Filosofické fakultě Univerzity Karlovy, v roce 1989 rozšiřující studium matematiky na Matematicko-fyzikální fakultě.\n\nV letech 1977–1984 pracovala jako vedoucí chemické laboratoře v národním podniku \"Autobrzdy\". Později v letech 1984–1991 vyučovala chemii a matematiku na Středním odborném učilišti bižuterním. Během let 1991–1994 vykonávala funkci zástupkyně ředitele Integrované střední školy bižuterní v Jablonci nad Nisou.\n\nOd roku 1990 zasedá v zastupitelstvu Jablonce nad Nisou. V letech 1994–2000 pracovala jako zástupkyně starosty města. V letech 1992–1998 byla členkou Občanské demokratické aliance.\n\nVe volbách v roce 2000 kandidovala do Senátu ČR jako nezávislá za Čtyřkoalici, navržena byla US-DEU. Úspěšně porazila tehdejšího jabloneckého starostu Jiřího Čeřovského (ODS), přestože v prvním kole získala 17,51 % hlasů oproti jeho 30,44 %. Ve druhém kole ale obdržela 51,38 % hlasů a stala se senátorkou volebního obvodu č. 35 – Jablonec nad Nisou.\n\nV roce 2004 prosadila konání referenda o stavbě hospice v Jablonci nad Nisou (konalo se 2. října 2004). Referendum však nebylo platné kvůli nízké volební účasti, nepodařilo se totiž prosadit, aby se konalo současně s krajskými volbami, které se konaly až v listopadu.\n\nV následujících senátních volbách v roce 2006 kandidovala za Stranu pro otevřenou společnost a opět se utkala s Jiřím Čeřovským (ODS). V prvním kole s ním prohrála se ziskem 29,82 %, ve druhém kole ale vyhrála se ziskem 52,94 % hlasů a svůj senátní mandát tak úspěšně obhájila.\n\nÚspěšně kandidovala rovněž v komunálních volbách 2006 do zastupitelstva Jablonce nad Nisou za uskupení Domov nad Nisou.\n\nV Senátu byla od roku 2004 předsedkyní Klubu otevřené demokracie, v roce 2009 změněného na Klub TOP 09 a Starostové.\n\nOd roku 2000 do roku 2008 byla členkou Výboru pro hospodářství, zemědělství a dopravu, z toho v letech 2004 až 2006 jeho místopředsedkyní. V současné době je členkou Ústavně-právního výboru, Mandátového a imunitního výboru, Komise pro ústavu a parlamentní procedury a Podvýboru pro energetiku.\n\nPro Klub a výbory, jejichž je členkou, připravila více než 200 zákonů a řadu ústavních stížností. Pracuje především na zpřehlednění českého legislativního procesu. Připravila stovky pozměňovacích návrhů. Mezi nejvýznamnější patří zařazení Jablonce nad Nisou mezi statutární města, pozměňovací návrh k loterijnímu zákonu a novela zákona o rozpočtovém určení daní.\n\nSpolu se starosty senátního obvodu pracovala na řešení řady problémů na Jablonecku a Semilsku. Podílela se například na projektech dopravního řešení Jablonce nad Nisou, vybavení jablonecké přehrady, rekonstrukce jabloneckého divadla, rekonstrukce jednotlivých náměstí a pěší zóny v Jablonci nad Nisou, vznik detašovaného pracoviště Technické univerzity v Jablonci nad Nisou a povolení hraničního přechodu Jizerka–Orle.\n\nV senátních volbách 2012 svůj mandát neobhájila, když nepostoupila z prvního kola a se ziskem 11,73 % hlasů skončila čtvrtá v pořadí. V komunálních volbách v roce 2014 kandidovala jako nezávislá na kandidátce subjektu \"\"DOMOV NAD NISOU\"\" (tj. SLK, SZ a nezávislí), ale neuspěla. Skončila tak jak v pozici zastupitelky města, tak i náměstkyně primátora.\n\n"}
{"id": "115870", "url": "https://cs.wikipedia.org/wiki?curid=115870", "title": "Héfaistos", "text": "Héfaistos\n\nHéfaistos je syn Dia a Héry. V řecké mytologii je bohem ohně a kovářství, jeho římský ekvivalent je Vulkán (latinsky Vulcanus).\n\nHéfaistos je ošklivý a slabý hned od svého narození. Vlastní matka ho pro jeho nedokonalost svrhla z Olympu. Zachránily ho a vychovaly bohyně Thetis a Eurynomé. Jednou pak Héra zjistila, že překrásný šperk, který měla Thetis, vytvořil Héfaistos. Přivedla proto Héfaista zpět na Olymp a zařídila mu bohatě vybavenou kovárnu s dvaceti měchy. Héfaistos se tak se svou matkou smířil a jednou, když se jí statečně zastával proti Diovi, srazil ho jeho otec podruhé z Olympu. Héfaistos padal celý den a když konečně dopadl na ostrov Lémnos (někdy uváděn jako Limnos), zlomil si obě nohy a velmi potřeboval pomoc obyvatel, kteří ho vlídně přijali.\n\nČasto bývá srovnáván s bohyní Pallas Athénou. Je velmi zručným kovářem, který zhotovuje mistrná díla, nevyrovná se však Pallas Athéně duchem, který je hlavním základem umění. Héfaistos má dílny pod Etnou, kde vládne základnímu prvku kovářského řemesla, ohni. Jeho pomocníky jsou Kratos (síla) a Biá (násilí). Pallas Athéna předčí Héfaista nejen duchem, ale i svou ladností – Héfaistos je belhající se mrzák, kterému se bohové často vysmívají. Přece však Héfaistos, zdánlivě nemotorný a slabý, vystavěl bohům jejich nádherné paláce na Olympu, zhotovil zbroj největšího hrdiny Achillea, brnění jednoho z předních řeckých reků Dioméda a na výzvu Diovu vytvořil z vody a země bytost Pandoru. Podle Odysseje byla manželkou Héfaistovou bohyně Afrodíté, která ho podváděla s bohem Áreem. Když pak Héfaistos milence překvapil a zavolal bohy, aby viděli tuto nevěru, sklidil opět jen výsměch a Afrodíté zůstala stejná.\n\nHéfaistos nejvíce miluje ostrov Lémnos (do dnešních dnů se zachovaly zbytky města, pojmenovaného právě po Héfaistovi – Ifaistia), kde byl též soustředěn jeho kult. K Héfaistově poctě konali Řekové okázalé slavnosti. V Athénách, kde stojí dodnes jeho chrám (Héfaisteion / Hephaisteon – chrám v dórském slohu se nápadně tyčí nad korunami stromů v rohu Agorá a připomíná zmenšeninu Parthenonu, jemuž zároveň konkuruje jako jeden z nejlépe udržovaných řeckých chrámů), byly dvojího druhu: héfaisteie a chalkeie; první se slavila zpočátku každý rok, později (od roku 329 př. n. l.) každý čtvrtý rok v polovině listopadu; druhá se konala každoročně a zúčastňovali se jí zejména kováři.\n\nHéfaistos byl zobrazován v pracovní haleně (exomis), která pravou ruku nechávala zcela volnou, s kovářskou zašpičatělou čapkou na hlavě a s odznaky své profese – kleštěmi a kladívkem – v rukou.\n\nKdyž Prométheus kradl bohům oheň, bylo to právě z Héfaistovy dílny v hoře Moschylos na ostrově Lémnu.\n\nJeho symboly jsou kovářské kladivo, kovadlina, a pár kleští.\n\n\n"}
{"id": "115871", "url": "https://cs.wikipedia.org/wiki?curid=115871", "title": "Seattle", "text": "Seattle\n\nSeattle (česky vyslovováno [], anglicky ) je město ve Spojených státech amerických a sídlo okresu King. S více než 686 tisíci obyvateli z roku 2015 je nejlidnatějším městem státu Washington a celého amerického severozápadu. Seattle je jedním z nejrychleji rozvíjejících se velkoměst ve Spojených státech, v květnu 2015 vykazoval růst jeho ekonomiky 2,1 %, k červenci 2016 pak dokonce 3,1 %. Město se rozprostírá na pevninské šíji mezi Pugetovým zálivem a Washingtonovým jezerem, asi 175 km jižně od hranic s Kanadou.\n\nArcheologické nálezy nasvědčují tomu, že okolí dnešního Seattlu bylo indiány obývané již před 4 tisíci lety. Před příchodem prvních Evropanů, vedených Georgem Vancouverem, zde žil kmen Duwamišů. Za zakladatele města je považován Arthur A. Denny. V roce 1962 se zde konala světová výstava, během níž byla postavena dominanta města – věž Space Needle. Seattle byl v roce 1999 dějištěm konference Světové obchodní organizace (WTO) a s ní spjatých masových demonstrací proti globalizaci.\n\nSeattlu se přezdívá \"Smaragdové město\". Toto přízvisko vzniklo na počátku 80. let při soutěži vyhlášené místním občanským sdružením. Smaragdové proto, že město i celá oblast jsou charakteristické svou zelení. Neformálně se Seattlu říká i \"Brána na Aljašku\", \"Královské město\" či \"Město letadel\", protože až do roku 2001 zde bylo ústředí společnosti Boeing.\n\nMěsto je považováno za kolébku hudebního stylu grunge a je rovněž pověstné vysokou konzumací kávy. Vznikly zde společnosti zabývající se prodejem kávy jako Starbucks, Seattle's Best Coffee či Tully's. V roce 1916 zde byla založena společnost Boeing, v současnosti jeden ze dvou největších výrobců letecké techniky na světě. Mezi další úspěšné společnosti ze Seattlu patří například Amazon.com nebo Microsoft.\n\nArcheologické nálezy nasvědčují tomu, že okolí dnešního Seattlu bylo indiány obývané již před 4 tisíci lety. Před příchodem prvních Evropanů, vedených Georgem Vancouverem, obývali původní obyvatelé, Duwamišové, velké plochy v okolí Elliottova zálivu.\n\nMěsto bylo založeno v listopadu 1851 členy výpravy, kterou vedl americký pionýr Arthur A. Denny. Pojmenovali jej \"New York\", po svém rodném státě, ale již v dubnu 1853 bylo přejmenováno na \"New York Alki\". V současnosti je původní oblast města známá jako Alki Point.\n\nJméno Seattle se poprvé objevilo v oficiálních dokumentech teritoria Washington 23. května 1853, při prvním rozparcelování města. Stalo se tak na počest náčelníka Sealtha, který stál v čele kmene Duwamišů, původních obyvatel celé oblasti. Seattle je anglická zkomolenina jeho jména. 14. ledna 1865 byla teritoriem Washington vydána charta o oficiálním vzniku města. Byly vymezeny jeho hranice a vytvořena pětičlenná městská rada. Po dvou letech ale vznikl návrh radu rozpustit, kvůli jejímu špatnému fungování, což se následně stalo 18. ledna 1867. Samospráva města tak na krátkou dobu přešla do rukou okresu King, než byl v druhé polovině roku 1869 občany podán nový návrh, požadující obnovení městské rady. Nová rada ustavená 2. prosince 1869 byla tvořena sedmi členy a starostou, kterým byl zvolen republikán Henry A. Atkins.\n\nZa prvotní rozvoj město vděčí dřevařskému průmyslu, jehož rozkvět byl zapříčiněn vysokou poptávkou po stavebním materiálu od ostatních měst na západním pobřeží, zejména San Franciscem. V polovině 50. let 19. století tak v okolí Pugetova zálivu existovaly již desítky větších či menších pil z velké části vybudovaných právě sanfranciskými investory. Nabídka práce však do Seattlu přivedla i mnoho čínských imigrantů, proti nimž se v letech 1885–1886 rozhořely rozsáhlé nepokoje, které utišilo až prezidentem vyhlášené stanné právo 9. února 1886. V roce 1889 postihl město rozsáhlý požár. Způsobené škody byly odhadnuty na 20 milionů dolarů.\n\nK dalšímu rozvoji města přispěla zlatá horečka probíhající v letech 1896 až 1899. 17. července 1897 připlul do Seattlu první parník z Aljašky s 68 zlatokopy na palubě a „tunou ryzího zlata“ natěženého na březích řeky Klondike. Během několika měsíců se stal Seattle hlavním dopravním uzlem mezi Yukonem a Spojenými státy.\n\nV roce 1909 se na kampusu Washingtonské univerzity konala světová výstava. Navštívily ji zhruba 4 miliony lidí včetně tehdejšího prezidenta Williama Howarda Tafta.\n\nBěhem první světové války zažil Seattle rychlý růst loďařského průmyslu a město se díky tomu opět stalo významným průmyslovým střediskem. Krátce po válce na sebe město strhlo národní pozornost kvůli snaze o snížení mezd loďařům. To vyústilo 2. února 1919 v první americkou generální stávku, které se zúčastnilo více než 65 tisíc odborářů. Kvůli vojenskému nátlaku ze strany vlády však byla po pěti dnech ukončena.\n\nPočátkem 20. století se zde začal rozvíjet letecký průmysl, byla zde založena společnost Boeing. Ta během druhé světové války zvýšila počet svých zaměstnanců o téměř 1200 % a její tržby vzrostly z 10 na 600 milionů dolarů ročně. Konec války s sebou nicméně přinesl ekonomický propad do celé oblasti, který přetrval až do konce 50. let 20. století.\n\nV roce 1962 se v Seattlu konala již druhá světová výstava, během níž byl postaven např. monorail nebo dominanta města – věž Space Needle. Po dobu 6 měsíců, kdy výstava trvala, ji navštívilo bezmála 10 milionů lidí.\n\nPočátkem 80. let bylo město šokováno masakrem ve Wah Mee, během kterého tři ozbrojení útočníci zavraždili celkem 13 lidí. Jedná se o nejtragičtější zločin, který byl kdy v Seattlu spáchán. Z tohoto období také pochází hudební styl grunge, známý díky kapelám jako Nirvana nebo Green River.\n\nKe konci listopadu 1999 se v Seattlu konalo zasedání Světové obchodní organizace, na němž se projednávaly věci jako globalizace bezpečnosti práce, pracovních podmínek a jiné. Proti jednání a politice této organizace přijelo do města demonstrovat více než 40 tisíc odborářů, politických, environmentálních a lidskoprávních aktivistů. I přes několik střetů s policií se jim podařilo jednání efektivně zablokovat. Nepokoje na krátkou dobu vyvolaly další demonstrace na podporu aktivistů v ulicích Seattlu a v několika ostatních zemích po celém světě.\n\nV roce 2001 zasáhlo Seattle zemětřesení o síle 6,8 Richterovy stupnice. Způsobené škody v celé oblasti Pugetova zálivu byly odhadnuty na 1 miliardu dolarů.\n\nSeattle se rozprostírá na pevninské šíji mezi Pugetovým zálivem a Washingtonovým jezerem, asi 175 km jižně od hranic s Kanadou. Jezero i záliv jsou propojeny uměle vybudovaným lodním kanálem z první poloviny 19. století. Na západě od města se nachází Kitsapův poloostrov a Olympijský národní park, který byl v roce 1981 zapsán na Seznam světového dědictví UNESCO. Celou východní hranici města tvoří Sammamišské jezero a Kaskádové pohoří chrání Seattle před kontinentálními větry.\n\nTerén města je poměrně kopcovitý, rozdíl mezi nejníže a nejvýše položeným bodem činí 158 m. O Seattlu, stejně jako o Římě, se říká, že se rozkládá na „sedmi pahorcích“. Jejich seznamy se často liší, ale většinou zahrnují Capitol Hill, First Hill, Renton Hill, Beacon Hill, Queen Anne Hill, Yesler Hill a bývalý Denny Hill.\nKvůli jeho poloze v Ohnivém kruhu hrozí Seattlu, jako dalším městům na západním pobřeží, velké riziko zemětřesení.\n\nPodle údajů z amerického sčítání lidu 2010 činí rozloha města 369,2 km². Z toho 152 km², tedy 41 %, tvoří vodní plochy. \n\nCentrum Seattlu se nachází ve čtvrti Downtown, na 1st Ave, na náměstí \"Pioneer Square\". Oblast je charakteristická historickou zástavbou z konce 19. století z červených cihel a vzrostlými stromy. V přízemí domů jsou převážně restaurace, bary, obchody, galerie a rockové kluby. V centru náměstí Pioneer Square stojí totem. Další čtyři totemy, s vyřezanými mýtickými postavami ze života severoamerických Indiánů, se nachází o něco jižněji v \"Occidental Parku\". Dva bloky východním směrem od Pioneer Square stojí nejstarší mrakodrap ve městě, \"Smith Tower\". Stavba z bílých terakotových cihel byla dokončena roku 1914. Opačným směrem, na západ, se pak nachází hlavní městský terminál trajektů.\n\nJedním z nejpopulárnějších míst v Seattlu je nejstarší fungující trh ve Spojených státech, Pike Place Market. Nachází se severozápadně od čtvrti Downtown, ve stejnojmenné ulici Pike Place. Trh zde působí od roku 1907. V 60. letech 20. století byla snaha tržiště zbourat, po velkých protestech místních obyvatel však bylo od záměru upuštěno. Trh byl zrenovován a pokračuje ve své činnosti. Je zde možné zakoupit čerstvé ryby, ovoce, zeleninu, květiny, také ale ručně vyrobené šperky či dřevoryty. Po schodišti lze z Pike Place sejít na nábřeží, kde se na \"Pier 59\" nachází \"Seattleské akvárium\" a ruské kolo.\nSeverozápadně od čtvrtí Downtown a Pike Place Market leží čtvrť Belltown, známá jako sídlo společnosti Sub Pop Records. Její severozápadní část směrem k nábřeží tvoří především nová čtyř až sedmipodlažní zástavba s restauracemi, bary a obchody. Centrum Belltownu s kavárnami, bary a hudebními antikvariáty tvoří přibližně pět bloků na 2nd Ave mezi ulicemi Stewart a Battery.\n\nSeverně od Belltownu leží čtvrť Lower Queen Anne, v jejíž jihovýchodní části se nachází komplex Seattle Center. Oblast tvoří park s řadou jednotlivých staveb. Komplex byl vystavěn v roce 1962 pro světovou výstavu. Dnes je centrem kulturního dění, pořádají se zde koncerty, festivaly, kulturní i sportovní akce. Nejznámější stavbou, která zároveň dominuje panoramatu celého města, je 184 m vysoká věž Space Needle. Dále se zde nachází \"Pacifické centrum vědy\", \"Seattleská opera\", několik divadel a hudební muzeum Experience Music Project.\nVýchodně od Downtownu leží čtvrť First Hill s nejvyššími výškovými budovami ve městě. Čtvrť je především administrativního typu s řadou hotelů. Nejvyšší budovou v Seattlu, a zároveň celém státě Washington, je Columbia Center. Stavba má 76 podlaží a výšku 285 m, byla postavena v letech 1982 až 1985. Extravagantní budovou nedaleko Columbia Center je stavba \"Seattleské ústřední knihovny\" z roku 2004.\n\nSeverně od First Hill leží Capitol Hill. Čtvrť byla velmi populární v 60. a 70. letech, kdy se tu usazovala řada lidí sympatizujících s hippies a různými alternativními směry. Dnes je čtvrť proslulá pestrým nočním životem. Severně přes zátoku Union pak leží Univerzitní čtvrť (University District), kde se nachází Washingtonská univerzita a mnoho kaváren, kin a obchodů. Západně od University District se nachází čtvrť Fremont, známá jako umělecké centrum celé oblasti. Místním lákadlem je zdejší troll nebo kontroverzní socha Vladimira Iljiče Lenina, největší svého druhu ve Spojených státech.\n\nSeattle má teplé středozemní klima (Köppenova klasifikace podnebí – Csb) s teplými suchými léty a vlhkými chladnými zimami. Olympijské pohoří chrání Seattle před prudkými větry od Tichého oceánu a Kaskádové pohoří na východě zase od kontinentálních větrů. Seattle se dlouhodobě řadí mezi nejdeštivější města ve Spojených státech, uvádí se, že zatažená obloha je zde průměrně až 220 dní v roce a z toho 150 dní proprší. V zimě se teplota pohybuje mezi 2–4 °C, v létě pak mezi 20–23 °C. Nejnižší naměřená teplota v Seattlu byla −17,8 °C a nejvyšší 39,5 °C. Každoročně zde spadne až 965 mm srážek.\n\nSeattle je 20. nejlidnatější město ve Spojených státech, s odhadovaným počtem 686 800 obyvatel. Celá aglomerace města pak čítá zhruba 3 671 478 obyvatel, což z ní činí 15. největší v USA. Hustota zalidnění města je 1 860 obyv./km².\n\nNejrychleji rostoucí etnickou skupinou v Seattlu jsou Asiaté a Hispánci, kteří představují asi 20 % ze všech obyvatel. Tyto dvě skupiny jsou všeobecně nejrychleji rostoucími etnickými skupinami ve Spojených státech. Mezi další rychle rozrůstající se etnické skupiny patří Somálci a Vietnamci. Nejpočetnější rasovou skupinu tvoří běloši, asi 69,5 %. Až 22,6 % obyvatel města mluví doma jiným jazykem než angličtinou.\n\nV Seattlu je registrováno více než 313 tisíc bytových jednotek, z toho asi 8 % není obydlených. Až 90 tisíc lidí zde žije pod hranicí chudoby a 3 tisíce lidí bez domova. V září 2005 přijal okres King plán s názvem „Ten-Year Plan to End Homelessness“, který má za cíl zlepšit životní úroveň bezdomovců.\n\nSeattle je také sídlem velké LGBT komunity. Podle studií Kalifornské univerzity z roku 2006 se až 12,9 % dotázaných označilo za gaye, lesbu nebo bisexuála, což je hned druhý nejvyšší počet ve Spojených státech po San Franciscu. Metropolitní oblast Seattle byla také umístěna na druhém místě mezi hlavními americkými metropolitními oblastmi s 6,5% populací označující se za lesbu, gaye nebo bisexuála. Podle odhadů ze sčítání lidu byla v roce 2012 v Seattlu největší koncentrace homosexuálních párů žijících v jedné domácnosti ze všech amerických měst. Seattle tak s 2,6 % překonal San Francisco, které je všeobecně považováno za město nejvíce nakloněné LGBT komunitě.\n\nSeattle má z hlediska náboženského složení jeden z největších podílů nevěřících v celých Spojených státech. Nejrozšířenějším náboženstvím je zde křesťanství, to vyznává asi 52 % obyvatel. Nepatrné procento lidí pak vyznává buddhismus, hinduismus a judaismus (viz graf).\n\nVědci z univerzity \"Central Connecticut State University\" (CCSU) označili v roce 2009 Seattle za město s nejvzdělanějšími obyvateli v celých Spojených státech. Podle údajů ze sčítání lidu má 93 % obyvatel starších 25 let středoškolské vzdělání a až 58 % bakalářské nebo vyšší.\n\nVšechny státní školy v Seattlu spadají do školního obvodu \"Seattle Public Schools\", který je největším obvodem ve státě Washington. V roce 2015 zde studovalo více než 52 tisíc studentů na celkem 97 školách. 45,6 % z nich tvořili běloši, 16,4 % Afroameričané, 15,8 % Asiaté, 12,4 % Hispánci a zbylých 9,8 % ostatní rasy.\n\nV Seattlu sídlí prestižní Washingtonská univerzita. V roce 2016 byla na Šanghajském žebříčku vyhodnocena jako 15. nejlepší univerzita na světě a 13. v USA. S přibližně 44 tisíci studenty je rovněž největší školou celého amerického severozápadu. Univerzita provozuje systém knihoven, který je 19. největší v USA, s obsahem více než 7,2 miliony knih. Asi jedna čtvrtina všech knih se nachází v Suzzallově knihovně na kampusu univerzity.\n\nSeattle vzkvétá díky službám, obchodu a počítačovému hi-tech průmyslu. Odhadovaný hrubý domácí produkt v seattleské metropolitní oblasti dosáhl v roce 2014 300,8 miliard dolarů, což z ní činilo 11. největší ekonomiku v USA. Seattleský přístav, který také provozuje mezinárodní letiště Sea-Tac, je hlavní vstupní branou pro obchod s Asií a plavby na Aljašku. V roce 2014 byl třetím nejrušnějším přístavem v Severní Americe, co se týče objemu kontejnerové dopravy. I přes následky ekonomické krize si Seattle udržel celkem silnou ekonomiku a zůstává ohniskem pro začínající podnikatele, zejména v oblasti ekostavitelství a čisté technologie; je označován jako americké „nejchytřejší město“ na základě své vládní politiky a zelené ekonomiky. 17. června 2013 přijalo vedení města rezoluci 31447, podle níž by se měl Seattle v roce 2050 stát prvním „klimaticky neutrálním“ městem v Severní Americe s nulovým množstvím emisí skleníkových plynů na jednoho obyvatele.\n\nV roce 2016 zde sídlilo pět společností zapsaných na prestižním žebříčku Fortune 500, který každý rok uvádí 500 největších amerických soukromých a veřejných korporací podle jejich hrubého obratu. Byly jimi internetový obchod Amazon.com (#18), řetězec kaváren Starbucks (#146), řetězec obchodních domů Nordstrom (#197), přepravní společnost Expeditors International of Washington (#390) a letecká holdingová společnost Alaska Air Group (#459). V regionu Pugetova zálivu se však nachází mnoho dalších firem se Seattlem výrazně spjatých: maloobchodní řetězec Costco (#15), výrobce softwarů a technologií Microsoft (#25) sídlící v nedalekém Redmondu, výrobce těžkých nákladních vozidel Paccar (#147) se sídlem v Bellevue, dřevozpracující a papírenská společnost Weyerhaeuser (#373) a cestovní agentura \"Expedia\" (#385). Své sídlo zde měl i výrobce letecké techniky Boeing (#27), než jej v roce 2001 přemístil do Chicaga ve státě Illinois. Do té doby byl největší společností sídlící v Seattlu, avšak i po svém odchodu stále provozuje továrny v Everettu a Rentonu.\n\nZákonodárnou moc v Seattlu přestavuje městská rada tvořená devíti členy volenými vždy na čtyři roky. Rada zodpovídá za městský rozpočet, veřejné školství, nápravná zařízení, knihovny, veřejnou bezpečnost, odpočinková zařízení, hygienická zařízení, dodávku vody a sociální služby. Všechny městské úřady jsou technicky nestranické.\n\nV Seattlu má velmi silnou podporu demokratická strana, čemuž nasvědčuje fakt, že prezidentské volby zde demokratičtí kandidáti vyhrávají nepřetržitě již od roku 1988. Seattle byl prvním americkým městem s ženskou starostkou, jíž byla v letech 1926 až 1928 Bertha Knight Landesová.\n\nSeattle je všeobecně považován za jedno z nejliberálnějších měst v celých Spojených státech. Podpora pro otázky jako například práva homosexuálů jsou v místní politice do značné míry považovány za samozřejmost. V roce 2012 hlasovala drtivá většina obyvatel Seattlu pro schválení referenda 74, a tím povolení stejnopohlavního manželství ve státě Washington. Ve stejném roce proběhlo i hlasování, známé jako iniciativa 502, v němž se rovněž valná většina obyvatel vyslovila pro legalizaci marihuany k rekreačním účelům.\n\nV červenci 2012 byla schválena vyhláška zakazující prodej igelitových nákupních tašek v obchodech. V červnu 2014 odsouhlasila městská rada postupné zvyšování minimální mzdy mezi roky 2015 a 2021 na 15 dolarů za hodinu. Při jejím plném zavedení by se tak Seattle stal jedním z měst s nejvyšší minimální mzdou v celých Spojených státech. Od 28. června 2013 se v Seattlu nachází honorární konzulát České republiky.\n\nHistorie profesionálního sportu v Seattlu se začala psát na počátku 20. století v PCHA, kdy v roce 1917 vyhráli Seattle Metropolitans jako první americký tým Stanley Cup. Další úspěch přišel v roce 1979 s vítězstvím Seattle SuperSonics ve finále NBA. V roce 1990 hostilo město II. hry dobré vůle.\n\nReprezentanty města v Národní fotbalové lize (NFL) jsou Seattle Seahawks. Své domovské zápasy hrají na stadionu CenturyLink Field s kapacitou 69 tisíc míst. V sezóně 2013 se jim podařilo vyhrát svůj první titul – Super Bowl XLVIII.\n\nV Major League Baseball (MLB) město reprezentují Seattle Mariners. Za svou historii klub třikrát vyhrál západní divizi AL, ale nikdy nepostoupil do Světové série. Jejich domovským stadionem je Safeco Field.\n\nMěsto je domovem Seattle Sounders FC hrajících profesionální fotbal v Major League Soccer (MLS). Tým čtyřikrát vyhrál US Open Cup, nejstarší fotbalovou soutěž v USA, a to v letech 2010, 2011, 2012 a 2014. V roce 2016 se týmu podařilo vyhrát MLS Cup. Své domovské zápasy hrají, stejně jako Seattle Seahawks, na stadionu CenturyLink Field. Profesionální fotbal v Národní ženské fotbalové lize (NWSL) hraje rovněž ženský tým Seattle Reign FC.\n\nV ženské basketbalové lize WNBA město reprezentují Seattle Storm. Jejich domovským stadionem je KeyArena s kapacitou 17 072 míst pro basketbalové zápasy. V letech 2004 a 2010 se jim podařilo vyhrát finále WNBA.\n\nV Seattlu se také nachází mnoho univerzitních týmů. Mezi nejznámější patří Seattle Redhawks, Seattle Pacific Falcons a Washington Huskies. V roce 1936 reprezentovali Huskies Spojené státy ve veslování na letních olympijských hrách v Berlíně, odkud si přivezli zlatou medaili.\n\nOd roku 1869 do roku 1982 se Seattlu říkalo \"Královské město\". Dnes se mu však i oficiálně přezdívá \"Smaragdové město\". Toto přízvisko vzniklo na počátku 80. let při soutěži vyhlášené místním občanským sdružením. Smaragdové proto, že město i celá oblast jsou charakteristické svou zelení. Neformálně se Seattlu také říká \"Brána na Aljašku\", neboť je nejbližším velkoměstem na trase mezi Aljaškou a zbylými kontinentálními státy Unie, \"Deštivé město\" kvůli jeho oblačnému a deštivému počasí nebo \"Město letadel\" díky bývalému dlouhodobému působení společnosti Boeing. Seattle má také dvě oficiální motta: \"Město květin\", čímž chce podpořit výsadbu květin ke zkrášlení města a \"Město dobré vůle\", poukazující na ve městě dříve pořádané hry dobré vůle. Obyvatelé Seattlu jsou známí jako \"Seattleites\".\n\nSeattle je po mnoho let regionálním centrem kultury a umění. \"Seattleský symfonický orchestr\" patří k nejuznávanějším v celé Severní Americe. Od svého vzniku získal nespočet cen, těmi nejvýraznějšími jsou např. dvě Ceny Grammy nebo dvě Ceny Emmy. Mezi další celostátně uznávaná uskupení patří \"Seattleská opera\", \"Pacific Northwest Ballet\" nebo \"Seattle Youth Symphony Orchestras\". Každoročně se zde také konají letní a zimní festivaly komorní hudby pořádané \"Seattleským sdružením pro komorní hudbu\". Další velmi navštěvovanou událostí je rovněž mezinárodní filmový festival, který je v Seattlu tradičně pořádán od konce května po začátek června.\n\nSeattle je považován za rodiště hudebního a životního stylu grunge. Svou popularitu si získal především v polovině 80. let, kdy zde rovněž vznikly kapely jako Nirvana, Alice in Chains, Pearl Jam, Soundgarden nebo Mudhoney. Dodnes se v Seattlu, především v okolí Downtownu, nachází mnoho hudebních klubů. V roce 2000 bylo na 5th Ave otevřeno hudební muzeum Experience Music Project. Je v něm vystavena celosvětově největší sbírka různých artefaktů, ručně psaných textů, osobních nástrojů a originálních fotografií kapely Nirvana a zpěváka Jimiho Hendrixe. Mezi další významná muzea patří \"Seattleské muzeum\", Fryeovo muzeum umění, Seattleské muzeum asijského umění, \"Muzeum historie a průmyslu\" nebo \"Muzeum letectví\", ve kterém se mimo jiné nachází i stíhačka MiG-21PFM vyrobená v České republice. Město každoročně přispívá 1 % ze svého rozpočtu na pouliční umění a místní umělce.\n\nNejvýznamnějším denně vycházejícím periodikem v Seattlu jsou \"The Seattle Times\". V minulosti to byl i \"Seattle Post-Intelligencer\", který vycházel od roku 1863 do 17. března 2009, kdy přešel k čistě elektronické podobě. Dalšími významnými deníky jsou \"Seattle Daily Journal of Commerce\", zaměřený na obchod a podnikání, a \"The Daily\", který je publikován studenty z Washingtonské univerzity, ale primárně se orientuje na celosvětové dění. Mezi nejznámější týdeníky patří \"Seattle Weekly\" a \"The Stranger\", informující o místních událostech, \"Seattle Gay News\", zaměřen na LGBT komunitu, a \"Real Change\", který je prodáván převážně bezdomovci jako alternativa k žebrání. Nachází se tu také řada periodik určených pro příslušníky různých etnik, jako například \"The Facts\", \"Northwest Asian Weekly\" nebo \"International Examiner\".\n\nKromě všech velkých amerických televizních stanic je v Seattlu dostupných ještě nejméně pět anglických a dvě španělské. Diváci kabelové televize v Seattlu mohou na svých televizích přijímat vysílání CBUT 2 (CBS) z kanadského Vancouveru.\n\nTři z největších nemocnic v Seattlu se nachází ve čtvrti First Hill. Jsou jimi Zdravotní středisko Harborview, jediné traumacentrum úrovně I v regionu, který zahrnuje stát Washington, Aljašku, Montanu a Idaho, Zdravotní středisko Virginie Masonové a Švédské zdravotní středisko. Díky husté koncentraci lékařských zařízení je tato oblast často přezdívaná „Pill Hill“. University Discrit je sídlem Zdravotního střediska Washingtonské univerzity, které je spolu s Harborview provozováno Washingtonskou univerzitou. Mezi další významná lékařská zařízení v Seattlu patří Středisko Freda Hutchinsona pro výzkum rakoviny nebo dětská nemocnice Seattle Children's.\n\nV Seattlu se nenachází metro, proto je zde hojně využívaná tramvajová, železniční a autobusová doprava. Síť rychlodrážních tramvají v celé oblasti provozuje od roku 1996 společnost Sound Transit. K roku 2016 byly v provozu dvě tramvajové linky, a to Tacoma Link se třemi tramvajemi značky Škoda a Central Link s 35 tramvajemi značky Kinki Sharyo. 19. března 2016 byla otevřena linka University Link, která prodlužuje již stávající Central Link. Vede z Downtownu přes čtvrť Capitol Hill k Washingtonské univerzitě. V plánu je i několik dalších podobných prodlužujících linek, jako např. \"East Link\", vedoucí ze Seattlu do 22,5 km vzdáleného Redmondu.\n\nSeattlem prochází tři celostátně významné železniční tratě společnosti Amtrak. Coast Starlight, vedoucí ze Seattlu do Los Angeles přes Sacramento a Oakland; Amtrak Cascades, spojující Vancouver, Seattle, Portland a Eugene; a Empire Builder, vedoucí z Chicaga do Spokane, kde se následně dělí na dvě linky do Seattlu a Portlandu. Příměstskou vlakovou dopravu zde zajišťují vlaky Sounder provozované společností BNSF Railway. V provozu jsou dvě linky, Severní a Jižní. Alternativou pro městské cestování může být 1,54 km dlouhý monorail, spojující stanici v Seattle Center se stanicí u Westlake Center. Každá cesta trvá přibližně 10 minut a ročně tento způsob dopravy využijí více než 2 miliony lidí.\n\nV přibližně 20 km vzdáleném SeaTacu se nachází mezinárodní letiště Sea-Tac. Vzlétávají z něj letadla do ostatních letišť po celé Asii, Evropě, Severní Americe a Blízkém východě. V roce 2015 zde bylo odbaveno přibližně 42 milionů pasažérů. Sídlí zde aerolinky Alaska Airlines a její dceřiná společnost Horizon Air, svou základu zde mají i Delta Air Lines. V blízkosti Seattlu se nachází i dvouranvejové Boeingovo letiště, využívané především pro obecné letectví a nákladní lety.\n\nV Seattlu je rovněž populární pěší chůze, čemuž nasvědčuje fakt, že se město v roce 2016 umístilo na 8. pozici mezi všemi americkými velkoměsty v rozsahu pěší infrastruktury. Společnost Walk Score, která průzkum prováděla, označila za nejdostupnější místa čtvrtě Downtown, Pioneer Square a Belltown. Podle sčítání lidu z roku 2010 stráví obyvatel Seattlu v průměru 26 minut cestou do práce.\n\nSeznam partnerských měst Seattlu:\n\n\n"}
{"id": "115872", "url": "https://cs.wikipedia.org/wiki?curid=115872", "title": "Mobilní robotika", "text": "Mobilní robotika\n\nMobilní robotika je část vědy o robotech, jež se zabývá roboty, kteří se mohou pohybovat (na kolech, pásech, vzduchem apod.) Roboti mohou být zcela autonomní (robot se sám rozhoduje, co udělá, bez vnějšího zásahu) nebo mohou být vzdáleně řízeni (programem či ve spolupráci s člověkem).\n\nMobilní robotika je v současné době stále ve vývoji a zřídka je možno se setkat se s robotem, který by plnil nějaké běžné úkoly (výjimkou jsou např. automatické vozíky ve skladištích). \nPro rozvoj a popularizaci zejména autonomní robotiky jsou pořádány různé soutěže, asi nejznámější je DARPA Grand Challenge, v Česku pořádá takovéto soutěže sdružení Robotika.\n\n\n"}
{"id": "115883", "url": "https://cs.wikipedia.org/wiki?curid=115883", "title": "Jindřich z Lipé", "text": "Jindřich z Lipé\n\nJindřich z Lipé (1275 – 26. srpna 1329 Brno) byl český šlechtic ze starobylého panského rodu Ronovců, který se nazýval podle Lipé (dnešní České Lípy). Za vlády Jana Lucemburského dosáhl významného postavení a byl životním partnerem ovdovělé české královny Alžběty Rejčky.\n\nJindřichovým otcem byl dle tradice zřejmě Chval z Lipé, podle novějších poznatků spíše Čeněk z Lipé, dědečkem či spíše pradědečkem Častolov z rodu Ronovců.. Právě Chval jako první použil přízvisko z Lipé. Jindřich měl také bratra Čeňka, se kterým odešel kolem roku 1296 do Prahy ke královskému dvoru. Čeněk zřejmě pár let poté zemřel. Jindřich se pravděpodobně ještě před svou cestou za slávou a majetkem stačil okolo roku 1295 oženit, se svou paní Scholastikou (původem možná od pánů z Kamence) měl postupně 4 syny (Jindřicha, Jana, Pertolda a Čeňka) a snad tři dcery (Kateřinu, Kláru a Markétu).\n\nJindřich působil už ve službách předposledního přemyslovského krále Václava II. Před rokem 1303 sloužil v Polsku pod vedením královského hejtmana a jako zásluhu za tuto vojenskou službu získal poprvé Žitavu. Záhy ji spolu s přízní krále ztratil. Zřejmě kvůli souboji jeho družiny během turnaje pořádaného králem Václavem II. právě v Žitavě. Znovu ji získal roku 1305 a zůstala mu do roku 1319.\n\nV bojích s římským králem Albrechtem Habsburským uhájil roku 1304 společně se svým přítelem Janem z Vartenberka stříbronosnou Kutnou Horu.\n\nSvým vlivem pomáhal pan z Lipé Jindřichu Korutanskému na český trůn, ale zároveň se přičinil o několik let později o jeho vypuzení ze země. Jan Lucemburský Jindřicha roku 1310 jmenoval podkomořím (správcem zemských cenností) a českým maršálkem, ale už roku 1311 jej podkomořské funkce zbavil ve prospěch Waltera z Castellu. Roku 1315 mu král vrátil úřad podkomořího, ovšem v říjnu téhož roku se (snad) z popudu královny Elišky Přemyslovny nový podkomoří ocitl ve vězení na hradě Týřově, obviněný ze spiknutí proti králi.\n\nNa stranu Jindřicha z Lipé se ovšem postavila část šlechty a také Jindřichova životní partnerka, královna vdova Eliška Rejčka, a tak byl v dubnu 1316 po půlročním věznění propuštěn. Jan Lucemburský si na pomoc proti odbojné šlechtě pozval německé žoldnéře a domácí šlechta v čele s Jindřichem mu pohrozila, že nedojde-li k dohodě, nahradí ho jiným panovníkem. Smír byl sjednán až v dubnu roku 1318 v Domažlicích za pomoci Ludvíka Bavora. Podmínky byly jednoznačně příznivé pro české pány.\n\nJindřich si postupně získal královu důvěru a dovedl si jej k sobě připoutat. Jeho přičiněním byl zbaven úřadu Vilém Zajíc z Valdeka, důvěrník královny Elišky. Jindřich z Lipé a přátelé užívali sice korunních statků pro sebe jako předtím, ale králi byli nápomocni v dobývání příjmů na útraty jiných stavů, totiž vydíráním peněz na měšťanstvu a duchovenstvu třeba i násilím.\n\nV roce 1319, v období mezi 31. srpnem až 3. zářím, Jindřich vyměnil Žitavu, hrady Ronov (Rohnau) v Polsku, Ojvín a Krásný Buk s králem Janem Lucemburským za území na Moravě, kam se odstěhoval.. V témže roce prodal Českou Lípu i s okolím svému bratranci Hynkovi Berkovi z Dubé. Kupní smlouva z roku 1319 hrad Lipý v soupisu zboží neuvádí, lze to však předpokládat. Je dost možné, že se o tehdy dřevěný hrad nestaral, a pojil jej s ním jen používaný přídomek jména. Konkretní zprávy o úloze Jindřicha při budování hradu a městečka u něj z té doby se nezachovaly. Roku 1319 Jindřich také získal od krále Jana Lucemburského hrad Lipnici.\n\nKrál pána z Lipé pověřil správou země v době své nepřítomnosti, jmenoval ho zemským hejtmanem na Moravě a roku 1321 říšským maršálkem. Jan měl tedy dobré vztahy jak s Jindřichem, tak s Jindřichovou milenkou Eliškou Rejčkou (Jindřich byl stále ženatý se Scholastikou pravděpodobně z Kamence, s níž měl sedm dětí). Naopak tím utrpělo manželství Jana a Elišky Přemyslovny. Byl to možná Jindřich, kdo královnu nařkl z toho, že se snaží ve prospěch syna připravit Jana o trůn.\n\nMaršálek se poté většinu času zdržoval v Brně, kde si s Eliškou Rejčkou zřídil vlastní dvůr. Do Brna svolával dokonce i kolokvia, šlechtická sněmovní a soudní shromáždění, což bylo jinak pouze právo královo.\n\nJindřich z Lipé zemřel ve věku přibližně šedesáti let.\n\nO pár let později byla v klášterním kostele Nanebevzetí Panny Marie na Starém Brně po Jindřichové boku pochována i sama Rejčka.\n\n\n"}
{"id": "115884", "url": "https://cs.wikipedia.org/wiki?curid=115884", "title": "Nový Žďár", "text": "Nový Žďár\n\nNový Žďár u Aše (německy \"Neuenbrand\") byla před únorem 1948 velmi rozlehlá vesnice. Dnes je místní částí města Aše. Název Žďár je odvozen od toho, že se v blízkosti vypalovaly (žďárovaly) kořeny. V roce 2011 zde trvale žilo 41 obyvatel.\n\nOsada leží 2,5 km jižně od Aše blízko bývalého zakázaného pásma, mezi přírodními parky Halštrov a Smrčiny. Horní část plynule navazuje na Mokřiny, na východě sousedí s Nebesy a na západě se nacházejí státní hranice s Německem. Nový Žďár je rozdělen silnicí I/64 z Aše do Chebu. V roce 2002 vystavěný ašský obchvat začíná právě zde. Kvůli častým dopravním nehodám na křižovatce silnice I/64 a ašského obchvatu, musela být dopravní infrastruktura v roce 2004 upravena, a byl zde postaven kruhový objezd.\n\nRoku 1569 propůjčil saský kurfiřt August jako léno bratřím Adamu a Janu Zedtwitzům osadu Nový Žďár. Po rozpadu vrchnostenské správy byla samostatná obec připojena k Mokřinám, od roku 1975 k Aši. Na konci minulého století zde žilo v 31 domech 274 obyvatel. Mezi válkami tu obývalo 380 osob 35 domů, dnes tu žije 27 obyvatel v 7 domech a 1 chalupě. Obživu nacházeli usedlíci ve zdejším kamenolomu a v zemědělství. Domy postavené mezi kolejemi dráhy a silnicí Aš – Cheb zůstaly zachovány. Ostatní byly odstraněny po vyhlášení hraničního režimu v roce 1951.\n\nZajímavý je úsek státní hranice mezí hraničními kameny 7/10 a 9/8, kde dosud stojí hraniční mezníky různých historických dob: sedm mezníků se znakem Zedtwitzů a erbem rodu von Lindenfelsů z Erkersreuthu, datovaných léty 1718 a 1754, hraniční kámen (tzv. Schösselstein) s křížem, vysekaným před rokem 1718. Na kameni nahoře mísovitá prohlubeň, o které se předválečný regionální badatel Konrad Alberti domníval, že souvisela s keltským osídlením. Mimoto je na kameni z pozdější doby vysekán nápis Böhmen a Bayern. V zahloubené plošce je letopočet 1844. Ve třicátých letech byl do mísovité prohlubně zabetonován typizovaný hraničník. Historické hraničníky leží na turistické cestě značené červenou značkou. Z ní odbočuje žlutá značka přes Nový Žďár a Nebesa k pramenu Halštrova.\n\nV horní části obce stojí bývalý pečovatelský dům města Aše, vybudovaný v letech 1916-1918 Albertem Kirchoffem, a za ním bývalá dětská ozdravovna. Obě tyto stavby sloužili po roce 1951 jako kasárna Pohraniční stráže s chovnou stanicí psů.\n\nV 90. letech minulého století zde byla postavena čerpací stanice. V roce 2007 se uvažovalo o vybudování sportovně-zdravotního centra, k realizaci projektu však nikdy nedošlo. V roce 2009 zde byla postavena velká betonárna firmy Zapa beton a.s..\n"}
{"id": "115893", "url": "https://cs.wikipedia.org/wiki?curid=115893", "title": "Borovice pozdní", "text": "Borovice pozdní\n\nBorovice pozdní (\"Pinus serotina\") je severoamerická borovice ze sekce \"Trifoliae\". Vyskytuje se na jihovýchodě Spojených států amerických podél atlantického pobřeží.\n\nJe to strom často pokrouceného vzrůstu, dorůstající výšky přes 20 metrů. Jehlice jsou 15-20 cm dlouhé a vyrůstají ve svazcích po třech či čtyřech. Šišky jsou 5-8 cm velké, na hrotu semenné šupiny s malým trnem, serotinního charakteru (otevírají se po požárech). \n\nRoste ve vlhkých oblastech, jako jsou bažiny, mokřady, poblíž vodních nádrží a na mořském pobřeží. Na severu svého areálu často hybridizuje s příbuznou borovicí tuhou (\"Pinus rigida\").\n\n"}
{"id": "115895", "url": "https://cs.wikipedia.org/wiki?curid=115895", "title": "Bitva u Lepanta", "text": "Bitva u Lepanta\n\nBitva u Lepanta byla velká bitva Osmansko-benátské války, která proběhla 7. října 1571 v Jónském moři v Korintském zálivu u přístavu Nafpaktos (Lepanto). Spojené námořní síly Svaté ligy v ní rozdrtily hlavní flotu Osmanské říše a ukončily tak obavy křesťanského světa z možného brzkého tureckého útoku na Apeninský poloostrov a další části Středomoří.\n\nBitva měla pro křesťanskou stranu obrovský symbolický význam a z dlouhodobého hlediska vážně podlomila osmanskou námořní moc, byť pro nejbližší dobu Osmanská říše dokázala své námořnictvo znovu vystavět a dosáhnout i dalších zisků ve Středomoří, když využila faktického rozpadu Svaté ligy a přinutila Benátky k nevýhodnému míru, v němž uznaly ztrátu Kypru.\n\nBitva u Lepanta byla poslední velkou námořní bitvou, v níž hrály hlavní roli vesly poháněné lodě. Též prokázala rostoucí význam dělostřelectva v námořních bitvách, neboť to byla právě výrazná převaha křesťanské floty v počtu i kvalitě děl, která jí umožnila eliminovat zprvu výraznou početní převahu nepřítele.\n\nV roce 1566 zemřel turecký sultán Sulejman I. Nádherný a na trůn nastoupil jeho syn Selim II. Ten se soustředil především na stabilizaci prostorů dobytých otcem a jejich trvalé začlenění do správy své říše. Aby získal potřebný klid k této práci, uzavřel celou řadu mírových smluv: s Maxmiliánem II., Persií, Polskem, Francií a Benátskou republikou. V omezené míře ale pokračoval v dobyvatelských taženích v oblasti Středomoří. S pomocí islámských korzárů a pirátů a napadáním jednotlivých slabších protivníků terorizoval Středomoří, z velké části ochromil křesťanský obchod a získával pro svou říši stále nové a nové pozice.\n\nRozpínavost Osmanské říše a obrovské finanční a obchodní ztráty v důsledku útoků na námořní obchod vyvolávaly na straně křesťanů velké obavy a vedly k rozličným pokusům o vytvoření velké protiturecké koalice, které však pravidelně troskotaly na sporech a animozitách mezi jednotlivými státy. V roce 1570 však přišel impulz, který byl dost silný na to, aby svedl vícero významných křesťanských panovníků do jednoho šiku navzdory všem neshodám. Stal se jím masívní útok osmanských vojsk na benátské kolonie na Kypru.\n\nTváří v tvář přímému vojenskému útoku na jeden z nejmocnějších italských států a s pomocí obav z následného útoku osmanských vojsk na Apeninský poloostrov a na španělské kolonie v Africe se papeži Piu V. podařilo dojednat vznik \"Svaté ligy\", aliance Španělska, papežského státu a Benátek, k níž se připojilo i několik dalších menších států a rytířských řádů. V čele jednotek této koalice stanul nelegitimní bratr španělského krále, Juan de Austria. Další křesťanské velmoci se nezapojily: v Anglii a Nizozemsku probíhala reformace a Francie byla, jako tradiční nepřítel Habsburků, dlouhodobým tajným podporovatelem Osmanů.\n\nÚkolem Svaté ligy bylo zastavit rozpínavost osmanské říše ve Středomoří a prvním krokem k jeho realizaci měla být pomoc Famagostě, která pod vedením Marca Antonia Bragadina, vrchního velitele benátských vojsk na Kypru, vzdorovala tureckému obležení jako poslední z benátských kolonií. Tento úkol se ale nepodařilo splnit, neboť rozbitá Famagosta, které docházela munice, kapitulovala po jedenáctiměsíčním boji výměnou za volný odchod pro obránce. (Tento příslib ovšem nebyl splněn – Lala Kara Mustafa Paša, který v bojích o Famagostu přišel o syna, podmínky porušil a nechal zajatce povraždit. Nejvíce se vyřádil na samotném Bragadinovi, kterého nechal zaživa stáhnout z kůže a následně rozčtvrtit.)\n\nLoďstvo Svaté ligy, které měl k dispozici don Juan de Austria, představovalo největší křesťanskou námořní sílu, jaká se kdy shromáždila. Benátky pro ni poskytly 109 galér a 6 galeas, Španělsko 80 galér, toskánský Řád sv. Štěpána 12 galér, po třech galérách přispěli Řád maltézských rytířů, Janov a savojský vévoda. Bitvy se zúčastnily i dvě galéry Řádu svatého Lazara. K flotě se přidalo i větší množství „soukromých lodí“. Překvapivě malý příspěvek Španělska v lodích, způsobený tím, že španělské loďstvo bylo zaměstnáno intenzívním bojem proti muslimským pirátům v jiných částech Středozemního moře, byl více než vyvážen jeho příspěvkem v živé bojové síle, který představovalo 10 tisíc španělských pěšáků excelentní kvality plus dalších 7000 německých a chorvatských žoldnéřů placených španělskými penězi.\n\nCelkem křesťanská strana disponovala asi 13 tisíci námořníky a 28 tisíci vojáky + neurčitým množstvím námořníků a vojáků ve službách „soukromníků“. Za zmínku stojí i fakt, že velkou část benátských veslařů tvořili svobodní občané, kteří mohli nosit zbraň a v boji o loď představovali zásadní přínos, na rozdíl od převážně křesťanských otroků na tureckých galérách.\n\nTurecká hlavní flota disponovala silami, které co do počtu lodí i lidí protější stranu převyšovaly. Zahrnovala zhruba 220 galér a 50 galeot a její hlavní bojovou sílu lze odhadnout na asi 13 tisíc námořníků a 34 tisíc vojáků. I osmanská flota byla ovšem posílena četnými „soukromými loděmi“ a muži na jejich palubách, kteří doufali, že se přiživí na jejím vítězství.\n\nJestliže srovnání počtu lodí a živé bojové síly ukazuje na převahu osmanské strany, další ukazatele naopak hrály ve prospěch křesťanů. Křesťanská strana měla především obrovský náskok v palných zbraních. Měla podstatně více děl větších ráží a výrazně vyšší kvality, navíc mnoho z nich bylo umístěno na čepech, na rozdíl od tureckých zpravidla umístěných „napevno“, což umožňovalo mnohem jednodušší, rychlejší a přesnější zaměřování.\n\nBenátské galeasy, které byly jakýmsi mezikrokem mezi galérou a moderní velkou plachetní válečnou lodí, disponovaly každá zhruba třiceti děly. Například galeasa \"San Lorenzo\" měla 34 děl, z toho 8 třicetiliberních. To představovalo na tehdejší dobu neuvěřitelnou palebnou sílu, neboť na galéry se díky prostoru zabranému veslaři vešlo jen několik děl, zpravidla navíc umístěných jen na přídi. Křesťanská strana rovněž masově používala poměrně nový vynález: kartáčové střely, které likvidovaly živou sílu protivníka mnohem efektivněji než běžné dělové koule.\n\nVhodně natažené plachty a sítě na křesťanských lodích značně omezovaly účinek palby tureckých lučištníků, kteří měli navíc problém prostřelit kvalitní španělskou zbroj a zaostávali tak za arkebuzníky, kteří sice stříleli pomaleji, nicméně s mnohem efektivnějším výsledkem. Navíc španělská pěchota v kvalitě daleko převyšovala klasické osmanské pěšáky.\n\nSíly Svaté ligy se shromažďovaly v Neapolském království, v němž v této době vládl španělský král. V půli října její flota obdržela bojovou zástavu požehnanou papežem. Poté se přesunula na Sicílii. Po odjezdu z Messiny ji dostihly zprávy o kapitulaci Famagosty a brutálním zavraždění Bragadina, čímž opadla nutnost spěchat jí na pomoc. Po váhání a sporech, kam teď nyní zaměřit své síly, se přesunula do Kefalonie, kde nějakou dobu setrvala, než vyrazila do boje.\n\n6. října vplula do zálivu Patras, kde se o den později setkala s tureckým loďstvem pod vedením Aliho Paši. Po vzájemném zpozorování obě strany bez váhání volily boj – daný prostor byl pro osmanskou říši příliš důležitý, než aby v něm nechala operovat křesťanskou flotu, a měla navíc jednoznačný příkaz k boji od sultána, zatímco Juan de Austria byl zase odhodlán svést rozhodující bitvu co nejrychleji, než se mu jeho flota rozpadne v důsledku třenic mezi jednotlivými spojenci. Turci navíc vycházeli z velmi podhodnocených odhadů síly křesťanské floty, neboť jejich špióni, kteří křesťanské lodě krátce předtím přepočítávali na jejím kotvišti, přehlédli benátskou část, která kotvila samostatně.\n\nObě strany se začaly rozvíjet do klasických bitevních linií od severu k jihu, se zálohami soustředěnými za jejich středem. Křesťané navíc hodlali umístit 6 galeas před svou bitevní linii, aby narušili nepřátelskou formaci a dělostřelbou zničili co nejvíce nepřátelských lodí, což se ovšem povedlo jen u čtyř z nich. Turci naproti tomu naplánovali manévrovací bitvu dle běžného schématu taranuj nebo zahákuj a dobyj, dělostřelectvo v jejich plánech nemělo velký význam.\n\nKřesťanské levé (severní) křídlo, na severu ohraničené pobřežím, sestávalo z 53 převážně benátských galér admirála Barbariga, před nimiž pluly 2 galeasy. Proti němu stálo pravé křídlo Turků paši Scirocca složené z 57 galér a 2 galeot.\n\nStřed křesťanské sestavy tvořilo 62 galér, kterým velel osobně Juan de Austria, v této části se samozřejmě nacházely i další velké galéry s řadou křesťanských velitelů. Před touto sestavou se nacházely rovněž 2 galeasy. Na protější straně stálo 61 galér a 32 galeot pod osobním velením Aliho Paši.\n\nNa křesťanském pravém (jižním) křídle se 53 galérám a 2 galeasám admirála Dorii nepodařilo včas rozvinou do plánované sestavy. Vlivem náskoku Turků a nepříznivého větru jednak došlo k tomu, že galeasy zůstaly za galérami, místo aby byly před nimi, jednak celé křídlo zůstalo pozadu, čehož turecká protistrana představovaná 63 galérami a 30 galeotami Uluça Aliho okamžitě využila k pokusu o obchvácení celé křesťanské sestavy.\n\nZálohy se nacházely většinou za středem obou formací. Na křesťanské straně šlo o 38 galér admirála de Bazána (30 za středem a po 4 za každým z křídel), na turecké o 8 galér, 22 galeot a desítky malých lodí, které se rozmístily za středem formace. Několik menších lodí plnilo průzkumné úkoly před bitevními liniemi.\n\nKdyž se obě loďstva rozjela proti sobě, dočkala se křesťanská strana milého překvapení v podobě nečekané změny větru, který do té doby vál výhodně do tureckých zad. Nyní ale nejprve utichl a pak začal dokonce vát proti Turkům, což poněkud omezilo jejich rychlost a přimělo veslaře k velkému výdeji sil. Křesťanští velitelé doufající v účinek dělostřelby z galeas tím jistě byli potěšeni, neboť to znamenalo, že galéry stráví v blízkosti galeas trochu více času. Ještě víc je ale musela potěšit hrubá chyba Turků, kteří zamířili přímo ke galeasám, neboť se domnívali, že jde o slabě vyzbrojené kupecké lodi, se kterými budou hotovi ještě dříve, než se hlavní síly střetnou. Děla z galeas tak poslala ke dnu desítky tureckých galér ještě před tím, než došlo k hlavnímu střetu loďstev, čímž notně přispěla k celkovému vítězství.\n\nZatímco ve středu a na severu se hlavní síly srazily víceméně čelně a vypukl tam tvrdý boj, na jihu se z hlediska křesťanů tragicky projevilo výše zmíněné nedostatečné rozvinutí jejich sestavy. Admirál Doria jako jediný z křesťanských velitelů neměl příležitost těžit před hlavní srážkou z příspěvku děl galeas a celkově se pro své opoždění nacházel ve velmi nevýhodném postavení. V zoufalé snaze čelit obkličovacímu manévru Ulucha Aliho obrátil svoji divizi k jihu, čímž ovšem ztratil kontakt se středem křesťanské formace a do otevřeného prostoru mezi středem a pravým křídlem křesťanů rychle vtrhla část Uluchových lodí. Křesťané proto museli urychleně nasadit zálohy, aby svůj střed podpořili proti tomuto nebezpečnému útoku z náhle odkrytého boku. Doria byl po bitvě tvrdě kritizován, neboť tím, že se nechal tak snadno a rychle vymanévrovat, přivodil křesťanské flotě veliké potíže a způsobil středu i vlastnímu křídlu těžké ztráty.\n\nZatímco na jihu turecké síly získávaly převahu, ve středu a na severu postupně vítězili křesťané. Na severu Benátčané navzdory smrti admirála Barbariga a těžkým ztrátám udrželi svoji linii a odrazili pokus nepřítele protáhnout se okolo pobřeží a obklíčit je. Po návratu galeas pak začali postupně protistranu likvidovat. Klíčový byl ovšem boj ve středu bitevního pole, kam museli křesťané v důsledku výše popsaných událostí urychleně vrhnout své zálohy. V této mimořádně krvavé části bojiště se nakonec přímo střetly a zahákovaly velitelské lodě, kterým přispěchaly na pomoc tři galéry křesťanské a sedm galér tureckých. Na palubách dvanácti navzájem zahákovaných lodí vypukl zuřivý boj muže proti muži. Dvakrát byl útok křesťanů na pašovu loď odražen, při třetím pokusu, který podpořila ještě galéra admirála de Bazána, již uspěli. Ali Paša padl v boji, zasažen kulkou doprostřed čela.\n\nZmatek a zděšení vyvolané porážkou velitelské lodě a smrtí velitele definitivně zlomily odhodlání a naděje turecké strany. Zatímco severní a střední část tureckého loďstva moc možností k ústupu neměly a byly postupně rozdrceny, stejně jako již zahákované lodi, na jejichž palubách pokračovali janičáři v zuřivém boji, Uluch Ali dokázal velkou část svého křídla společně s částí lodí ze středu formace z bitvy vyvést a vrátit se s nimi do Istanbulu. Na místě musel nechat s výjimkou jedné všechny galéry obsazené v průběhu bitvy Turky.\n\nPřes drtivé vítězství Svaté ligy a zmasakrování hlavní turecké floty bitva neznamenala konec osmanské rozpínavosti ve Středozemním moři. Spojenci nedokázali (především pro nejednotnost a neochotu nasadit přiměřené prostředky) úspěchu využít. \n\nSvatá liga se rychle rozpadla a osmanské loďstvo brzy obnoveno (již půl roku po bitvě mohla osmanská říše vyslat na moře 250 nových lodí, z toho 150 galér a 8 mahonů (mahon byl obří galéra, která měla být odpovědí na galeasu, ovšem jeho bojová hodnota byla značně problematická). Dosavadní turecké zisky tak byly udrženy: v roce 1573 byly Benátky donuceny uzavřít mír, vzdát se Kypru a zaplatit válečnou náhradu ve výši 300 000 dukátů. Velkovezír Mehmed Sokullu tak mohl při diskusi s benátským velvyslancem přirovnat ztráty křesťanů (Kypr) k uťaté paži, která už nikdy nenaroste, zatímco ztráty Turků (jeho hlavní flotu) k oholení vousu, který naroste ještě silnější. Španělsko sice ještě v roce 1573 dobylo Tunis, ale v roce 1574 jej admirál Sinan Paša dobyl zpět a učinil je osmanskou provincií.\n\nPřestože osmanská říše ani zdaleka zlomena nebyla, její námořní i celkově vojenská dominance byla výrazně podlomena. Nešlo ani tak o ztráty lodí a jejich zisk křesťany – galéry měly krátkou životnost a nákladný provoz a jejich doba se navíc chýlila ke konci. Nicméně bitva měla obrovský psychologický dopad, neboť rozbila mýtus o neporazitelnosti tureckého loďstva. Navíc v důsledku zdrcujících lidských ztrát došlo k signifikantnímu dlouhodobému propadu kvality osmanského námořnictva, neboť zkušené námořníky a vojáky zvyklé na námořní boj nebylo možné vycvičit tak rychle, jako byly postaveny lodě. Např. John Keegan poukazuje na to, že v bitvě byla prakticky vyhlazena celá generace jedné z elit osmanského válečnictví – lučištníků užívajících kompozitní luky. Ti do této doby hráli klíčovou roli v námořním boji na dálku, kde zajišťovali osmanskému loďstvu převahu nad námořními silami protivníků.\n\nPo bitvě bylo od vesel tureckých galér osvobozeno na 12 000 křesťanských otroků. Vítězství u Lepanta byla v Evropě svorně katolíky i protestanty považováno za zázrak. Jelikož byl připisován přímluvě Panny Marie vyprosené modlitbami růžence, papež Pius V. na památku tohoto vítězství ustanovil svátek Panny Marie Růžencové, který se slaví dodnes.\n\n\n\n\n"}
{"id": "115896", "url": "https://cs.wikipedia.org/wiki?curid=115896", "title": "Violka křovištní", "text": "Violka křovištní\n\nViolka křovištní (\"Viola suavis\") je vytrvalá za květu něco přes 10 cm vysoká bylina. Oddenek je krátký a silný, výběžky se vytváří, často kořenují. Čepele listů na bázi srdčité, široce až okrouhle vejčité, řapíky jsou jen řídce chlupaté. Lodyha se nevytváří, listy jsou jen v přízemní růžici. Na bázi listů jsou palisty, které jsou třásnité a třásně jsou často brvité, na okraji nežláznaté nebo s nevýraznými bledými žlázkami (na rozdíl od violky vonné, která má třásně zakončené rezatou žlázkou a nebrvité). Na květní stopce jsou listénce, které jsou v dolní třetině stopky (jiné podobné druhy je mají zpravidla v polovině či ještě lehce výše). Květy jsou vonné, korunní lístky v dolní třetině bílé, jinak bledě modré až fialově modré, ostruha je bělavá či namodralá. Kvete v březnu až dubnu.\n\n\nPůvodní areál violky křovištní se rozprostírá v jižní Evropě, kromě Řecka a J Itálie, dále Malá Asie, a dále na východ, např. Kavkaz, Kazachstán a dokonce i Ťan-šan, Pamír a Altaj.\nV Česku není původní, ale jako violka vonná byla často pěstována a místy je zdomácnělá v okolí lidských sídel nebo na hřbitovech. Je však mnohem vzácnější než violka vonná a častěji se s ní můžeme setkat jen v nejteplejších částech Čech i Moravy.\n\n\n"}
{"id": "115898", "url": "https://cs.wikipedia.org/wiki?curid=115898", "title": "Hřebeč", "text": "Hřebeč\n\nObec Hřebeč se nachází v okrese Kladno, kraj Středočeský. Díky svému rozrůstání v posledních 20 letech (zhruba od přelomu 20. a 21. století), tak i díky rozrůstání blízkého města Kladna, se dnes obec nachází jen přibližně necelý kilometr na jihovýchod od poslední kladenské zástavby. Žije zde obyvatel. Obcí protéká Lidický potok, který je v některých pramenech a mapách nazývaný i potokem Hřebečským. V obci se nalézá Masarykova jubilejní základní škola Hřebeč.\n\nOsídlení na území dnešní Hřebče bylo nejdříve známé pod názvem \"Tasovská osada\" či jako \"dědiny v Tasově\". Tak se zpočátku v názvu promítlo sepětí tohoto osídlení se zdejší tvrzí Tasov. Brzy po založení dnešní obce se však objevuje i dnešní jméno Hřebče v podobě: Rebec, Rebeč, Řebec, Řebeč, Řebce (např. v listině z roku 1429) a konečně i Hrziebecz – tj. Hřebeč. Tento poslední název známe např. z listiny z roku 1381. Jméno obce je s největší pravděpodobností odvozeno od jména jejího zakladatele, kterým byl nižší polský šlechtic Vojslav Rebecki. Během staletí se jméno obce psalo porůznu. Nejčastěji se ovšem střídal název Řebeč a Hřebeč. Najde se ale i zkomolenina jména jako je prazvláštní \"Rip\". Teprve v roce 1924 došlo k definitivní úpravě oficiálního názvu obce (kvůli snazší výslovnosti) z Řebče na Hřebeč.\n\nPodle lidových pověstí však není jméno obce odvozeno od rodiny polských šlechticů Rebeckých, ale od hřebce či hřebců.\n\nPodle jedné pověsti může za název obce zdejší hrad Tasov. U toho stál totiž velký a proslulý hřebčín, kam se sjížděli páni na trhy z širého okolí. A poněvadž byl tento hřebčín zdrojem obživy pro mnoho poddaných z okolí Tasova, rozhodli se tito lidé sestěhovat ke hřebčínu a na památku hřebčína pojmenovat svoji novou obec Hřebčí.\nPodle druhé pověsti lovil na počátku druhého tisíciletí se svojí družinou ve zdejších lesích jeden z přemyslovských knížat. Protože se zabral do lovu, tak si ani nepovšiml, že se příliš vzdálil od svých dvořanů a lovců a v tehdy hlubokých lesích nakonec zabloudil. Kníže projížděl hluboké lesy křížem krážem, každou chvíli troubil na svoji loveckou trubku, ale pomoci se nedočkal. Když už byl český vládce po mnoha hodinách marného ježdění unaven a viděl, že i jeho věrný kůň mele z posledního, uvázal svého uhnaného hřebce ke stromu a sám se vydal hledat pěšky svoji družinu. Stále však hledal marně, až jej náhle napadlo pomodlit se ke svatému Janu Křtiteli, kterému přislíbil, že pokud se zachrání, vystaví světci novou svatyni. A najednou se skutečně stalo to, v co kníže pomalu již nedoufal. Po horoucí modlitbě najednou zaslechl v dáli psí štěkot a zanedlouho se ozvalo i troubení jeho družiny. Když jí dal kníže svou trubkou znamení, byl konečně vyslyšen a doprovod jej zanedlouho nalezl. Poté se jeho lidé vydali hledat jeho oblíbeného koně. Toho však nalezli již uhynulého, a tak se kníže rozhodl, že založí v místech, kde jeho věrný hřebec odešel ze světa, na jeho počest ves, kterou nazval Hřebčí. Na svého nebeského zachránce také nezapomenul a tam, kde ho doprovod prvně našel, nechal vybudovat (již v 15. století zaniklou) ves Újezdec s kostelíkem sv. Jana Křtitele. Tento kostelík se doposud nachází v lesích u dnešní obce Dříň, a tak nám dodnes připomíná spolu se Hřebčí onen pokažený knížecí lov a vladařovu následnou záchranu.\n\nSnad právě v upomínku na legendárního koně a zároveň jako symbol zemědělství se v 70. letech 20. století v neoficiálním znaku obce Hřebeč objevila v jedné jeho třetině hlava s krkem hřebce s uzdou.\n\nTaké dnes užívá obec – v již oficiálním znaku – hřebce, a to dokonce hned dva. Ve špici štítu se pak objevuje dřevěná palisáda, jež evokuje opevnění někdejšího \"hradu\" (ve skutečnosti ovšem jen tvrze) Tasov.\n\nArcheologové nalezli na území obce svědky prehistorického osídlení již z Mladší doby kamenné (dochovaly se kamenné odštěpky či keramika).\n\nV 11. století vznikla na katastru obce nevelká tvrz Tasov (ležící při nynějším východním okraji obce nad silnicí Hřebeč-Lidice). Tato pevnůstka měla ve svém okolí zřejmě i své zázemí v podobě jakési dědiny či hospodářského dvora či dvorů. Oblast nynější Hřebče patřila dlouho významnému rodu pánů Meziříčských z Tasova (či jen pánů z Tasova, kteří byli jednou z linií mocných pánů z Lomnice. Viz též níže část o tvrzi Tasov). Ti území obývali do roku 1280, kdy zřejmě v tomto roce zdejší sídlo zničili braniborští vojáci správce království – markrabího Oty V. Braniborského. Páni z Tasova se území v podstatě vzdali a odešli, ale teprve jejich potomek – paní Kateřina z Tasova – se v roce 1410 definitivně písemně vzdala veškerých práv nad Tasovem a přilehlou oblastí.\n\nPrvní písemná zmínka o vlastní obci Hřebeč pochází až z roku 1285, kdy nový vlastník, drobný polský šlechtic Vojslav Rebecki, založil (západně) od zničené tasovské tvrze novou osadu se svým opevněným dvorcem. Osada byla vystavěna v údolí životadárného Lidického potoka a byla až do 1. poloviny 19. století zemědělskou vsí, která byla již na počátku raného novověku (tj. v 16. století) středně velká. Zdá se však, že panství bylo Rebeckým a jejich následovníkům ve 14. století jen panovníkem propůjčováno. Ve 14. století se tak ve Hřebči začali objevovat vladykové (či chceme-li zjednodušeně a souhrnně rytíři) \"ze Řebče či Hřebče\". Ti v obci sídlili na onom opevněném gruntu Rebeckých. Jejich vzájemné vazby a původ jsou však značně nejisté a zřejmě ani nebyli často ani příbuznými, jen si po nabytí majetku připojovali ke svému dosavadnímu jménu predikát \"ze Řebče\" či \"Hřebče\".\n\nPo zakladateli Vojslavovi Rebeckém tak následoval v držbě Hřebče roku 1316 jeho stejnojmenný syn Vojslav II. Rebecki. Ten však Hřebeč roku 1333 předal duchovnímu Martinovi, který se historicky jako první psal \"ze Hřebče\". Martin byl ve službách biskupa Jana IV. z Dražic a Hřebeč mu zřejmě jen poskytovala hmotné zázemí. Následně od roku 1349 statek obdržel buštěhradský farář a služebník pražského arcibiskupa Arnošta z Pardubic vladyka Bohuslav (Bobeš) ze Hřebče. Tento Bohuslav byl připomínán ještě v roce 1381, kdy se dostal do majetkového sporu s králem Václavem IV. Po jeho smrti roku 1381 se stal držitelem Hřebče libochovický kněz Mikuláš, který zanedlouho zemřel a Hřebeč roku 1381 obdržel jako dědictví rytíř Ctibor ze Hřebče s manželkou Bětou. Ti svůj šlechtický venkovský dvůr neboli \"curii rusticalis\" rozšířili a přestavěli.\n\nV rodině vladyků ze Hřebče se však obec dlouho neohřála a v době předhusitské ji již vlastnil bohatý pražský patricij a kupec Petr Meziříčský. Ten byl velkým odpůrcem husitů, kteří mu již na sklonku května roku 1420, na oplátku, zničili jeho přípražské majetky. Mezi nimi i blízkou tvrz a ves Makotřasy nebo právě naší Hřebeč. Ta zůstala po vypálení několik let pustá. Již roku 1422 pražští husité jmění Petra Meziříčského zcela zabavili a roku 1429 se Hřebeč dostala do rukou pánů z Chlumu – bratrům Jarošovi a Hynkovi. Ti panství neudrželi a majetek spadl opět na Prahu. Poté se od roku 1438 střídali rychle další šlechtičtí majitelé, kterými od roku 1460 byli krátce i mocní páni ze Šternberka. Poté zde roku 1462 sídlil rytíř Jan Hřebečský z Krchleb či roku 1532 rytíř Oldřich Hřebečský z Pibru.\n\nNeví se přesně kdy, ale zřejmě až na počátku druhé třetiny 16. století, snad od rodiny Hřebečských z Pibru, získal obec zámožný rytíř Zdeněk Kladenský z Kladna. Ten drobný rytířský stateček Hřebeč připojil k velkému panství Kladno, který právě on v posledním půlstoletí dobudoval. Po Zdeňkově smrti (zemřel roku 1543 v cca 90 letech) přešla Hřebeč jako součást dědictví na jeho tři žijící prasynovce z rodu rytířů Žďárských ze Žďáru. V rodě Žďárských ze Žďáru (resp. říšských hrabat ze Žďáru, jak se rod od roku 1622/1628 psal) se pak Hřebeč udržela až do roku 1701. Potomci hrabat ze Žďáru - říšská hrabata z Magnis (jež získala Hřebeč jako dědictví po přeslici), pak Hřebčí disponovali pouze do roku 1702.\n\nMajiteli Hřebče byli v tomto období tito členové žďárského rodu:\n\n\nPři kladensko-červenoújezdeckém velkostatku hrabat ze Žďáru se tedy Hřebeč udržela až do roku 1688, kdy byl dosavadní velkostatek rozdělen na pět dílů mezi hraběcí dědičky-sestry ze Žďáru. Hřebeč připadla do vyděleného dílu - nového panství Litovice, které převzala Anna Kateřina hraběnka z Magnis. Její syn Josef Antonín z Magnis (zemř. 1720) panství Litovice se Hřebčí po smrti matky převzal a poněvadž potřeboval peníze a statek byl příliš vzdálený od hlavního fideikomisního velkostatku Magnisů ve Strážnici na východní Moravě, prodal 5. 4. 1702 panství Litovice s obcí Hřebeč za 130 000 zlatých rýnských a 800 zlatých tzv. klíčného (šlo o příplatek vyplácený ženským příslušnicím rodu původního vlastníka, že se vzdávají jakýchkoliv pohledávek) Josefu říšskému hraběti z Vrbna a Bruntálu.\n\nHrabě z Vrbna a Bruntálu si panství dlouho neponechal a téhož roku dne 17. 10. 1702 prodal vše výhodně za 140 000 zlatých rýnských Karlu Jáchymovi říšskému hraběti z Bredy (1663–1740), jehož rod pocházel původně z Nizozemí a Braniborska. Hrabě se v zemědělsky výnosném kraji snažil vybudovat rozsáhlý velkostatek a již dříve koupil některé části někdejšího dominia hrabat ze Žďáru. Hrabě z Bredy statek Litovice připojil k nově budovanému velkostatku Tachlovice, u něhož Hřebeč zůstala právně až do zrušení poddanství v roce 1848.\n\nCizozemský hrabě z Bredy utužil na svém panství poddanství a proslul, podobně jako jeho jeden z předků, svojí krutostí. Na druhou stranu byl schopným hospodářem. Přísně, a až krutě vystupoval i na svých dalších statcích, jako tomu bylo v případě Červených Peček v Polabí. Na polích hřebečských sedláků, které zabavil, vytvořil nad obcí ve směru na Dolany panský dvůr (dnes osadu) Peklov. Ta prý dostala název, právě v upomínku na pekelnou vládu pana hraběte.\n\nV roce 1732 se poddaným ve Hřebči i jejich sousedům v okolí velmi ulevilo, když Tachlovice koupila majitelka sousedního Buštěhradu – slavná velkovévodkyně Anna Marie Františka Toskánská (1672–1741), choť posledního potomka z proslulé italské dynastie di Medici - velkovévody Giana Gastona (1671–1737). V roce 1741 její statky se Hřebčí zdědila její jediná žijící dcera vévodkyně Marie Anna Karolína Bavorská a následně dědictvím vládli její potomci – bavorský panovnický rod Wittelsbachů, jenž zůstal hřebečskou vrchností (s krátkou přestávkou) do roku 1805. Posledním bavorským majitelem Hřebče byl poslední bavorský kurfiřt a od roku 1806 první bavorský král Maxmilián I. Josef z Wittelsbachu (1756–1825).\n\nBavorský kurfiřt Maxmilián I. Josef postoupil před nástupem na bavorský trůn roku 1805 své české statky Habsburkům. Tak se Hřebečtí stali osobním majetkem císařsko-královského panovnického domu (německy se píšících) Habsburg-Lothringen (česky: dynastie Habsbursko-Lotrinská). Od roku 1814 zde vládla linie toskánských Habsburků, ale v roce 1847 se panství se Hřebčí stalo součástí soukromého jmění rakouského panovníka. Hřebečtí tak podléhali přímo císaři a králi Ferdinandovi I. Dobrotivému (jako český král byl Ferdinandem V., 1793–1875). Ten abdikoval v roce 1848 ve prospěch svého synovce Františka Josefa I. (1830–1916), který panství zdědil po strýcově skonu v roce 1875. Za vlády Ferdinanda V. bylo na panství v roce 1848 zrušeno poddanství. Posledním soukromým majitelem tachlovického a buštěhradského velkostatku byl mezi lety 1916–1918 následník Františka Josefa I. – poslední rakousko-uherský císař a král Karel I. Habsbursko-Lotrinský (jako český král byl Karlem III., 1887–1922).\n\nDo rolnické Hřebče, jejíž počet obyvatel rostl v minulých staletích jen pozvolna, dorazila v polovině 19. století definitivně kutací kamenouhelná horečka. Ta byla příčinou prvního většího růstu obyvatel a z obce se stala ves rolnicko-hornická. Mnoho hřebečských občanů se živilo hornictvím (rubali např. na dole Prago I, II atd.) a další se živili dělnickými profesemi v průmyslových podnicích blízkého Kladna. Když pak byla koncem 19. století vybudována první zpevněná silnice, spojující Hřebeč s Kladnem a Lidicemi, vedl tento krok k tomu, že se obec začala výrazněji rozrůstat.\nV tomto období ztratila obec svůj původní zemědělsko-hornický charakter. V obci byla vybudována široká občanská vybavenost: za 1. československé republiky vznikla rozsáhlá patrová základní škola T. G. Masaryka, otevřená 18. 8. 1929, při níž byla vystavěna i školka, r. 1947 vznikl nad Hřebčí (u silnice na Hostouň) nový hřbitov s márnicí, v období socialistického Československa byl v 60. a 70. letech postupně zaveden vodovod a po r. 1985 se začala stavět čistička u Lidic, vzniklo rozlehlé fotbalové hřiště v horní části obce (u Lipovce, modernizované v několika vlnách od 80. let), u kterého vzniklo i ohražené dětské hřiště a mnohem později (zhruba po r. 1995) i hostinec či tenisový kurt s umělým povrchem, v 70. letech vznikla blízko pomístné části Čamrda, pod Lipovcem na Hřebečském neboli též Lidickém potoku přehrada pro chov ryb i rekreaci, dokončená r. 1976, na náměstí Draha byl v l. 1969-1971 vystavěn rozsáhlý kulturní dům s velkým společenským sálem, sídlem MNV Hřebeč a pohostinstvím, v r. 1974 byla vystavěna také velkoprodejna potravin Jednoty (dnes COOP) se sousední prodejnou masny (po r. 1990 zrušenou), v 80. letech (po r. 1983) byl zbudován přízemní dům služeb s poštou či tenisové antukové kurty u hřebečské přehrady (ty však, aniž byly uvedeny řádně do provozu, záhy zanikly), v 90. letech byl zaveden plyn (ten r. 1996) a posléze dokončena i kanalizace, kol. r. 2000 a po něm internet (nejdříve po telefonu, posléze přes wi-fi), v období po r. 2005 vznikl bytový dům s chráněným bydlením u fotbalového hřiště atd. Ves se od druhé poloviny 90. let stala oblíbeným místem pro přistěhovalce.\n\nV současné době se tak Hřebeč bujně rozšiřuje, a to o novostavby, vznikající zejména v pomístné části Netřeby (ve směru ke Kladnu) a na Čamrdě (u hřebečské přehrady a ke Kladnu). Další novostavby vznikají v horní části obce ve směru ke hřbitovu a na Hostouň a další při obci ve směru na Lidice a Buštěhrad. Do těchto novostaveb se přistěhovalo mnoho nových obyvatel z Prahy a dalších míst republiky. Mezi těmito usedlíky se objevil i známý oštěpař Jan Železný.\n\nV obci Hřebeč \"(přísl. Netřeby, Peklovy, 1614 obyvatel, poštovna)\" byly v roce 1932 evidovány tyto živnosti a obchody: autobusová doprava, nákladní autodoprava, výroba cementového zboží, cihelna, obchod s cukrovinkami, obchod s drůbeží, elektrotechnický závod, 3 holiči, 6 hostinců, 2 hudební školy, konsum Včela, 3 kováři, 3 krejčí, lakýrník, 6 lomů, obchod s mlékem, 2 mlýny, 2 obuvníci, papírnictví, 2 pekaři, 4 obchody s lahvovým pivem, pletárna, 2 porodní asistentky, 2 ovozníci, 14 rolníků, 3 řezníci, 11 obchodů se smíšeným zbožím, Městská spořitelna v Unhošti (fil.), Živnostenská záložna, stavební družstvo, stavitel, obchod se střižním zbožím, 3 švadleny, tesařský mistr, 3 trafiky, 3 truhláři, státní velkostatek, zahradnictví.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nCelkem je v obci na 30 pomístních jmen. Všechna by měla uvádět hřebečská obecní kronika.\n\n\nTvrz Tasov, dnes archeologické naleziště a výletní místo především malých Hřebečáků, leží na východ za vsí ve směru na obec Lidice. Místními je tvrziště nazýváno lidově Kloboukem, čímž je vyjádřen dodnes dobře čitelný tvar někdejšího okrouhlého tvrziště, který připomíná z ptačí perspektivy právě klobouk.\n\nPrvní zmínka o tomto sídle pochází již z 11. století, čímž se tvrz řadí mezi nejstarší šlechtická sídla v ČR. Souvislé prameny o Tasově se ale vynořují až ve 13. století. Tehdy byla tvrz s okolím v držení významného panského rodu Meziříčských z Tasova, který vzešel z oblasti Česko-moravské vysočiny a byl jednou z linií významných pánů z Lomnice. O tomto rodovém propojení svědčí mj. i jejich shodný erb orlího černého křídla se zlatou pružinou ve stříbrném poli i řada listin. Pánům z Tasova tvrz snad poskytovala hospodářské a opěrné zázemí při jejich pobytech v Praze.\n\nVlastní tvrz byla dle všeho jednodušší věžovou stavbou. Tu obklopovala oválná plášťová hradba a k věžové budově se snad mohlo připojovat i další obytné stavení. Toto jádro tvrze stálo na pravidelném kopečku, který se dodnes zdvihá ve svahu za dnešní obcí. Terén obráncům poskytoval daleký rozhled do kraje – především severním a severovýchodním směrem ke Dříni, Buštěhradu či na Lidice. Kopeček obklopuje pravidelný oválný příkop, přerušený jen z jedné (severozápadní) strany někdejší přístupovou středověkou cestou. Ta však byla v posledních desetiletích bohužel přerušena rozparcelováním svahů pod tvrzištěm. Za příkopem se zřejmě nacházela další hradba či spíše palisáda a na jedné straně (ve směru na Lidice) se asi rozkládalo i hospodářské zázemí tvrze. Tak to mj. naznačuje i tzv. Vojenské mapování z 18. století, které v těch místech ukazuje jakési pozůstatky opevnění ad. staveb.\n\nV kritickém období bezvládí po smrti Přemysla Otakara II. kolem roku 1280 byla tvrz vypálena nepřátelskými braniborskými oddíly a následně byla majiteli opuštěna. Rod \"Tasovců\" své středočeské panství raději opustil a z kraje odešel zpět na Moravu. Majetek brzy poté přešel na zakladatele Hřebče, kterým byl polský šlechtic Vojslav Rebecki. Ten poblíž rozvalin Tasova založil roku 1285 obec Řebeč, tj. dnešní Hřebeč. Tasov se pozvolně rozpadal, jeho materiálu bylo zřejmě využíváno ke stavbě vladyckého dvora ve Hřebči i na domovy poddaných. Avšak i nadále byl Tasov občas uváděn v úředních listinách jako pustá tvrz. Ještě v 18. století prý stály na kopečku, obtočeném příkopem, dobře viditelné rozvaliny. Ty ale v následujícím období zmizely. Dnes z tvrze zbyly jen zeminou zasypané a zarostlé základy, které byly v jádře někdejšího tvrziště – tj. na zmíněném kopečku mezi dobře viditelným příkopem – naposledy obnaženy při vykopávkách v 80. letech 20. století.\n\nPodle pověstí vedly z tvrziště dlouhé únikové chodby až na bývalý buštěhradský hrad, do Lidic či na vzdálenější hrad Okoř. Podle svědků se údajně daly ještě před více jak 60, 70 lety najít na tvrzišti jakési dutiny či zbytky sklepení, kde si jako malé děti tito svědci hrávali.\n\nKaplička při silnici z Kladna na Lidice a Hostouň je novostavbou, zřejmě z 1. poloviny 20. století. Původní kaplička stále ve Hřebči již nejpozději od poč. 18. století, ale zřejmě již mnohem dříve. Pro kapličku byl v roce 1738 ulit pěkný barokní zvon. Ten byl mj. ve 20. století zrekvírován vojáky, ale nakonec byl nalezen a do Hřebče navrácen.\n\nObcí protéká Lidický potok zvaný často i jako Hřebečský, poněvadž pramenil na katastru Hřebče. Potok pramení asi dva kilometry v blízkém lesoparku Bažantnice u Kladna. Potok kromě hlavních zdrojů v Bažantnici napájí i studánka u hřebečské přehrady ad. prameny. Po opuštění obce teče tento tok východním směrem do míst starých Lidic, kde napájí nový lidický rybník, vybudovaný po roce 1945. V potoce se nacházela cenná populace raků říčních. Podle svědectví hřebečských občanů tam raci žili ještě v 90. letech 20. století a snad obývají potok i doposud. Potok napájí v obci menší rybník před Netřebami u Bažantnice, dále rybníček v Netřebech u hlavní Opletalovy ulice, dále hřebečskou přehradu, která byla vybudována v 70. letech 20. století, poté bývalé koupaliště-dnes obnovený rybník u Fechtnerů (ten leží ve starém centru obce) a nakonec napájí další rybník při dolním konci obce, tj. při starém statku za Lidickou ulicí u čp. 28. Tento poslední rybník je však poněkud stranou a je ukryt mezi stromy, a tak o něm příliš obyvatel ani neví.\n\n\n\n\n"}
{"id": "115900", "url": "https://cs.wikipedia.org/wiki?curid=115900", "title": "Žampach (okres Ústí nad Orlicí)", "text": "Žampach (okres Ústí nad Orlicí)\n\nObec Žampach () se nachází v okrese Ústí nad Orlicí, kraj Pardubický. Nalézá se v podhůří Orlických hor, asi 6 km jižně od města Žamberk. Nad ní se vypíná zalesněný kuželovitý vrch se zbytky zříceniny středověkého hradu. Žije zde obyvatel.\n\n\nPrvní písemná zmínka o obci pochází z roku 1309.\n\n\n"}
{"id": "115901", "url": "https://cs.wikipedia.org/wiki?curid=115901", "title": "Horní Bezděkov", "text": "Horní Bezděkov\n\nObec Horní Bezděkov se nachází 8 km jihozápadně od Kladna, v okrese Kladno, kraj Středočeský. Rozkládá se asi osm kilometrů jižně od Kladna. Žije zde obyvatel.\n\nPrvní písemná zmínka o obci pochází z roku 1260.\n\nV historii byl Horní Bezděkov uváděn jako Bezděkov u Unhoště. Ve 13. stol. patřil k biskupskému majetku. V roce 1268 daroval král Přemysl Otakar II. obec městu Berounu, později král Jan Lucemburský svému komorníku Elbingovi a po jeho smrti roku 1331 jej získal Petr z Rosenberka. Následně byla obec připojena ke hradu Křivoklátu, roku 1685 přešla do majetku hraběte z Valdštejna a roku 1731 rodu Fürstenberků a v tomto panství zůstala obec až do zrušení poddanství. \n\nV obci je kaplička se zvoničkou a památník padlým. \n\nSídlí zde Letohrádek Vendula s řemeslnou manufakturou pro lidi se zvláštními potřebami. \n\nV údolí potoka Žlábek je poutní kaplička se studánkou.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Horní Bezděkov \"(305 obyvatel)\" byly v roce 1932 evidovány tyto živnosti a obchody: drustvo pro rozvod elektrické energie v Horním Bezděkově, 3 hostince, obuvník, 2 obchody se smíšeným zbožím, spořitelní a záložní spolek pro Horní Bezděkov, trafika.\n\nV oblasti zemědělství pracují čtyři soukromí zemědělci. Obyvatelé obce převážně dojíždějí za prací do Prahy, Kladna i Unhoště.\n\nDěti dojíždějí do školy do Unhoště, kde je také lékař, lékárna, pošta, obchodní dům, obchody, podnikatelské firmy a velkosklady. Unhošť je vzdálená 4 km. Obcí jezdí autobus ČSAD, který děti i dospělé několikrát denně dopravuje k určeným místům.\n\nV obci lze nakoupit v jednom obchodě se smíšeným zbožím a v květinářství , posedět u tenisového kurtu s hospodou . V budově obecního úřadu je společenská místnost, která slouží k různým oslavám a společenským událostem. Zároveň je zapůjčována k soukromým oslavám. V obci jsou švadleny, zahradníci, kovovýroba, kovář, truhlář, pokrývač, tesař.\n\nV obci je místní hřbitov s kaplí.\n\nV obci je plynofikace, obec zrealizovala a zintenzifikovala čistírnu odpadních vod za přispění Krajského úřadu Středočeského kraje, telefony, veřejné osvětlení a místní rozhlas.\n\nByl realizován odvod balastních (drenážních) vod z nové výstavby rodinných domů a vzhledem k velkému počtu nových zájemců o bydlení v obci je nutná intenzifikace (rozšíření) čistírny odpadních vod. V plánu obce je výstavba vodovodu, stažení veškerých drátů do země, obnova zeleně, vybudování cyklotrasy, oprava fasády na kapličce a hřbitovní kapli, úprava historické úvozové cesty, opravy a vybudování chodníků a komunikací a další aktivity nutné k tomu, aby se lidem v obci líbilo.\n\n\n\n\n"}
{"id": "115902", "url": "https://cs.wikipedia.org/wiki?curid=115902", "title": "Alkibiadés", "text": "Alkibiadés\n\nAlkibiadés (kolem 450 př. n. l. v Athénách – 404 př. n. l. ve Frýgii) byl význačný athénský státník, řečník a vojevůdce. Byl posledním významným členem aristokratické rodiny Alkméonovců, která po skončení peloponéské války ztratila na významu. Alkibiadés sehrál důležitou úlohu ve druhé polovině konfliktu, kdy působil jako demokratický politik, strategický poradce ve Spartě a velitel athénské flotily. V průběhu války Alkibiadés několikrát, často za velmi spletitých okolností, změnil strany. Alkibiadés náleží mezi největší osobnosti athénské historie. Byl výborným vůdcem a velitelem, měl velké kouzlo osobnosti, byl však také pyšný a bezohledný.\n\nVe svém rodném městě, Athénách, se od roku 420 př. n. l. vyslovoval pro agresivní zahraniční politiku a byl jedním z největších zastánců sicilské expedice. Avšak poté, co ho jeho političtí oponenti obvinili z rouhání a bezbožnosti, uprchl do Sparty. Zde sloužil jako vojenský poradce, který navrhl a zrealizoval několik rozsáhlých vojenských operací proti svým athénským spoluobčanům. Nicméně také ve Spartě si Alkibiadés brzy vytvořil řadu mocných nepřátel, takže byl odsud nucen uprchnout do Persie. Zde sloužil perskému satrapovi Tissafernovi, dokud pro něj jeho političtí spojenci v Athénách nevymohli povolení k návratu do vlasti. Několik let pak sloužil jako athénský vojevůdce (\"stratég\"), avšak nakonec ho jeho nepřátelé donutili definitivně odejít do vyhnanství.\n\nAlkibiadés se narodil v Athénách jako syn Kleinia a Deinomache. Jeho matka patřila k mocné, aristokratické rodině Alkmeónovců. Periklés a jeho bratr Arifón byli Deinomachinými bratranci. Tvrdí se, že Alkibiadova rodina odvozovala svůj původ od Eurysaka, syna Aianta Velkého. Jeho děd, který se jmenoval rovněž Alkibiadés, byl přítelem slavného zakladatele athénské demokracie, Kleisthena. Po smrti svého otce v bitvě u Koróneie v roce 447 př. n. l. vyrůstal Alkibiadés v domě svého strýce a poručníka Perikla, kde byl vzděláván v řečnickém umění mnoha slavnými učiteli a filozofy, jako byl například Sókratés. Vztah Alkibiada a Sókrata popsal Platón ve svém díle \"Symposion\". Alkibiadés byl znám pro svoji vzpurnou a nespoutanou povahu, o čemž se při mnoha příležitostech zmiňovali i sami antičtí řečtí spisovatelé.\n\nV roce 432 př. n. l. se Alkibiadés zúčastnil bitvy u Poteidaie, ve které mu Sókratés zachránil život, za což se mu Alkibiadés odvděčil o osm let později v bitvě u Delia. I přes Alkibiadův obdiv a respekt vůči svému učiteli zůstával jejich vzájemný vztah čistě přátelský. Po smrti Kleóna se Alkibiadés prosadil do čela radikálně demokratické strany v Athénách, přičemž zastával politiku, jejímž cílem byla úplná izolace Sparty. Jeho politickým protihráčem byl Níkiás, který po Periklově smrti převzal vedení umírněných demokratů a usiloval o ukončení peloponéské války uzavřením míru mezi Athénami a Spartou. Výsledkem toho byl po něm pojmenovaný Níkiův mír, který však přesto nepřinesl trvalý klid zbraní.\n\nAlkibiadovi se podařilo zmařit Níkiovo mírové úsilí, když ve funkci stratéga přiměl Athéňany k porušení mírové smlouvy a obnovení válečných operací. V roce 415 př. n. l. vyhověly Athény na Alkibiadovu přímluvu žádosti o pomoc města Segesty a podnikly neúspěšné tažení (sicilská expedice) proti Syrakusám. Alkibiadés byl sice jmenován vrchním velitelem výpravy, avšak během jedné noci krátce před vyplutím loďstva byly v Athénách pokáceny sochy boha Herma. Podezření z tohoto bezbožného činu padlo (pravděpodobně neprávem) na Alkibiada. Tato ostudná záležitost sice nejprve nebyla vyšetřována kvůli Alkibiadově všeobecné popularitě, nicméně poté, co se lodě vydaly na moře, byl Alkibiadés povolán zpět do Athén z důvodu obžaloby ze zneuctění hermovek a znevažování obřadů při eleusínských mystériích.\n\nAlkibiadés se však nehodlal zpovídat z těchto smyšlených obvinění a raději uprchl do Sparty, kde vyzradil plány tažení na Sicílii a napomohl vzniku spojeneckého svazku mezi Spartou a Syrakusami, které zatím Athéňané oblehli. Rovněž doporučil Sparťanům obsazení strategicky důležité pevnosti Dekeleia v Attice, čímž uštědřil své vlasti těžký úder. Za tuto zradu byl v Athénách odsouzen v nepřítomnosti k trestu smrti a konfiskaci majetku. V roce 412 př. n. l. vytáhl Alkibiadés spolu se Sparťany proti ostrovu Chios, odkud úspěšně podněcoval iónské obce k povstání proti athénské nadvládě a k odstoupení od délského spolku. Alkibiadés však upadl v této době v nemilost i ve Spartě, neboť vyšel najevo jeho románek s manželkou spartského krále Ágida II. Mnozí věřili, že syn Ágidovy ženy Timaii byl ve skutečnosti synem Alkibiada. Ten jen stěží unikl smrti útěkem k perskému satrapovi Tissafernovi. Z Alkibiadova podnětu satrapa následně omezil své platby určené na údržbu peloponéské flotily. Důležitá byla také Alkibiadova rada Tissafernovi, aby nijak nespěchal s nasazením perského loďstva do bojů, protože čím déle se bude válka protahovat, tím více budou obě válčící strany vyčerpané. To by pak umožnilo Peršanům snáze si Helény po skončení konfliktu podrobit. Podle Thúkydida ale Alkibiadés hodlal využít svého vlivu mezi Peršany k uskutečnění návratu do Athén.\n\nAlkibiadés si byl vědom toho, že radikální demokraté sotva kdy budou souhlasit s jeho povoláním zpět do vlasti. Proto navázal kontakt s oligarchicky smýšlejícími veliteli athénského loďstva na ostrově Samos, kteří byli otevřeně nespokojení s athénskou politikou a plánovali svržení stávajícího režimu. Alkibiadés jim slíbil, že pokud dosáhnou zrušení jeho rozsudku a umožní mu vrátit se do Athén, zajistí Athénám perskou finanční pomoc a možná i podporu perské flotily. Velitelé athénského loďstva (jehož posádku ale tvořili prodemokratičtí občané) přistoupili na Alkibiadův návrh. Když však ten nebyl schopen splnit svoje sliby týkající se perské pomoci, distancovali se od něho. V tomto okamžiku se Alkibiadés obrátil na demokraty. Zvláště mu přitom nahrál fakt, že stoupenci oligarchie nebyli schopni získat na svoji stranu flotilu, která ho následně zvolila stratégem. Po tomto neúspěchu se krátká vláda oligarchů v Athénách zhroutila a již v roce 410 př. n. l. byla opět nastolena demokracie. Dříve než se Alkibiadés vrátil do Athén, dosáhl ještě několika důležitých vítězstvích a kromě jiného porazil spartskou flotilu pod velením Mindara v námořní bitvě u Kyziku.\n\nPo těchto úspěších se Alkibiadés na jaře roku 407 př. n. l. konečně odvážil vrátit do Athén. I přes obavy z reakce spoluobčanů byl za všeobecného nadšení uvítán v Pireu jako hrdina. Veškerá soudní řízení proti němu byla zastavena a obvinění z rouhání staženo. Lidové shromáždění (\"ekklésiá\") ho poté zvolilo stratégem s neomezenou plnou mocí na moři i na souši (\"strategos autokrator\").\n\nV roce 406 př. n. l. vyrazil Alkibiadés se stovkou trirém znovu na moře. K nepříteli se přiblížil na místě jménem Notium, poblíž Efesu. Zde přenechal velení flotily svému osobnímu kormidelníkovi, Antiochovi, jemuž současně výslovně zakázal zaútočit, přičemž sám spěchal pomoci Thrasybúlovi. Antiochos se však nerozvážně pustil do bitvy s reorganizovaným spartským loďstvem, jemuž velel Lýsandros, a byl poražen. Tohoto nezdaru využili Alkibiadovi političtí nepřátelé v Athénách k prosazení jeho odvolání, načež Alkibiadés uprchl na své statky na Thráckém Chersonésu. Po definitivní porážce Athén v bitvě u Aigospotamoi hledal Alkibiadés útočiště u frýžského satrapy Farnabaza, zde byl však na popud Lýsandra v roce 404 př. n. l. zavražděn.\n\nAlkibiadés je důležitou postavou nejméně ve dvou Platónových dialozích. Jedním je \"Symposion\", v němž poté, co všichni účastníci přednesou svou chvalořeč na boha Érota, Alkibiadés mezi ně vpadne opilý vínem a přednese nekritickou chvalořeč na Sokrata. Alkibiadova chvalořeč líčí Sokrata velmi podobně, jako předtím zněla řeč Sokratova směřovaná na Érota. Tu však Alkibiades neslyšel (přišel až po jejím skončení) a proto jeho řeč, nevědomky připodobňující Sokrata k Érotovi, není řečí Sokratovou ovlivněna. Tato skutečnost má zřejmě podporovat myšlenku podobnosti Érota a Sokrata.\n\nV dalším dialogu, který se jmenuje \"Alkibiadés\", je „ani ne dvacetiletý“ Alkibiadés po dvou letech osloven Sokratem, který mu chce ukázat, že není připraven vstoupit do veřejného života jako politik. Alkibiadés chce, aby jeho jméno bylo známo všem Hellénům i barbarům (tzn. celému světu). Myslí si, že důležitý rod, ze kterého pochází, a bohatství mu zaručí místo mezi státníky, ze kterých se pak stane největším. Sokrates se ho počne dotazovat, v čem by obci pomohl. Alkibiadés má však problémy na něco takového přijít. Sokrates ho svými otázkami přiměje přiznat, že neví, jaké věci jsou pro obec dobré a spravedlivé. Alkibiades se hájí tím, že ostatní athénští politici nejsou o nic lepší. Sokrates však Alkibiada přesvědčí, že skutečnými protivníky nejsou ostatní athénští politici, nýbrž Lakedaimoňané či Peršané. Ti jsou podle Sokrata lépe vzděláni, mají urozenější rody i větší bohatství. Alkibiadovy argumenty tak padají a postupně dává Sokratovi za pravdu, že není schopen vést obec. Sokratés vysvětluje a Alkibiadés přitakává, že člověk musí pečovat sám o sebe, aby dosáhl rozumnosti. Rozumnosti by měl dosáhnout proto, že rozumný člověk činí dobro a je schopný k dobru vést i ostatní. Pouze takový člověk je pak schopen a hoden dobře vést obec. Nakonec se Sokrates s Alkibiadem domlouvají, že budou oba nahlížet své duše a tím se budou učit rozumnosti.\n\nExistuje i druhý dialog, \"Alkibiadés II\".\n\n\n\n"}
{"id": "115903", "url": "https://cs.wikipedia.org/wiki?curid=115903", "title": "Kostel svatého Václava", "text": "Kostel svatého Václava\n\nKostelů zasvěcených svatému Václavu je více:\n\n\n\n\n\n\n\n\n\n\n\n\n\n\n\n"}
{"id": "115904", "url": "https://cs.wikipedia.org/wiki?curid=115904", "title": "Písečná (okres Ústí nad Orlicí)", "text": "Písečná (okres Ústí nad Orlicí)\n\nObec Písečná () se nachází v okrese Ústí nad Orlicí v Pardubickém kraji. Leží v malebné poloze Žamberské pahorkatiny při potoce Potočnice, asi 5 km na jih od města Žamberk. Žije zde obyvatel.\n\nV sezóně je zde v provozu venkovní koupaliště. Obec provozuje mateřskou školu a malotřídku. Obec je známá mj. tím, že nepovolila na svém území výstavbu satelitního městečka.\n\nPrvní písemná zmínka o obci pochází z roku 1364.\n\nV roce 2004 byla Písečná oceněna Celostátní Zelenou stuhou za dlouhodobou péči o životní prostředí a v roce 2005 jako první sídlo v České republice získala nejvyšší ocenění, „Zlatou plaketu“ v celoevropské soutěži Entente Florale Europe.\n\nDřívější starosta obce Josef Zámečník byl v úřadě nepřetržitě od začátku 70. let 20. století. V roce 2010 byl oceněn prestižním titulem Starosta roku.\n\n\n"}
{"id": "115905", "url": "https://cs.wikipedia.org/wiki?curid=115905", "title": "Sobkovice", "text": "Sobkovice\n\nObec Sobkovice () je roztroušená horská ves v Orlických horách, ležící v jižním zakončení Pastvinské vrchoviny na Faltusově kopci, v okrese Ústí nad Orlicí v Pardubickém kraji. Z horní části obce je možné dohlédnout až do sousedního Polska (Czarna Góra v masivu Králického Sněžníku). Žije zde obyvatel.\n\nPrvní písemná zmínka o obci pochází z roku 1543.\n\n\n"}
{"id": "115906", "url": "https://cs.wikipedia.org/wiki?curid=115906", "title": "Skořenice", "text": "Skořenice\n\nObec Skořenice () se nachází v okrese Ústí nad Orlicí v Pardubickém kraji. Nachází se 3 km na sever od Chocně. Žije zde  obyvatel.\n\nObec byla založena již koncem 13. století. První písemná zmínka pochází z roku 1373.\n\n\n\n\n"}
{"id": "115908", "url": "https://cs.wikipedia.org/wiki?curid=115908", "title": "Neprobylice", "text": "Neprobylice\n\nObec Neprobylice se nachází 5,5 km severozápadně od Slaného v okrese Kladno, kraj Středočeský. Žije zde obyvatel. Vsí protéká Pozdeňský potok, který se v této dolní části nazývá Bakovský.\n\nNázev vesnice je odvozen z příjmení Neprobyl ve významu ves lidí Neprobylových. Příjmení vzniklo ze zastaralého slovesa \"probyti\" (prospět). V historických pramenech se název objevuje ve tvarech: de Neprobylicz (1316), Neprobilicz (1352–1405), de Neprobelicz (1372), de Neprobilicz (1381), in Neprobiliczych (1398), Neprobylicích (1448) a na Neprobilicích (1603).\n\nArcheologické vykopávky doložily osídlení již v pravěku. První písemná zmínka o vesnici pochází z roku 1316 ve spojení se jménem šlechtice Michala z Neprobylic. Později bylo panství rozděleno na dvě části. V horní části se byla ve 14. století založena tvrz Hrádek, která stojí dodnes. V dolní části vybudovali vladykové z Hřivic Dolní tvrz. Tato tvrz však později pustla a beze stopy zanikla. O sloučení panství se zasloužil rytíř Václav starší Pětipeský z Chýš a Egerberka, který odkoupil v roce 1572 obě části Neprobylic. Pětipeští byli aktivními účastníky stavovského povstání v roce 1618, proto byl jejich majetek po Bílé hoře zkonfiskován. Neprobylice připadly Jaroslavu Bořitovi z Martinic na Smečně, který byl před tím jedním z defenestrovaných královských místodržících. Neprobylice se tak staly součástí smečensko-martinického a později clam-martinického panství. Až do konce feudalismu zůstaly Neprobylice v držení rodu Martiniců.\n\nOd roku 1850 byly Neprobylice obcí na okrese Slaný, v letech 1961 až 1979 osadou patřící ke Kutrovicím, v letech 1980 až 1990 částí obce Kvílice a od roku 1990 samostatnou obcí na okrese Kladno. V roce 2006 zde žilo 134 obyvatel, v roce 2010 byl počet obyvatel 125, v roce 2015 byl počet obyvatel 160.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nV obci je obchod se smíšeným zbožím, restaurace (zřízená obecním úřadem) a střední škola Euroinstitut. Neprobylice leží na trase koňské stezky vybudované pro jezdeckou turistiku. Neprobylická zvonice je turisticky navštěvovanou pamětihodností.\n\n"}
{"id": "115909", "url": "https://cs.wikipedia.org/wiki?curid=115909", "title": "Sudslava", "text": "Sudslava\n\nObec Sudslava () se nachází v okrese Ústí nad Orlicí v Pardubickém kraji v oblasti Podorlicka mezi městy Vamberk, Ústí nad Orlicí, Brandýs nad Orlicí a Choceň. Žije zde obyvatel.\n\nPrvní písemná zmínka o obci pochází z roku 1349.\n\nMotivem pro znak a vlajku se stala pečeť obce. Trubka je znakem Žampachů, nad ní je zdejší tvrz a vedle svatý Jan Nepomucký. Socha tohoto světce je dominantou obce. Obecní symboly byly schváleny v roce 2015 a jejich autorem je europoslanec Tomáš Zdechovský ve spolupráci s grafikem Václavem Šoupalem.\n\nZnak a vlajka obce byly odvozeny od razítka obecního úřadu Sudslavy používaného několik desetiletí. Samotný znak je vyobrazen i v tamním kostele Proměnění Páně. Návrh vlajky (praporu) je přímo odvozen  od návrhu znaku.\n\nRekreačně se v obci hraje stolní tenis, v místním klubu vyrůstal Vlastimil Buben, mládežnický reprezentant ČR, účastník MS juniorů v Jihoafrické republice 2016.\n\n\n"}
{"id": "115910", "url": "https://cs.wikipedia.org/wiki?curid=115910", "title": "Studené", "text": "Studené\n\nObec Studené () se nachází v okrese Ústí nad Orlicí v Pardubickém kraji. Žije zde obyvatel.\n\n\nPrvní písemná zmínka o obci pochází z roku 1670.\n\n"}
{"id": "115911", "url": "https://cs.wikipedia.org/wiki?curid=115911", "title": "Tisová (okres Ústí nad Orlicí)", "text": "Tisová (okres Ústí nad Orlicí)\n\nObec Tisová () se nachází v okrese Ústí nad Orlicí v Pardubickém kraji, zhruba 5 km vjv. od Vysokého Mýta. Žije zde obyvatel.\n\n\nPrvní písemná zmínka o obci pochází z roku 1407.\n\nV zdejším velkochovu drůbeže byl v červnu 2007 zaznamenán první výskyt viru ptačí chřipky v chovu na území Česka.\n\n\n\n"}
{"id": "115914", "url": "https://cs.wikipedia.org/wiki?curid=115914", "title": "Tatenice", "text": "Tatenice\n\nTatenice (německy \"Tattenitz\") je obec v okrese Ústí nad Orlicí v Pardubickém kraji, ležící zhruba 8 km jihovýchodně od Lanškrouna a 13 km západně od Zábřehu. Protáhlá vesnice se rozkládá podél Hraničního potoka, levého přítoku Moravské Sázavy, na východním pomezí Podorlické pahorkatiny se Zábřežskou vrchovinou v historické zemi Morava. Osu sídla představuje silnice II/315, která se na jižním konci Tatenic křižuje se silnicí II/368. Žije zde obyvatel.\n\nPrvní písemná zmínka o obci pochází z roku 1267. Zdejší území leželo v tzv. Hřebečsku, po roce 1945 zde proto nastal odsun německého obyvatelstva následovaný příchodem Čechů z vnitrozemí, kteří zabrali jejich domy.(\n\n\nObyvatelé Tatenic mohou k dopravě využít autobusy zajišťující spojení s Moravskou Třebovou a Lanškrounem nebo osobní vlaky ze zastávky Tatenice na železničním koridoru Olomouc - Česká Třebová. Na bývalém úseku této trati se mezi Tatenicemi a Krasíkovem, v katastru Krasíkova, nalézá nevyužívaný Tatenický tunel. Je dlouhý 146 metrů a nebyl ražen, ale vznikl jako zaklenutý skalní zářez. Jedná se o nejstarší dochovaný dvoukolejný tunel na území České republiky.\n\n\n"}
{"id": "115915", "url": "https://cs.wikipedia.org/wiki?curid=115915", "title": "Voděrady (okres Ústí nad Orlicí)", "text": "Voděrady (okres Ústí nad Orlicí)\n\nObec Voděrady () se nachází v okrese Ústí nad Orlicí v Pardubickém kraji, něco přes 8 km západo-jihozápadně od Ústí nad Orlicí. Žije zde obyvatel.\n\nDžbánov patří k obci Voděrady jako její evideční část od roku 1985. Na obecním webu voderady-dzbanov.cz se jako název obce používá označení „Obec Voděrady a Džbánov“ a Džbánov je na něm zmiňován jako obec.\n\n\nPrvní písemná zmínka o obci pochází z roku 1292.\n\nV dobách protireformace (zde v 18. století) v Čechách zahrnovaly jezuitské metody rekatolizace povinnou docházku na katolické bohoslužby, domovní prohlídky, odpírání souhlasu vrchnosti k uzavírání sňatků, násilné odvody na vojnu apod. Číst nebo vlastnit Bibli bylo zakázáno. Už v době pobělohorské vycházela různá nařízení, např. místodržitelský patent vydaný dne 29. ledna 1726, který zpřísnil tresty pro usvědčené nekatolíky – a to od jednoho roku nucených prací až po trest smrti. Protestantům mohly být odebrány děti a předány do péče katolickým opatrovníkům. Z obce Voděrady (panství litomyšlské) prokazatelně využili pozvánku pruského krále Fridricha Viléma I. a uprchli:\n\n\nZa vlády Marie Terezie emigrovali z Voděrad další tajní nekatolíci. Tentokrát do nově nabytého pruského Slezska na pozvání pruského krále Fridricha II. Velikého: \n\n\nVe Voděradech byl prokazateně v roce 1745 vyslýchán pro kacířství Matěj Dočkal a v roce 1752 František Dočkal s dětmi Františkem, Janem, Kateřinou a manželkou Dorotou. Nejdostupnější informace jsou v knihách Edity Štěříkové (včetně dalších zdrojů a údajů z matrik). Potomci českých exulantů žijí v Německu, Polsku, USA, Kanadě, Austrálii... někteří se po 2. světové válce vrátili.\n\n\n"}
{"id": "115916", "url": "https://cs.wikipedia.org/wiki?curid=115916", "title": "Verměřovice", "text": "Verměřovice\n\nObec Verměřovice (přezdívaná Turecko a ) se nachází v okrese Ústí nad Orlicí v Pardubickém kraji. Žije zde obyvatel.\n\nProchází tudy železniční trať Letohrad – Lichkov se zastávkou.\n\nPrvní písemná zmínka o obci pochází z roku 1304. Obci se říká „Turecko“, údajně podle události ze 17. století, kdy vesničané přihlíželi požáru místního statku a šafář na ně volal: „Nestůjte jako Turci a pojďte hasit!“ Za první republiky byla obec známá díky pražírně kávy Josefa Budiše. V létě roku 1939 se zde konal velký tábor pro židovské děti, který vedl Egon Redlich.\n\n\n"}
{"id": "115918", "url": "https://cs.wikipedia.org/wiki?curid=115918", "title": "Zářecká Lhota", "text": "Zářecká Lhota\n\nObec Zářecká Lhota () se nachází v okrese Ústí nad Orlicí v Pardubickém kraji. Žije zde  obyvatel.\n\nPrvní písemné zmínky o obci se datují od 13. století.\n\n\n\nV roce 1880 byl ve vápencovém lomu mezi Zářeckou Lhotou a Chocní objeven dosud jediný známý exemplář druhohorního ptakoještěra z území Čech. Přírodovědec Antonín Frič jej původně roku 1881 popsal jako „zubatého ptáka křídového“, později (1888) byl však britským paleontologem Richardem Lydekkerem popsán jako \"Ornithochirus hlavatschi\". Dlouho byl považován za \"nomen dubium\" (pochybné vědecké jméno). Dnes nese oficiální vědecké jméno \"Cretornis hlavaci\". V současnosti předpokládáme, že šlo o mládě jakéhosi azdarchida (zástupce čeledi vývojově vyspělých ptakoještěrů) o stáří asi 92 milionů let.\n\n"}
{"id": "115920", "url": "https://cs.wikipedia.org/wiki?curid=115920", "title": "Aktivita (chemie)", "text": "Aktivita (chemie)\n\nChemická aktivita je veličina, která popisuje míru interakce molekul reálného plynu nebo roztoku s okolím.\n\nMatematicky je popsána jako součin molárního zlomku a aktivitního koeficientu formula_1, kde Φ je aktivitní koeficient a X je molární zlomek. Aktivitní koeficient iontu v roztoku lze odhadnout pomocí Debye-Hückelovy rovnice, Daviesovy rovnice nebo Pitzerovy rovnice. Aktivita iontu závisí na okolí a je dána jak kovalentními, tak elektrostatickými interakcemi. Reaktivita iontu obklopeného molekulami vody bude jiná než iontu obklopeného ionty s opačným nábojem.\n\nAktivita by měla být správně používána místo koncentrace v chemických výpočtech, např. při výpočtu reakční rychlosti, rovnovážné konstanty, atd.\n\nVelký rozdíl mezi koncentrací a aktivitou můžeme pozorovat u koncentrovaných roztoků slabých kyselin a hydroxidů. Naměřené pH roztoku slabé kyseliny je vyšší než by odpovídalo dané koncentraci.\n\n"}
{"id": "115921", "url": "https://cs.wikipedia.org/wiki?curid=115921", "title": "Svobodné Heřmanice", "text": "Svobodné Heřmanice\n\nSvobodné Heřmanice (německy \"Frei Hermersdorf\") jsou obec v okrese Bruntál v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1250.\n\nZápadně od vesnice poblíž železniční zastávky Svobodné Heřmanice na trati Opava východ – Svobodné Heřmanice se nachází zatopený břidlicový lom Šifr (též \"Šifry\"), jenž dnes slouží ke koupání a k potápění. Tento lom byl největším povrchovým lomem na těžbu břidlice v oblasti Nízkého Jeseníku. Zároveň patřil i k nejstarším, těžba břidlice zde údajně probíhala již od roku 1775.\n\nPočet obyvatel Svobodných Heřmanic podle sčítání nebo jiných úředních záznamů:\nVe Svobodných Heřmanicích je evidováno 187 adres, vesměs čísla popisná (trvalé objekty). Při sčítání lidu roku 2001 zde bylo napočteno 171 domů, z toho 124 trvale obydlených. Ke dni 25. 3. 2010 zde žilo 537 obyvatel.\n\nNedaleko obce bylo vybudováno nádraží na regionální dráze z Opavy do Horního Benešova. Po zrušení úseku mezi Svobodnými Heřmanicemi a Horním Benešovem v roce 1970 jsou Svobodné Heřmanice koncovým nádražím této trati.\n\nOd roku 2008 jsou všechny osobní vlaky na této trati ukončeny v dopravně Jakartovice, takže úsek do Svobodných Heřmanic je bez pravidelné osobní dopravy.\n\nVýjimku tvořily vlaky o prázdninách 2015, kdy se do této stanice jezdilo. Dopravce byl Railway Capital pod značkou \"Hvozdnický expres\".\n\n"}
{"id": "115922", "url": "https://cs.wikipedia.org/wiki?curid=115922", "title": "Brloh (okres Pardubice)", "text": "Brloh (okres Pardubice)\n\nObec Brloh se nachází v okrese Pardubice, kraj Pardubický. Žije zde  obyvatel.\n\n\nPrvní písemná zmínka o obci, patřící Žehušickému panství, pochází z roku 1318. Mezi majiteli tvrze se vystřídali Diviš Bošinský z Božejova, Jan Holec z Nemošic, Vilém Dobřenský z Dobřenic, Zdeněk Dobřenský a Eva Stropínova z Dobřenic. Posledním zaznamenaným držitelem byl Adam z Brloha, jehož rod vymřel kolem roku 1715.\n\n"}
{"id": "115923", "url": "https://cs.wikipedia.org/wiki?curid=115923", "title": "Budišovice", "text": "Budišovice\n\nObec Budišovice (německy \"Budischowitz\") se nachází v okrese Opava v Moravskoslezském kraji. Žije zde obyvatel.\n\nKatastrální výměra je 701 ha, z toho 386 ha tvoří lesy. V obci je registrováno 231 domů a dále téměř 200 rekreačních objektů. V okolí obce se vyskytuje několik bývalých lomů na těžbu břidlice, čediče a kamenolom.\n\nPrvní zmínka o obci pochází z roku 1282. V období let 1282 až 1526 byla obec majetkem olomouckého řádu premonstrátů, poté se v držení obce vystřídala řada šlechtických rodů.\n\nV roce 1702 se majitelem obce stal Jindřich Vilém Vlček z Dobré Zemice, který obec připojil ke Klimkovickému panství.\n\nV roce 1979 se Budišovice staly součástí obce Hrabyně a v roce 1990 se staly opět samostatnou obcí.\n\nK historicky nejzajímavějším místům v Budišovicích patří:\n\n"}
{"id": "115924", "url": "https://cs.wikipedia.org/wiki?curid=115924", "title": "Dubčany", "text": "Dubčany\n\nObec Dubčany se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1342.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "115925", "url": "https://cs.wikipedia.org/wiki?curid=115925", "title": "Lužice (okres Olomouc)", "text": "Lužice (okres Olomouc)\n\nObec Lužice (německy \"Luschitz\") se nachází v okrese Olomouc v Olomouckém kraji. Leží na Hané, na řece Sitce asi 2 km západně od Šternberka. Žije zde obyvatel.\n\nPrvní písemná zmínka o obci pochází z roku 1141, kdy patřila olomoucké kapitule. Od 13. století až do vzniku obecních samospráv v roce 1850 byla součástí šternberského panství, poté šlo o samostatnou obec v politickém a soudním okrese Šternberk. Její obyvatelé se živili převážně zemědělstvím, fungovala zde také cihelna a mlýn. Původní lichtenštejnský statek v Lužicích byl za první republiky v rámci pozemkové reformy rozparcelován a nejvíce tehdy získal známý zápasník Gustav Frištenský. Lužice byly národnostně smíšené, ale po roce 1938 se staly součástí Německem zabraných Sudet, byly přímo hraniční obcí s Protektorátem. Německá škola vznikla již v roce 1853. Česká státní menšinová škola s mateřskou školou vznikla v roce 1921 a v roce 1927 pro ni byla postavena nová budova. V letech 1971 až 1991 byly Lužice součástí Šternberka, 1. ledna 1992 se opět osamostatnily.\n\n\n\n"}
{"id": "115926", "url": "https://cs.wikipedia.org/wiki?curid=115926", "title": "Třebom", "text": "Třebom\n\nObec Třebom (německy \"Thröm\", polsky \"Trzebom\") se nachází v okrese Opava v Moravskoslezském kraji. Žije zde obyvatel. Obec se nečlení na části a je tvořena jediným katastrálním územím. Obec se nachází v Sudicko-třebomském výběžku a je ze tří stran obklopena polským územím.\n\nPrvní písemná zpráva pochází z roku 1349 a zaváděla povinnost obce platit městu Opavě za údržbu mostů a cest. V letech 1245–1281 byla obec Třebom nově osídlována Němci díky kolonizační činnosti olomouckého biskupa Bruna, hraběte ze Schaunburgu. Vrchnost, která vládla Třebomi v následujících staletích, byla převážně českého, popř. polského původu. Od doby husitské tvořila Třebom dohromady se sousední obcí Hradčánky (pol. \"Gródczanki\", něm. \"Ratsch\") exklávu Bruntálského panství. V roce 1621 získal obec Řád německých rytířů. V době největšího rozkvětu v 2. pol. 19. století počet obyvatel dosahoval ku 1040 lidem v obci. V roce 1708 vznikla v Třebomi škola; školní budova byla postavena v roce 1800. Výstavba katolického kostela sv. Jiří proběhla v letech 1781–1785. Vláda Řádu německých rytířů byla v Třebomi ukončena v roce 1863 a vesnici převzal pruský stát. Po připojení k Československé republice v roce 1920 byla Třebom čistě německou vesnicí. Od 1. června 1975 byla obec přechodně připojena k sousední obci Sudice.\n\n"}
{"id": "115927", "url": "https://cs.wikipedia.org/wiki?curid=115927", "title": "Kostěnice", "text": "Kostěnice\n\nObec Kostěnice (německy \"Kostenitz\" nebo \"Koschtienitz\") se nachází v okrese Pardubice, kraj Pardubický. Žije zde  obyvatel.\n\nV obci stojí kostel Navštívení Panny Marie.\n\nPrvní písemná zmínka o obci pochází z roku 1398.\n\n"}
{"id": "115929", "url": "https://cs.wikipedia.org/wiki?curid=115929", "title": "Lán (jednotka)", "text": "Lán (jednotka)\n\nLán je stará česká jednotka plošné výměry i vzdálenosti. Většina těchto jednotek v Českém království platila v období 1268–1756. Sedlákovi, který obhospodařoval lán, se říkalo láník, . Výměra odpovídala obhospodařování poloviny gruntu (2 lány = 1 grund), proto byl láník někdy nazýván půlgruntovník či půlgrunt.\n\nPodle Augusta Sedláčka se slovo „lán“ objevilo v souvislosti s hospodářskými změnami ve 13. století. Namísto dosavadního hospodářství naturálního nastupoval systém peněžní. Pozemky byly děleny mezi hospodáře (jejichž povinností bylo platit peněžitý úrok) a tyto díly (pozemků) byly právě „lány“.\n\nPodle Sedláčkova výkladu se slovo „lán“ poprvé objevuje roku 1228 (\"Codex diplomaticus Moraviae II\", s. 204), a to ve významu „\"pozemek, který se může zorati jedním potahem koní\"“; německy „Hube“, „Hufe“, v latině „mansus“, později „laneus“ (polatinštěním slova „lán“). Rozloha lánu byla tedy kolísavá. Lán se dělil na jitra (opět rozdílného počtu) nebo na pruty.\n\nExistovalo několik jednotek téhož názvu lišících se velikostí:\n\nLán se užíval i jako délková míra.\n\n\n"}
{"id": "115930", "url": "https://cs.wikipedia.org/wiki?curid=115930", "title": "Luběnice", "text": "Luběnice\n\nObec Luběnice se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1297.\n\n"}
{"id": "115931", "url": "https://cs.wikipedia.org/wiki?curid=115931", "title": "Urbanice (okres Pardubice)", "text": "Urbanice (okres Pardubice)\n\nObec Urbanice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1383.\n\n"}
{"id": "115932", "url": "https://cs.wikipedia.org/wiki?curid=115932", "title": "Závada", "text": "Závada\n\nObec Závada (německy \"Zawada bei Beneschau\" (1869–1910 \"Zawada-Beneschau\"), polsky \"Zawada\") se nachází v okrese Opava v Moravskoslezském kraji. Žije zde obyvatel. Obec se nečlení na části, její jediné katastrální území nese název Závada u Hlučína. Nachází se zde rybník Kaménka. Působí tu Sbor dobrovolných hasičů, který se účastní soutěží v požárním sportu.\n\nPrvní písemná zmínka o obci pochází z roku 1349. Později (dle písemné zmínky z roku 1377) ji spolu s Dolním Benešovem vlastnil Bohuš z Drahotuš. V následujících obdobích se majitelé rychle střídali, až se v roce 1530 vrací do majetku pánů z Drahotuš a do správy Dolního Benešova. Někdy v této době došlo na západním okraji obce k vystavění většího dvora. Po roce 1588 přechází do majetku Mošovských z Moravičína a v roce 1655 do držení rodů Orlíků, Jakveků a Lichnovských z Voštic. V souvislosti s tímto převodem je zmiňován i dvůr s pivovarem. V roce 1710 se tyto tři díly spojily v jeden celek, který roku 1722 získal Jan Babtista Marek ze Zuanne.\nV roce 1742 byla obec politicky i správně připojena k Prusku. Po roce 1774 nastává další období častého střídání majitelů. Postupně se dostala do majetku Hennů z Hennebergu, Lichnovských, Lejeunů a od roku 1856 také Rothschildů.\n\nV obci se nachází školní budova (čp. 45), která byla postavena v roce 1865. Později byla školní budova stržena a v roce 1915 byla stavitelem Josefem Holuschou z Dolního Benešova vystavěna budova nová Budova sloužila svému účelu až do roku 1977. Ve škole byly dvě učebny a vyučovaly se v ní 4 ročníky. V horní učebně byly spojeny 1 a 2 ročník a v dolní 3 a 4 ročník. V severní části objektu byla dole knihovna a nahoře byt učitele, který byl v posledním období (1970–1977) neobydlený. Ve školním roce 1977–1978 byl provoz školy ukončen a žáci dojížděli do Bohuslavic. Poté byly budova rekonstruována a v roce 1979 zde byla otevřena mateřská škola. Další rekonstrukce proběhla v roce 2008, kdy byla zřízena sedlová střecha a v podkroví další prostory.\n\n\n"}
{"id": "115933", "url": "https://cs.wikipedia.org/wiki?curid=115933", "title": "Holotín", "text": "Holotín\n\nObec Holotín se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1405.\n\n"}
{"id": "115934", "url": "https://cs.wikipedia.org/wiki?curid=115934", "title": "Černá u Bohdanče", "text": "Černá u Bohdanče\n\nObec Černá u Bohdanče se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1377.\n\n"}
{"id": "115936", "url": "https://cs.wikipedia.org/wiki?curid=115936", "title": "Neratov (okres Pardubice)", "text": "Neratov (okres Pardubice)\n\nObec Neratov se nachází v okrese Pardubice, kraj Pardubický. Žije zde  obyvatel.\n\n"}
{"id": "115938", "url": "https://cs.wikipedia.org/wiki?curid=115938", "title": "Poběžovice u Holic", "text": "Poběžovice u Holic\n\nObec Poběžovice u Holic se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1494.\n\n\n"}
{"id": "115939", "url": "https://cs.wikipedia.org/wiki?curid=115939", "title": "Barchov (okres Pardubice)", "text": "Barchov (okres Pardubice)\n\nObec Barchov se nachází v okrese Pardubice, kraj Pardubický. Žije zde obyvatel.\n\nPrvní písemná zmínka o obci pochází z roku 1327.\n\n"}
{"id": "115940", "url": "https://cs.wikipedia.org/wiki?curid=115940", "title": "Chrtníky", "text": "Chrtníky\n\nObec Chrtníky se nachází v okrese Pardubice, kraj Pardubický, asi sedm kilometrů jižně od města Přelouč. Žije zde  obyvatel.\n\nPrvní písemná zmínka o obci pochází z roku 1397.\n\n"}
{"id": "115941", "url": "https://cs.wikipedia.org/wiki?curid=115941", "title": "Mokošín", "text": "Mokošín\n\nObec Mokošín se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1073. Jedná se o jednu z nejstarších obcí ve východních Čechách. Název obce je snad odvozen od jména staroslovanské bohyně Mokoše. Její novodobé uctívání připomíná socha vytesaná z lipového kmene a umístěná v místním zalesněném pahorku. Historicky jsou dějiny obce úzce spjaty s nedalekým městem Přelouč a dále s obcí Opatovice nad Labem (zaniklý opatovický klášter).\n\nZa vlády Marie Terezie emigrovaly z náboženských důvodů celé rodiny do pruského Slezska na pozvání a pod ochranou vojsk pruského krále Fridricha II. Velikého. Hromadnou emigraci nekatolíků zpočátku organizoval Jan Liberda a zprostředkoval ji generál Christoph Wilhelm von Kalckstein. V Čechách zahrnovaly jezuitské metody rekatolizace povinnou docházku na katolické bohoslužby, podrobování se kontrolám z řad duchovních i světských úředníků či odpírání souhlasu vrchnosti k uzavírání sňatků. Číst nebo vlastnit Bibli bylo zakázáno. Místodržitelský patent vydaný dne 29. ledna 1726 zpřísnil tresty pro usvědčené nekatolíky, a to od jednoho roku nucených prací až po trest smrti. Rodičům evangelíků mohly být odebrány děti a předány do péče katolickým opatrovníkům. Z obce Mokošín uprchl do Münsterbergu v pruském Slezsku:\n\n\nNejdostupnější informace jsou v knihách Edity Štěříkové (včetně zdrojů a údajů z matrik). Po druhé světové válce se někteří potomci českých exulantů vrátili do vlasti, ostatní jsou roztroušení po celém světě. Rodokmeny exulantů (kromě jiných badatelů) udržuje i Exulant (spolek), který spojuje potomky exulantů doby pobělohorské z celého světa.\n\n"}
{"id": "115943", "url": "https://cs.wikipedia.org/wiki?curid=115943", "title": "Hlavečník", "text": "Hlavečník\n\nObec Hlavečník se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1229.\n\n"}
{"id": "115944", "url": "https://cs.wikipedia.org/wiki?curid=115944", "title": "Pravy", "text": "Pravy\n\nObec Pravy se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1414.\n\n"}
{"id": "115945", "url": "https://cs.wikipedia.org/wiki?curid=115945", "title": "Staré Jesenčany", "text": "Staré Jesenčany\n\nObec Staré Jesenčany (dříve \"Staré Jesničany\", německy \"Jesnitschan\") se nachází v okrese Pardubice, kraj Pardubický, cca 4 km od krajského města Pardubice. Žije zde obyvatel. Obcí protéká Jesenčanský potok, který se vlévá do řeky Labe.\n\nV obci je vlaková stanice na trase Pardubice – Chrudim a obec má rovněž autobusové spojení. Mezi obcí Staré Jesenčany a městem Pardubice se nachází cyklostezka pro cyklisty a in-line bruslaře.\n\nPrvní písemná zmínka o obci pochází z roku 1384. Roku 1920 došlo k oddělení od obce Nové Jesenčany.\n\n\n"}
{"id": "115947", "url": "https://cs.wikipedia.org/wiki?curid=115947", "title": "Strašov", "text": "Strašov\n\nObec Strašov se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1337.\n\n"}
{"id": "115948", "url": "https://cs.wikipedia.org/wiki?curid=115948", "title": "Čavisov", "text": "Čavisov\n\nObec Čavisov se nachází v okrese Ostrava-město v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1377. Obec se nachází v těsném sousedství obce Dolní Lhota.\n\n"}
{"id": "115949", "url": "https://cs.wikipedia.org/wiki?curid=115949", "title": "Časy", "text": "Časy\n\nObec Časy (německy \"Czas\", za 2. sv. války \"Tschas\") se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1494.\n\n"}
{"id": "115950", "url": "https://cs.wikipedia.org/wiki?curid=115950", "title": "Litošice", "text": "Litošice\n\nObec Litošice se nachází v okrese Pardubice, kraj Pardubický. Žije zde  obyvatel.\n\n\nPrvní písemná zmínka o obci pochází z roku 1167.\n\n"}
{"id": "115951", "url": "https://cs.wikipedia.org/wiki?curid=115951", "title": "Voleč", "text": "Voleč\n\nObec Voleč se nachází v okrese Pardubice, kraj Pardubický, severozápadním směrem 20 km od Pardubic a 9 km od Lázní Bohdaneč. Žije zde  obyvatel.\n\nPrvní písemná zmínka o obci pochází z roku 1398.\n\n"}
{"id": "115952", "url": "https://cs.wikipedia.org/wiki?curid=115952", "title": "Uhlířov", "text": "Uhlířov\n\nObec Uhlířov (německy \"Köhlersdorf\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1389.\n\n\n"}
{"id": "115953", "url": "https://cs.wikipedia.org/wiki?curid=115953", "title": "Jezbořice", "text": "Jezbořice\n\nObec Jezbořice se nachází v okrese Pardubice, kraj Pardubický. Úředně žije v katastru této menší obce obyvatel. Leží v průměrné nadmořské výšce 268 metrů nad mořem. Celková katastrální plocha obce je 436 ha, z toho orná půda zabírá osmdesát tři procent.\n\nPrvní písemná zmínka o obci pochází z roku 1131. V té době patřily Jezbořice k olomouckému biskupství. V blízkosti obce se nacházelo středověké tvrziště. Na nejvyšším místě je postaven gotický kostel sv. Václava s barokními úpravami. Kostel byl založen roku 1055, původně byl dřevěný a po vyhoření v 15. století byl postaven z kamene. V 17. století byl dostavěn a prodloužen. U kostela je dřevěná zvonice ze 14. století. Oba objekty jsou vedeny v seznamu nemovitých kulturních památek.\n\nHistorické jádro obce tvoří protáhlá náves s objekty a zemědělskými usedlostmi štítem orientovanými do návsi. Mladší část zástavby je oddělena od historické části příkrým svahem a je situována podél Klešického potoka.\n\nV obci je vybudován rekreační areál – koupaliště, tenisový kurt a kurt na nohejbal/volejbal. Do této části je také soustředěna individuální rekreace. Atraktivitu obce zvyšují také konírna a jezdecký oddíl s možností hippoturistiky. V obci se koná vánoční koncert v kostele sv. Václava, tenisový turnaj o pohár starosty obce, hasičské závody o pohár starosty obce, beseda s důchodci, vítání občánků, mikulášská nadílka. Dále bychom v obci našli knihovnu, kostel a hřbitov. Místní obyvatelé mohou využívat plynofikaci, kanalizaci i veřejný vodovod.\n\nSbor dobrovolných hasičů Jezbořice byl založen 6. srpna 1885. V roce 2016 (přesně 6. srpna) byl sbor vybaven novým vozidlem Ford Transit, které nahradilo vozidlo Kia Pregio, a Avia DA 8 A-30. Další technikou, kterou sbor disponuje, jsou stříkačky PPS 12 a kalové čerpadlo PH-PROGRESS 1000. Současným starostou sboru je Bohumil Hůlka, velitelem sboru a jednotky Ladislav Turyna.\n\nPoslední datovaný požár v obci byl v roce 1996, od té doby jednotka vyjížděla pouze na spadlé stromy a čerpání vody ze sklepů a zahrad po přívalovém dešti.\n\nSbor každoročně pořádá hasičský ples, pálení čarodějnic, hasičské závody O pohár starosty obce a od roku 2017 Memoriál Ladislava Turyna, spolupořádá dětský den, stezku odvahy, zájezd do sklípku a další aktivity v obci.\n\n\n"}
{"id": "115954", "url": "https://cs.wikipedia.org/wiki?curid=115954", "title": "Spojil", "text": "Spojil\n\nObec Spojil se nachází 3 km východně od centra Pardubic, v okrese Pardubice, kraj Pardubický. Žije zde  obyvatel.\n\nObec hojně pořádá v průběhu roku různé společenské a sportovní akce. Nachází se zde klubovna s hřištěm a farma, která je otevřená pro veřejnost. Na farmě se lidé mohou setkat i s exotickými zvířaty, a proto se farma stává velkým lákadlem pro rodiny z okolí.\n\nObec vznikla roku 1785 za osvícenských reforem v rámci takzvané raabizace na místě zrušených rybníků \"Spojil\" a \"Strejček\". Při téže akci byly založeny také nedaleké Staročernsko a Studánka. Od roku 1961 až do roku 1991 byl součástí města Pardubice a dnes tvoří enklávu v souvislém území Pardubic.\n\nSpojil získal svůj znak a prapor dne 28. 2. 2000, kdy tehdejší předseda poslanecké sněmovny Václav Klaus předal obci Schválení o udělení znaku a praporu. Znak znázorňuje dva rybníky, \"Spojil a Strejček\", rozdělené hrází. \n\n\n"}
{"id": "115955", "url": "https://cs.wikipedia.org/wiki?curid=115955", "title": "Křičeň", "text": "Křičeň\n\nObec Křičeň se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1436, kdy král Zikmund potvrdil Divišovi Bořkovi z Miletína držbu zboží od kláštera Opatovického, které zahrnovalo vesnice Křičeň, Ždánice, Dolany a Rohoznice.\n\n"}
{"id": "115956", "url": "https://cs.wikipedia.org/wiki?curid=115956", "title": "Svojšice (okres Pardubice)", "text": "Svojšice (okres Pardubice)\n\nObec Svojšice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1365.\n\n\n\n"}
{"id": "115957", "url": "https://cs.wikipedia.org/wiki?curid=115957", "title": "Libra (jednotka hmotnosti)", "text": "Libra (jednotka hmotnosti)\n\nLibra je označení jednotky hmotnosti. Ovšem tento název měla řada různých jednotek, přičemž nejde o jednotky SI.\n\n\n\n"}
{"id": "115958", "url": "https://cs.wikipedia.org/wiki?curid=115958", "title": "Parti socialiste (Francie)", "text": "Parti socialiste (Francie)\n\nParti socialiste, \"PS\", \"(Socialistická strana)\" je francouzská sociálně demokratická strana a dřívější hegemon francouzské levice (k tradičním spojencům PS patří environmentalistická strana Zelení, levicoví republikáni MRC a sociálně liberální PRG). Vznikla v roce 1969 jako nástupce Francouzské sekce dělnické internacionály (\"Section Française de l'Internationale Ouvrière\"). V období let 1981–1986, 1988–1993, 1997–2002 a 2012–2017 vedla francouzskou vládu. Po nástupu liberální En Marche! prezidenta Macrona však výrazně ztratila.\n\nJe členem Strany evropských socialistů, Progresivní aliance a Socialistické internacionály, kde patří k největším sociálně demokratickým stranám.\n\n\"viz\" Section Française de l'Internationale Ouvrière\n\nFrancouzská dělnická strana (\"Parti Ouvrier Français\") byla založena roku 1880 Paulem Lafarguem (zeť K.Marxe). Stranu však provázely neshody a už v roce 1882 se rozdělila na dvě téměř znepřátelené tábory: proti sobě se postavili ortodoxní marxisté a revizionistická skupina \"Mírných\". Obě skupiny si držely velký vliv v odborech. V roce 1899 vytvořili marxisté Socialistickou stranu Francie (\"Parti Socialiste de Francie\") a revizionisté Francouzskou socialistickou stranu (\"Parti Socialiste Français\"). Nicméně v roce 1905 se obě strany pod vedením Jeana Jaurése opět sloučily do Sjednocené socialistické strany (\"Parti Socialiste Unifié\"), která častěji vystupovala jako Francouzská sekce druhé Internacionály (\"Section Française de l'Internationale Ouvrière \", SFIO).\n\nStrana silně vyznávala pacifismus, na začátku 1. světové války byla rozdělena mezi ty, kteří zůstali pacifismu věrní, a ty, kteří podporovali vstup Francie do konfliktu. Strana nakonec přistoupila na válečný rozpočet. Po skončení války stranu rozdělovala otázka, zda podporovat proletářskou revoluci nebo zůstat na reformistických pozicích. V roce 1920 stranu opustili příznivci Třetí internacionály (\"bolševická\" a \"centristická\" frakce), což vyústilo v založení Komunistické strany Francie. Faktickým vůdcem oslabených socialistů se stal Léon Blum. Socialisté se poté spojili s radikály a vytvořili ve volbách tzv. \"Cartel des gauches\". V roce 1934, kdy došlo k zesílení krajní pravice ve Francii, změnili komunisté do té doby negativistickou politiku vůči SFIO a přijali společnou volební koalici levicových a středových stran a odborů (Lidová fronta, \"Front populaire\"). Ta v parlamentních volbách 1936 po silně protifašistické kampani zvítězila a socialisté se stali nejsilnější stranou v Národním shromáždění. Předsedou vlády se stal Léon Blum. Socialistickou stranu poté rozdělovala otázka, zda vstoupit či nevstoupit do konfliktu španělské občanské války, přičemž vedení to odmítalo. Tato i další otázky rozdělovaly vládu, která se nakonec roku 1938 rozpadla. Po německé okupaci (1940) byla strana rozpuštěna.\n\nV poválečných letech (1945–1947) spolupracovala na vládní úrovni s komunisty a křesťanskými demokraty, v roce 1956 kandidovala v rámci Republikánské fronty. V roce 1958 podporovala vznik Páté republiky. Pro prezidentské volby v roce 1965 se zapojila do bloku Federace demokratické levice a socialistů (\"Fédération de la gauche démocrate et socialiste\"), která podporovala Françoise Mitterranda (člen středových republikánů). Výsledek v prezidentských volbách 1969, kdy kandidát stany Gaston Defferre obdržel pouze 5% hlasů, se stal signálem pro reorganizaci a reformu strany i francouzské levice vůbec.\n\nSocialistická strana vznikla jako nástupce SFIO, přičemž na prvním sjezdu v roce 1969 se s ní spojili i kluby a formace různých levicových ideologií. V roce 1971 se na kongresu v Epinay spojil s PS i republikánský klub, François Mitterrand byl zvolen jako první tajemník. O rok později byl socialisty, komunisty a radikály podepsán tzv. \"Programme commun\", který si dával za cíl snížení nezaměstnanost, zkrácení pracovní doby a mírové zaměření francouzské zahraniční politiky. V roce 1974 Mitterrand jako kandidát jednotné levice vyhrál první kolo prezidentských voleb (43,25%), ve druhém kole však těsně neuspěl (49,2%). Na kongresu v Metz 1979 dostal opět důvěru strany a byl navržen do prezidentských voleb v roce 1981. V těch byl zvolen jako první socialistický prezident Francie (v prvním kole 26%, v druhém 52%). PS navíc drtivě vyhrála legislativní volby a složila levicovou vládu pod vedením Pierra Mauroye s účastí čtyř komunistických ministrů. Vládu však provázely komplikace a v roce 1986 podlehla ve volbám pravicovým stranám, i když socialisté zůstávali nejsilnější stranou v Národním shromáždění. Kohabitace však trvala pouze dva roky, v předčasných volbách roku 1988 opět zvítězila levice pod vedením Socialistické strany. Mitterrand obhájil post prezidenta s 34%, respektive 54% hlasů. V roce 1993 se ocitla levice v krizi a v legislativních volbách dokázala získat pouze 91 křesel (z toho 53 socialistických poslanců).\n\nV roce 1995 se do čela PS postavil Lionel Jospin, který po smrti Mitterranda sjednotil levici pod hlavičkou Plurální levice (\"Gauche plurielle\"). Ta zvítězila v parlamentních volbách v roce 1997, čímž vznikla třetí kohabitace, tentokrát levicové vlády s pravicovým prezidentem Jacquesem Chiracem (ten porazil Jospina v prezidentských volbách). V roce 2002 přišel šok, když prezidentský kandidát socialistů, kterým byl opět Jospin, obdržel 16,18% a nepostoupil z prvního kola (předběhl ho kandidát krajní pravice Jean-Marie Le Pen). To se podepsalo i na výsledku parlamentních voleb, kdy socialisté získali 140 mandátů oproti 357 mandátům „prezidentské většiny“. Dalším neúspěchem pro stranu bylo odmítnutí euroústavy kterou PS podporovala.\n\nPřed prezidentskými volbami 2007 se o post kandidáta ucházelo více kandidátů, z nichž byla stranou vybrána v průzkumech populární Ségolène Royalová. Krátce před volbami se socialisté obávali opakování situace z roku 2002, když průzkumy ukázaly nárůst podpory pro centristického kandidáta François Bayroua. Obavy se sice nevyplnili, Royalová však postupovala až z druhého místa (zhruba 26% hlasů). Pro druhé kolo se jí dostalo podpory většiny levice, nedokázala však uspět: zisk kandidátky činil 46,94%, prezidentem byl zvolen Nicolas Sarkozy. V Socialistické straně nastala krize, když část (bývalých) členů přešla k Nicolasovi Sarkozymu. To opět silně poznamenalo výsledek PS v následujících parlamentních volbách. V prvním kole strana získala 24,7% a pouze 1 mandát oproti 98 zvoleným pravicovým kandidátům. V druhém kole se jí podařilo odvrátit debakl, celkově má ale jen 186 křesel z 577 a nadále zůstává v opozici.\n\nNa jaře 2008 se François Hollande kvůli neúspěchu socialistické kandidátky v prezidentských volbách 2007 rozhodl nekandidovat pro další funkční období na pozici prvního tajemníka strany. Na stranickém kongresu v Remeši byla první tajemnicí zvolena Martine Aubryová, která těsně porazila Ségolène Royalovou.\n\nPro výběr kandidáta do prezidentských voleb 2012 uspořádala strana v říjnu 2011 otevřené primárky (zúčastnit se mohl každý registrovaný volič po zaplacení poplatku 1 euro a podpisu charty vyjadřující levicové hodnoty). Druhé kolo primárek, do kterého postoupili Hollande a Aubryová, vyhrál Hollande (1 607 268 hlasů-56,6%).\n\nPrvní kolo prezidentských voleb konané 22. dubna 2012 i druhé konané 6. května vyhrál Hollande před tehdejším prezidentem Sarkozym.\n\nV prvním kole parlamentních voleb 10. června 2012 zvítězila socialistická strana s 29,35% hlasů a bylo zvoleno 22 jejích poslanců. Strana zvítězila i ve druhém kole 17. června, když obdržela 40,91% hlasů. Celkem bylo za socialistickou stranu zvoleno 280 členů Národního shromáždění. Po volbách byla vytvořena koaliční vláda socialistické strany, zelených a menších levicových stran s většinou 331 z 577 poslanců. Premiérem se stal Jean-Marc Ayrault.\n\n\n"}
{"id": "115959", "url": "https://cs.wikipedia.org/wiki?curid=115959", "title": "Chvojenec", "text": "Chvojenec\n\nObec Chvojenec se nachází v okrese Pardubice, kraj Pardubický. Žije zde  obyvatel.\n\nPři dnešní silnici mezi Chvojencem a Rokytnem stávala již na počátku 14. století tvrz Chvojno, která zpustla v průběhu husitských válek. První písemná zmínka o obci pochází z roku 1406.\n\n\n"}
{"id": "115960", "url": "https://cs.wikipedia.org/wiki?curid=115960", "title": "Sopřeč", "text": "Sopřeč\n\nObec Sopřeč se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1073.\n\n"}
{"id": "115961", "url": "https://cs.wikipedia.org/wiki?curid=115961", "title": "Němčice (okres Pardubice)", "text": "Němčice (okres Pardubice)\n\nObec Němčice se nachází v okrese Pardubice, kraj Pardubický, na pravém břehu řeky Labe zhruba 6 km ssv. od Pardubic. Žije zde obyvatel.\n\nPrvní písemná zmínka o obci pochází z roku 1436.\n\n\n"}
{"id": "115962", "url": "https://cs.wikipedia.org/wiki?curid=115962", "title": "Kopidlno", "text": "Kopidlno\n\nKopidlno je město v okrese Jičín v Královéhradeckém kraji, zhruba 13 km jihozápadně od Jičína, u hranic s okresem Nymburk Středočeského kraje. Město leží v nadmořské výšce 219 m podél silnice spojující Poděbrady a Jičín. Tento hlavní tah prochází přes Hilmarovo náměstí. Nachází se zde také zastávka vlaků na trase Nymburk–Jičín. V Kopidlně žije obyvatel. Městem protéká říčka Mrlina.\n\nNázev města byl odvozen od slova \"kopidlo\", což byl vysoký útvar kupky sena, naskládaný kolem kůlu.\n\nPoprvé se písemně připomíná jako městečko roku 1322, kdy zde vlastnil dvůr Petr z Kopidlna. V letech 1365-1379 Zdeněk z Nadslavi a Střevače získal i Kopidlno, roku 1383 žil jeho stejnojmenný syn. Páni Kopidlanští z Nadslavi, Střevače a Kopidlna měli ve znaku černobílou hlavu kamzíka či kozla, která je vyobrazena na sklomalbách z Nadslavského kostela a která přešla také do současného znaku města Kopidlno. Oproti původní - středověké barevnosti erbovního štítu, který býval zlatý, je ovšem zvolena modrá. Roku 1615 se v Kopidlnu již připomíná Baltazar Robmhap ze Suché.\n\n\n\nS úpadkem průmyslu souvisela i demografie města: došlo k zestárnutí populace, jak mnohé mladé rodiny odešly za prací jinam. Tak mohla vzniknout těsnější spolupráce s okolními obcemi, i několik kilometrů vzdálenými. V roce 2008 proběhla první etapa výstavby chodníků v okolních obcích, plánuje se připojení obcí na městský vodovod. Naopak zůstávají nevyřešeny otázky kanalizace a připojení obcí k čističce odpadních vod. Z hlediska občanské vybavenosti a kultury však občané spíše využívají služeb z Poděbrad nebo Jičína, než místních.\n\n\nDopravní dostupnost je nadprůměrná:\n\n\n\n\n"}
{"id": "115964", "url": "https://cs.wikipedia.org/wiki?curid=115964", "title": "Spoluvlastnictví", "text": "Spoluvlastnictví\n\nSpoluvlastnictví označuje vlastnictví dvou nebo více osob (spoluvlastníci) k jedné společné věci zároveň. V občanském zákoníku je spoluvlastnictví upraveno v § 1115 až § 1239. Spoluvlastnické podíly mohou být určeny ideálně (myšlené podíly), avšak také reálně (tj. spoluvlastník má určenu část, která patří jen jemu). V České republice je obecně spoluvlastnictví ideálně určených podílů upraveno pod názvem spoluvlastnický podíl v § 1121 až 1125 občanského zákoníku. Podobným právním institutem je společné jmění manželů, které ale může vzniknout jen mezi manželi. Další formou spoluvlastnictví je přídatné spoluvlastnictví (§ 1223–1235), kdy jsou spoluvlastníky vlastníci samostatných věcí tvořících funkční celek.\n\nSpoluvlastnictví vzniká převážně na základě smlouvy o koupi či darování věci, kterou na její kupující (obdarované) straně uzavře více subjektů. Může vzniknout také jako výsledek dědického řízení, nebo také jako výsledek společného vytvoření (zhotovení, zbudování apod.) věci, za určitých okolností také spojením či smísením dosud samostatných věcí apod.\n\nSpoluvlastník může se svým podílem nakládat podle své vůle, avšak jeho jednání nesmí být na újmu právům ostatních spoluvlastníků bez zřetele k tomu, z čeho vyplývají.\n\nSpoluvlastníci rozhodují o společné věci podle velikosti svých podílů, přičemž podíly nejsou reálně určenou částí věci, ale ideální mírou určující vliv na nakládání s danou věcí. Není-li spoluvlastníky určeno jinak, jsou všechny podíly stejné. Při rovnosti hlasů nebo při nemožnosti dosáhnout většiny, případně jde-li o důležitou změnu společné věci a přehlasovaní spoluvlastníci s přijatým rozhodnutím nesouhlasí, rozhodne na návrh některého spoluvlastníka soud. Z právních jednání týkající se společné věci jsou spoluvlastníci oprávněni i povinni společně a nerozdílně. Spoluvlastníci rozhodují o společné věci třemi způsoby. V případě běžné správy společné věci je rozhodující většina hlasů spoluvlastníků (§ 1128). Pokud se jedná o významnou záležitost společné věci, která má vliv na její zlepšení nebo zhoršení, změnu účelu či její zpracování, je potřeba dosažení dvoutřetinové většiny hlasů spoluvlastníků (§ 1129). Souhlas všech spoluvlastníků je vyžadován v situaci, kdy je společná věc zatížena nebo se její zatížení ruší a jejich práva jsou omezena na dobu delší než deset let (§ 1132).\n\nKaždý spoluvlastník může kdykoli požádat o oddělení ze spoluvlastnictví nebo zrušení spoluvlastnictví v případě, že jde společná věc rozdělit. Nikdo nemůže být nucen ve spoluvlastnictví zůstat.\n\nSpoluvlastník má předkupní právo k převáděnému podílu, ledaže jde o převod osobě blízké. Spoluvlastník se může předkupního práva vzdát. Jde-li o nemovitou věc zapsanou do veřejného seznamu, vzdání se předkupního práva se do něj zapíše.\n\nBytové spoluvlastnictví je spoluvlastnictvím nemovité věci založené vlastnictvím jednotek. Může vzniknout, pokud je součástí nemovité věci dům alespoň se dvěma byty. Až na některé výjimky není dům samostatnou věcí, ale součástí nemovité věci (pozemku nebo práva stavby).\n\nV podílovém spoluvlastnictví společenství vlastníků jednotek jsou společné prostory domu, zatímco jednotlivé byty a nebytové prostory (jednotky) jsou předmětem samostatného vlastnického práva jednotlivých vlastníků. Velikost podílů na společných částech domu se určuje vzájemným poměrem velikosti podlahové plochy jednotek k celkové ploše všech jednotek v domě. Podíl na společných prostorách samozřejmě přechází spolu s vlastnictvím bytu.\n\nZákladním právem spoluvlastníka je, že ho nikdo nemůže nutit ve spoluvlastnictví setrvat. O vytržení ze spoluvlastnictví jde požádat kdykoli, kromě dvou výjimek. Zákonnými překážkami jsou nevhodná doba a újma byť i jednoho ze spoluvlastníků. Dle občanského zákoníku z roku 1964 se muselo kvůli oddělení spoluvlastníka celé spoluvlastnictví zrušit. V občanském zákoníku z roku 2012 se nic neruší, spoluvlastník si reálně vymezený díl oddělí.\n\nKromě zániku společné věci spoluvlastnictví zaniká, pokud se všechny spoluvlastnické podíly sejdou v rukách jednoho vlastníka, čímž splynou. K tomu může samozřejmě dojít na smluvním základě; pokud by šlo o věc nemovitou, musí být smlouva písemná. Nedojde-li však k dohodě, spoluvlastnictví bude na návrh kteréhokoliv spoluvlastníka zrušeno a vypořádáno soudem. Existují tři možnosti, jak může být spoluvlastnictví zrušeno a vypořádáno s tím, že první možnost má přednost před druhou a druhá před třetí:\n\nZákon spoluvlastníkům ukládá, aby si při zrušení spoluvlastnictví vzájemně vypořádali dluhy a pohledávky, které se týkají jejich spoluvlastnictví. Prodá-li se věc, uhradí se po stržení nákladů prodeje všechny dluhy ještě před tím, než se mezi spoluvlastníky rozdělí výtěžek.\n\nSoud může rozhodnout o založení bytového spoluvlastnictví – dům lze rozdělit na jednotky a jednotlivé jednotky rozdělit mezi spoluvlastníky.\n\nPokud spoluvlastníci neuzavřeli dohodu v písemné formě, mají bývalí spoluvlastníci po zrušení právo žádat potvrzení o tom, jak se vypořádali. U vypořádání nemovité věci zapsané do veřejného seznamu vznikají nová práva zápisem do tohoto veřejného seznamu.\n\nOdklad zrušení spoluvlastnictví je v současné úpravě občanského zákoníku novým institutem, u kterého po určitou dobu nemůže dojít ke zrušení spoluvlastnictví.\n\nK odkladu dochází z těchto důvodů:\n\nZajímavou formou spoluvlastnictví je takzvaný baugruppe (zavedený například v Berlíně). Pokud o určitý pozemek nejeví zájem developeři a zároveň není vhodný pro standardní městskou výstavbu, nabídne ho samospráva v soutěži i široké veřejnosti. Pokud se dohodne více vlastníků a s pomocí architekta vytvoří vítězný projekt, mohou pozemek zastavět. Baugruppe ale nepředstavuje klasický bytový, ale spíše komunitní soubor bytů, který má zpravidla i společenskou místnost. \n\n"}
{"id": "115965", "url": "https://cs.wikipedia.org/wiki?curid=115965", "title": "Žáravice", "text": "Žáravice\n\nObec Žáravice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1436.\n\n"}
{"id": "115967", "url": "https://cs.wikipedia.org/wiki?curid=115967", "title": "Přelovice", "text": "Přelovice\n\nObec Přelovice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1366.\n\n"}
{"id": "115968", "url": "https://cs.wikipedia.org/wiki?curid=115968", "title": "Lhotka (okres Frýdek-Místek)", "text": "Lhotka (okres Frýdek-Místek)\n\nObec Lhotka () se nachází v okrese Frýdek-Místek v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1359.\n\n\n"}
{"id": "115971", "url": "https://cs.wikipedia.org/wiki?curid=115971", "title": "Čepí", "text": "Čepí\n\nObec Čepí se nachází v okrese Pardubice, kraj Pardubický. Žije zde obyvatel.\n\nV dochovaných historických pramenech se Čepí poprvé vyskytuje roku 1375 v souvislosti s tehdejším držitelem vsi zemanem Ješkem z Čepí. Na počátku 16. století byla obec v držení Zdislava z Dobřenic, ale ten Čepí prodal roku 1543 společenství havířů z Kutné Hory. Jako majetek Kutné Hory zůstala obec až do roku 1694, kdy byla přikoupena ke komornímu pardubickému panství a od té doby sdílí s pardubickým panstvím stejné osudy. Název vsi prodělal složitý jazykový vývoj. V lidové etymologii existuje též název Čep. Vznik názvu lze nejpravděpodobněji odvodit od osobního jména Čáp a místní název vznikl jako Čápův ... (dvůr, les, pozemek), kde vesnice vznikla. Přivlastňovací příponou a hláskovým vývojem existoval potom jako Čiepí, z čehož vzniklo dalším jazykovým vývojem Čepí.\n\nObec vešla do dějin archeologie významným nálezem bronzového pokladu z doby lidu kultury slezskoplatěnické (9.-7. st.před.n.l.). Nález obsahoval dvě velké bronzové spony, 29 bronzových náramků (tzv. hřiven) a fragmenty bronzových ozdob. Nález byl učiněn roku 1881 při hloubkové orbě na palouku zvaném Olšina asi 1 km od obce směrem k Pardubicím, několik set metrů od pravé strany silnice. Další depot bronzů se na katastru Čepí objevil v listopadu roku 1884. Obsahoval asi 7 kruhových závitnic, několikrát stočený prsten a asi 4 fragmenty bronzových ozdob. Tento bronzový poklad pochází z doby kultury lužické (asi 12. - 9. století před naším letopočtem) a učiněn byl na někdejším pozemku pana Baera mezi obcemi Čepí, Rozhovicemi a Jezbořicemi, 300 metrů západně od silnice. Lze předpokládat, že někde v okolí bude pravěké sídliště někdy z té doby, zatím se jej nepodařilo objevit. Důležitou lokalitou je cihelna. V roce 1932 zde byl nalezen v hloubce asi 1 metr kostrový hrob s hliněnou nádobkou. Cihelna podala v minulosti též doklady výskytu diluviálních zvířat. V hloubce 7 metrů se našly dvě stoličky mamuta a na jiném místě v hloubce 9 metrů část parohu prehistorického jelena.\n\nObec Čepí vlastní od roku 2000 průmyslovou zónu - areál bývalé cihelny o rozloze 100 416 m2. Přestože se to jevilo jako velké sousto, velké starosti a velké množství peněz, rozhodlo zastupitelstvo v roce 2000 o odkoupení celého areálu. Na pořízení nemovitostí si obec vzala investiční úvěr ve výši 3,500.000 Kč, který bude splácet až do roku 2010. Hlavním důvodem tohoto finančně náročného kroku byla snaha oživit nevyužívanou plochu k podnikání, přilákat do obce nové investory, kteří by využili stávajících výrobních prostor k podnikání a tvorbě nových pracovních sil. Areál bývalé cihelny je klasickým příkladem \"brownfields\". Podle metodiky používané v Evropské unii se jedná o pozemky a nemovitosti uvnitř urbanizovaného území, které ztratily svoji funkci a využití, jsou delší dobu nevyužívané, opuštěné, často zdevastované. Tyto nemovitosti ekonomicky a fyzicky deprimují své okolí. Přilákání nových investorů nebylo a není jediným cílem. Souběžně s naplňováním kapacity průmyslové zóny pokračují stavební práce, především výstavba inženýrských sítí. Díky dotaci z rozpočtu Pardubického kraje se podařilo v roce 2006 vybudovat nové rozvody plynu, vodovodu a splaškové kanalizace. Ve schváleném územním plánu obce z roku 1997 se počítá s dalšími opatřeními, které mají eliminovat negativní vlivy výrobní zóny. Jedná se o vytvoření pásu veřejné a doprovodné zeleně mezi výrobní a stávající obytnou zónou a silniční obchvat obce. Protihlukový val mezi výrobní a obytnou byl vybudován v roce 2007.\n\n"}
{"id": "115972", "url": "https://cs.wikipedia.org/wiki?curid=115972", "title": "Doloplazy (okres Olomouc)", "text": "Doloplazy (okres Olomouc)\n\nObec Doloplazy se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1233.\n\n\nOd roku 1977 se v Doloplazích každoročně jezdí tradiční jízda králů organizovaná místním Hanáckým národopisným souborem Olešnica.\n\n\n"}
{"id": "115973", "url": "https://cs.wikipedia.org/wiki?curid=115973", "title": "Děhylov", "text": "Děhylov\n\nObec Děhylov (německy \"Eiglau\") se nachází v okrese Opava v Moravskoslezském kraji. Žije zde obyvatel.\n\nGeograficky obec patří k předhůří Nízkého Jeseníku. Kolem obce protéká řeka Opava. Nedílnou součástí Děhylova jsou i dva velké rybníky, vzpomínané již v 17. století, zvané Žabinec a Štěpán.\n\nPrvní písemná zmínka o obci pochází z roku 1434 a její osudy jsou spojeny s rodem Vladyků z Děhylova. Na počátku 16. století byl Děhylov připojen k dobroslavickému panství.\n\nPo zrušení patrimoniálního zřízení v polovině 19. století byl Děhylov střídavě začleňován do okresů Opava, Bílovec a Hlučín. Obec byla osvobozena 27. dubna 1945. V roce 1979 se stala městskou částí Hlučína a od komunálních voleb v roce 1990 se zase osamostatnila.\n\n\n\n"}
{"id": "115974", "url": "https://cs.wikipedia.org/wiki?curid=115974", "title": "Libišany", "text": "Libišany\n\nObec Libišany se nachází v okrese Pardubice, kraj Pardubický v jeho nejsevernější části. Žije zde  obyvatel.\n\nSeverovýchodně od obce na místě zvaném \"Na Bahnech\" byly objeveny kolové stavby a sídliště z mladší doby kamenné.\n\nÚplně první písemná zmínka o osadě pochází z roku 1436, kdy král Zikmund zastavil Libišany jistému \"Zdeňkovi Švábovi z Chvalovic\", které byly majetkem kláštera opatovického.\n\nZ následujícího roku 1437 pochází nepřímá zmínka o Libišanské tvrzi:\n„\"Hradečtí vyjeli s velkú puškú k Libišanóm i nedobyvše Libišan, přijeli zase do Hradce\"“ – Antonín Profous.\n\nPrvní konkrétní datum v obecní kronice je rok 1493, kdy ji od Václava ze Zahrádky získal Vilém z Pernštejna. Takto se Libišany staly trvalou součástí pardubického, od roku 1560 komorního panství. V roce 1588 měla 25 obyvatel, v roce 1843 412 obyvatel a 61 domů.\n\nZ tvrze uprostřed vsi zůstal jen malý pahorek a zbytky valů a příkopů jako nevýrazné terénní vlny. Na pahorku stojí dodnes malá zvonička, vystavěná v roce 1834. V symbolech, použitých na návrzích libišanského obecního znaku se právě objevuje zvonička, vyrůstající z kvádrované zdi s cimbuřím, dvěma klíčovými střílnami a okrouhlou branou.\n\nCísaře Zikmunda a také dlouhodobou příslušnost Libišan ke komornímu panství připomíná černá orlice na zlatém praporci (odvozený od císařského znaku). Tuto orlici, ale ve stříbrném poli a často nakloněnou k pravému hornímu rohu štítu, nosil na svém erbu jeden ze zástavních majitelů osady, \"Václav ze Zahrádky\". Dominující modrá barva je obecně barvou vody a i na tomto znaku symbolizuje potok, protékající katastrem obce. Z návrhu vychází také zjednodušený návrh obecní vlajky, který respektuje zásady a zvyklosti současné české vexilologické tvorby.\n\nNarodili se zde:\n\nBlízko obce je území o rozloze cca 30 ha, kde se dříve těžila rašelina. Tato oblast je středem zájmu ochránců přírody a ornitologů.V okolí obce se nachází chráněné slatinné louky s rákosinami.\n\nNa okraji obce směrem na Opatovice nad Labem je obecní rybník - Vrškovský rybník.\n\nLibišany jsou plně plynofikovaná obec a takřka ve všech domech je možné připojit pevnou telefonní linku i internet. Je zde pouze jedna hospůdka. Obchod byl pro nerentabilitu uzavřen. Vystavěna zde byla splašková kanalizace s čističkou odpadních vod a vodovod. V obci má sídlo několik firem. V současné době se připravuje výstavba 2 sídlišť rodinných domů.\n\nDo obce zajíždí praktický lékař pro dospělé i dětská lékařka.\n\n"}
{"id": "115975", "url": "https://cs.wikipedia.org/wiki?curid=115975", "title": "Staré Město (okres Frýdek-Místek)", "text": "Staré Město (okres Frýdek-Místek)\n\nObec Staré Město () se nachází na soutoku řek Ostravice a Morávky v okrese Frýdek-Místek v Moravskoslezském kraji. Žije zde obyvatel.\n\nPrvotní zmínka o obci Staré Město (tehdy Jamnica) pochází z roku 1305 v rejstříku vratislavského biskupství a další z roku 1327, kdy nástupce Meškův, kníže Kazimír (1316–1358) v listinách, kterými se poddává českému králi Janu Lucemburskému, jmenuje Jamnici již jako \"oppidiscum municionibus\", neboli městečko dle starého způsobu slovanského, což značí trhovou ves s tvrzí, přes kterou vedla obchodní cesta z Moravy na Těšínsko. Právě zmínka o tvrzi je důležitá, vnáší problém do názoru, že Jamnica je totožná se Starým Městem. Kolem roku 1340 je tvrz přestavěná na hrad pojmenovaný Friedeck. V těsné vazbě na Jamnici je založeno nové město, které postupně původní Staré město přerůstá.\n\nPojmenováním hradu je od roku 1386 již používán přídomek „z Frýdku“. Obchodní cesta z Moravy na Těšínsko tak byla přeložena do Frýdku. Postupně jak Frýdek rozvojem cestovního ruchu rostl a sílil vzniklo dvouměstí Frýdek-Místek, jehož součástí se 1. ledna 1979 stalo i Staré Město jako jižní část Frýdku. Po více než 16 letech se dne 24. listopadu 1990 na základě petice občanů obec osamostatnila.\n\nV obci se nachází základní (9. tříd) a mateřská škola s nově přistavěnou (2003) tělocvičnou. Kompletní areál nedávno prošel poměrně rozsáhlou rekonstrukcí. Nedaleko od centra obce nalezneme také sportovní areál s fotbalovým hřištěm, tenisové a volejbalové kurty.\n\nV současné době se obce týká hlavně důležitá otázka výstavby jižní varianty silničního obchvatu města Frýdku-Místku. Mělo by se jednat o rychlostní komunikaci, která by \"uměle\" vytvořila hranici se sousední obcí Baška. Většina místních obyvatel s touto stavbou nesouhlasí, a to i proto, že by ve východním cípu obce narušila nivu řeky Morávky, která je zařazena v systému Natura 2000 jako evropsky významná oblast.\n\n\n\n"}
{"id": "115977", "url": "https://cs.wikipedia.org/wiki?curid=115977", "title": "Vyšehněvice", "text": "Vyšehněvice\n\nObec Vyšehněvice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1342.\n\n"}
{"id": "115978", "url": "https://cs.wikipedia.org/wiki?curid=115978", "title": "Rohoznice (okres Pardubice)", "text": "Rohoznice (okres Pardubice)\n\nObec Rohoznice se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1372.\n\n\n"}
{"id": "115979", "url": "https://cs.wikipedia.org/wiki?curid=115979", "title": "Žabeň", "text": "Žabeň\n\nObec Žabeň () se nachází v okrese Frýdek-Místek v Moravskoslezském kraji. Žije zde obyvatel. Téměř celý katastr obce, včetně celé zástavby, leží na Moravě, ale malé okrajové části katastru zasahují do Slezska.\n\nPrvní písemná zmínka o obci pochází z roku 1460. Tehdy náležela paskovskému lénu olomouckého biskupství. Je také domněnka, že osada označená roku 1395 při výčtu míst paskovského léna jako \"Malý Sviadnov\" na přelomu 14. a 15. století zanikla a v této oblasti vznikla kolem poloviny 15. století malá středověká obec - Žabeň. Tereziánský katastr moravský uvádí v polovině 18. století v Žabni pět sedláků, jednoho zahradníka a třináct chalupníků.\n\nObec nemá kostel, ale v první polovině 19. století zde byla postavena kaple jako díkuvzdání za odvrácení moru, zasvěcená sv. Fabiánu a Šebestiánu. O kapli se vždy starala obec. Roku 1923 byla provedena rekonstrukce. V témže roce se vytvořil Kostelní výbor pro postavení kostela sv. Václava, ke stavbě však nikdy nedošlo.\n\nV obci byl v roce 1887 založen Sbor dobrovolných hasičů. Národní škola byla postavena v roce 1904. V současnosti probíhá předškolní a školní výuka v budově z roku 1961. Čtenářská besídka byla ustavena roku 1907. O čtyři roky později byl v obci založen odbor Národní jednoty, který v roce 1911 nastudoval první divadelní hru \"Na statku a v chaloupce\". Následovaly další hry a na silvestra se zpívaly po hospodách kuplety. Ve své činnosti spolek pokračoval i po první světové válce.\n\nK zásobování obyvatel slouží jedna prodejna a restaurace. Kulturní a společenské akce probíhají v kulturním domě. Akce zajišťují spolky TJ Sokol, Sbor dobrovolných hasičů, Rada rodičů při ZŠ a MŠ a další. Za prací občané převážně dojíždějí. Mezi nejvýznamnějšími podniky působící na katastru Žabně se řadí Lenzing Biocel Paskov a.s., Abex Substráty a.s., Ivánek-Zeman v.o.s. - realizace a údržba zeleně. V objektu bývalého zemědělského družstva se chystá zahájit svou činnost firma Ludma Trading s.r.o. V obci byla ukončena elektrifikace roku 1938, vodovod v roce 1984, výstavba kanalizace započala v roce 1997 a celoplošná plynofikace byla dokončena v roce 2001.\n\n"}
{"id": "115981", "url": "https://cs.wikipedia.org/wiki?curid=115981", "title": "Lipina (okres Olomouc)", "text": "Lipina (okres Olomouc)\n\nObec Lipina (německy \"Lippein\") se nachází v Olomouckém kraji, okres Olomouc. Leží v Nízkém Jeseníku, asi 2 km na severovýchod od Šternberka a protéká jí Sprchový potok. Žije zde obyvatel.\n\nSkládá se ze dvou katastrálních území: Lipina u Šternberka a Stachov u Šternberka, dříve samostatná obec Stachov (\"Stachendorf\").\n\nPrvní písemná zmínka o vesnicích Lipina a Stachov pochází z roku 1296. Původně v okolí, na levém břehu Sprchového potoka stávala i ves Oldřichov, která ale brzy zanikla. Vždy byly obě součástí šternberského panství, po roce 1850 samostatnými obcemi v politickém a soudním okrese Šternberk. Měly ale společnou školu, kapli i hřbitov. Původní německé obyvatelstvo bylo po roce 1945 odsunuto a v roce 1949 byl Stachov připojen k Lipině. V letech 1961–1974 pak byla Lipina součástí obce Těšíkov, která se poté spolu s ní stala součástí Šternberka. Lipina se ale, na rozdíl od Těšíkova, osamostatnila roku 1990.\n\n\n\n"}
{"id": "115982", "url": "https://cs.wikipedia.org/wiki?curid=115982", "title": "Předmíř", "text": "Předmíř\n\nObec Předmíř se nachází v okrese Strakonice, kraj Jihočeský. Žije zde obyvatel.\n\nJihovýchodně od obce se nachází přírodní památka Pastvina u Zahorčic.\n\n\nPrvní písemná zmínka o obci pochází z roku 1318.\n\n"}
{"id": "115983", "url": "https://cs.wikipedia.org/wiki?curid=115983", "title": "Vápno (okres Pardubice)", "text": "Vápno (okres Pardubice)\n\nObec Vápno ( \"\") se nachází v okrese Pardubice, kraj Pardubický, necelých 7 km severně od Přelouče a 8 km jihovýchodně od Chlumce nad Cidlinou. Leží na samé západní hranici pardubického okresu a spadá do Východolabské tabule. Zdejší obec bývala centrem kulturního života (vč. školství již od roku 1738) pro desítku okolních obcí. Dnes tu v 50 domech žije obyvatel. Své služby nabízí pošta a základní škola.\n\nPrvní písemná zmínka je z roku 1337, ale podle různých nálezů a dalších souvislostí vzniklo mnohem dřív. Řada dokladů o osídlení tohoto území pochází i z doby laténské (4. – 1. století př. n. l.). Z této doby pocházejí i nálezy z bronzu v kombinaci se železem z okolí Chlumce nad Cidlinou, od něhož je obec vzdálena asi 10 km. Osídlení pokračovalo i dále v tzv. římské době (až do 4. století), kdy bylo keltské obyvatelstvo vystřídáno germánským.\n\nPo přetržce ve vývoji osídlení v době tzv. stěhování národů začíná zhruba od 5. – 6. století nová vývojová etapa, spojená s usazováním slovanského obyvatelstva, která pak plynule navazuje na raně středověké období. Pocidliní se spolu s celými severovýchodními Čechami stalo doménou silného kmene Charvátů. Je obecně přijímáno, že toto území patří do nejstaršího sídelního území Čech.\n\nMístní jméno Vápno vzniklo z podstatného jména vápno = vápenný kámen nebo vápenná zem i vápno pálené. Obec Vápno je poprvé připomínána v Reliquiae tabularum terrae, což jsou pozůstatky desk zemských: „1337 Vápna vsi...“, v dalších dokladech je uvedeno: „1369 Cymentum, wapno;... 1384–1399 Cementum alias wapno; 1379 villa Wapno“.\n\nVíce doložitelná historie vlastní obce ovšem sahá až do roku 1738. Stará farní pamětní kniha připomíná, že v tomto roce byla zbudována škola. Za 40 let byla postavena další z dříví farního lesa a až teprve v roce 1882 byla vysvěcena škola nová. Měla pět tříd a bylo do ní toho roku zapsáno 448 dětí. Začátkem 20. století už jsou třídy čtyři a dětí kolem 150. V současné době jsou ve škole dvě třídy (pět ročníků) a družinu, dojíždí se z deseti obcí 30 dětí. Na hřiště, z něhož je výhled na Strašovský rybník a při krásném počasí lze dohlédnout až na Železné hory, se návštěvník dostane lesní cestou, vedoucí okolo dětského hřiště.\n\nStálou dominantou i pro část okolí je kostel sv. Jiří, ležící na úbočí vyvýšeniny zvané Sušina, písemně doložený od roku 1366, a ojediněle otevřená dřevěná zvonice stojící ve stínu mohutné památné lípy. Dalším památným stromem je rozložitá hrušeň majestátně stojící v poli směrem k Malým Výklekům. Nachází se zde i socha svatého Jana Nepomuckého z roku 1766.\n\n"}
{"id": "115984", "url": "https://cs.wikipedia.org/wiki?curid=115984", "title": "Magnezit", "text": "Magnezit\n\nMagnezit (Karsten, 1808), chemický vzorec MgCO (uhličitan hořečnatý), je klencový minerál.\nNázev odvozen z chemického složení.\n\n\nVzácně klencové krystaly (skalenoedry, romboedry) do velikosti 30 cm. Agregáty běžně hrubě až jemně zrnité, zemité nebo celistvé (porcelánovité).\n\n\n\n\n\n\nPřidává se do průmyslových hnojiv jako složka dodávající rostlinám potřebný hořčík pro růst a zdárný vývoj.\nV průmyslu se používá jako žáruvzdorný materiál, odolává teplotám až 1800 °C.\n\nHojný minerál.\n\n\n\n"}
{"id": "115986", "url": "https://cs.wikipedia.org/wiki?curid=115986", "title": "Čeperka", "text": "Čeperka\n\nObec Čeperka (německy \"Czeperka,\" mezi lety 1939 - 1945\"Tscheperka\") se nachází v okrese Pardubice, kraj Pardubický, na půli cesty mezi krajskými městy Pardubice a Hradec Králové. Žije zde obyvatel. Obcí protéká Opatovický kanál.\n\nPrvní písemná zmínka o obci pochází z roku 1777. Obec dostala jméno po vůbec největším rybníce v dějinách Čech: Čeperka, monumentální dílo o rozloze 1 000 ha, které nechal postavit Vilém II. z Pernštejna, ale bylo vysušeno v 18. a 19. století a přeměněno na pole. Tato rybniční soustava byla napájena vodou z Opatovického kanálu.\n\nNa začátku 19. století bylo v obci 21 domů. Obyvatelstvo tvořili rolníci a dělníci. Na počátku 20. století měla obec přes 500 obyvatel. Dnešní počet domů je kolem 350 a neustále se zvyšuje. Na konci roku 1999 vstoupila Čeperka spolu s některými okolními obcemi do Sdružení obcí pod Kunětickou horou.\n\nV obci je malotřídní základní škola (1. až 5. třída) a mateřská škola se školní jídelnou. V obci funguje jedna prodejna potravin, dvě soukromá pohostinství, diskoklub, kadeřnictví, kosmetika, poštovní služebna a moštárna. Dále má obec kino a knihovnu.\n\nPracovní příležitosti v obci nabízejí hlavně Elektrárny Opatovice a. s. a TPE (Těsnění a pružné elementy).\n\nV poslední době bylo upraveno hřiště, kde je k dispozici i tenisový kurt. Na tomto prostranství jsou pořádány společenské akce (oslava Dne dětí, pálení čarodějnic) a soutěže v hasičském sportu a nohejbale.\n\nV nejbližší době bude ukončena hloubkové kanalizace v obci. Od roku 1986 je obec centrálně zásobována teplem z opatovické elektrárny. V obci se pravidelně sváží tříděný a komunální odpad.\n\nSbor dobrovolných hasičů Čeperka byl založen v roce 1882. Vozidla sboru jsou obměňována. Sboru sloužily postupně tyto vozy: Praga RN, Robur, GAZ, Trambus, Tatra 138, Avia DA 8 - A31 a v současné době Iveco DA - 70C18 a Tatra T148 CAS 32/7000/0 (po celkové rekonstrukci).\n\nHasiči vyjíždějí k mnoha požárům širokém okolí. SDH Čeperka pravidelně pořádá taneční zábavy a dětské karnevaly. Spolupodílí se na pálení čarodějnic, dětských dnech, rozloučení s prázdninami, tajných výletech pro děti i dospělé.\n\nObec je obklopena množstvím písníků, především v části Malá Čeperka: Oplatil I, Oplatil II, Malá Čeperka, Gigant. Významným turistickým cílem v okolí je pozdně gotický hrad Kunětická hora.\n\nOkolí obce tvoří i množství lesů:\n\nPři stavbě rychlostní silnice R35 byly mezi Opatovicemi nad Labem a Čeperkou nalezeny archeologické památky z období únětické kultury.\n\nObcí vedou cyklistické trasy 4040 a 4039 a lesem Bažantnice cyklotrasa 4126.\n\nObcí prochází železniční trať Pardubice – Hradec Králové, na které je zřízena zastávka Čeperka, do modernizace trati v roce 2015 sloužící též jako hláska. V letech 2014-2015 proběhla modernizace a zdvojkolejnění příslušného traťového úseku.\n\n"}
{"id": "115987", "url": "https://cs.wikipedia.org/wiki?curid=115987", "title": "Mikolajice", "text": "Mikolajice\n\nObec Mikolajice (německy \"Niklowitz\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1389. Od 1. ledna 1979 do 23. listopadu 1990 byla dnešní obec Mikolajice částí obce Melč.\n\n\n"}
{"id": "115988", "url": "https://cs.wikipedia.org/wiki?curid=115988", "title": "Týnišťko", "text": "Týnišťko\n\nObec Týnišťko () se nachází v okrese Ústí nad Orlicí v Pardubickém kraji. Žije zde obyvatel.\n\nPrvní písemná zmínka o obci pochází z roku 1334. Prvním majitelem obce, tehdy zvané Tynisstko, byl  majitel tvrze Jestříbec – zeman Aleš. Po jeho smrti připadlo Tynisstko králi Václavu IV. a od něho ho dostal Mikeš Divůček z Jemniště , kutnohorský mincmistr, a jeho bratr Mikuláš Augustinův z Prahy, písař Komory královy, za 300 kop roku 1399.\n\nRoku 1468 tudy táhlo vojsko vedené uherským králem Matyášem Korvínem proti králi Jiřímu z Poděbrad a tvrz společně s okolními sídly byla vypálena. Pozdějšími majiteli obce byli páni z Rýzmberka, ti ji prodali v roce 1545 městu Vysoké Mýto. Roku 1548 byla obec prodána Chroustovickému panství a je s tímto panstvím spjato až do roku 1850, kdy se osamostatnila. V roce 1838 byla postavena zvonička.\n\nRoku 1889 byly zbořeny poslední pozůstatky tvrze Jestříbec za účelem stavby statku a mlýna na řece Loučná, dnes čp. 11 a čp. 20.\n\nRoku 1909 byl založen sbor dobrovolných hasičů. V roce 1929 Týnišťkem projížděl první československý prezident Tomáš Garrigue Masaryk, který zvěčnil svůj podpis v kronice.\n\nBěhem Druhé světové války ve zdejších lesích působila partyzánská skupina Krylov, kterou místní podporovali hlavně dodávkou jídla. Nacisté je však nikdy nedopadli.\n\nV roce 1957 je založeno JZD Týnišťko Jaroslav a roku 1960 byl zbudován kravín, který dnes již neslouží svému účelu. V roce 1971 byla zbudována kanalizace v celé obci.\n\nTýnišťko sousedí s městem Horní Jelení a dále s vesnicemi Rzy, Janovičky, Franclina a Jaroslav.\n\nLeží na levém toku řeky Loučné cca 10 km od Vysokého Mýta. Ves leží v průměrné nadmořské výšce 262 m n. m. a celková katastrální plocha činí 411 ha, z toho orná půda zabírá 24%. Více než polovina výměry je porostlá lesy. Ve vsi se nachází stejnojmenný rybník Týnišťko spravovaný Českým rybářským svazem z.s.\n\n\n\n"}
{"id": "115990", "url": "https://cs.wikipedia.org/wiki?curid=115990", "title": "Hlásnice", "text": "Hlásnice\n\nObec Hlásnice (německy \"Wächtersdorf\") se nachází v okrese Olomouc v Olomouckém kraji, v Nízkém Jeseníku asi 2 km severně od Šternberka. Žije zde obyvatel.\n\nPrvní písemná zmínka o Hlásnici pochází z roku 1397. Podle L. Hosáka jsou dokladovány různé názvy obce: Hlásnice, Wächtersdorf, Wachtersdorf, Hlasenitze a Hlasenice. Na místě dnešní Hlásnice stávala zaniklá ves \"Velislav\". Zmínka je zde o Slovanech, kteří svojí kolonizací pronikali až sem. O vojenském významu je už zmínka v úvodu a svědčí o ní název obce – první obyvatelé drželi nad Šternberkem stráže a hlásili příchozí cizince.\n\nKrajina patřila Olomouci, ale už od 13. století přešlo území na pány ze Šternberka. Velký vliv měla zde církev a rod pánů ze Šternberka náležel k nejpřednějším rodům českým a moravským. Dějiny Hlásnice úzce souvisí s dějinami Šternberku, vzhledem ke své velikosti se však o ní nedochovaly téměř žádné zprávy. Ves Velislav je ta ves, která je uvedena v urbáři pod jménem Hlásnice, přeměna jména nastala před husitskými válkami.\n\nObec Hlásnice je charakterizována jako zemědělská obec s poměrně velkou plochou orné půdy. V minulosti zde byla těžba železné rudy. 6. května 1945 byla obec osvobozena, německé obyvatelstvo, které zde do té doby žilo, bylo odsunuto a obec byla osídlena českým obyvatelstvem. Od roku 1961 byla Hlásnice součástí Chabičova, spolu s ním pak od roku 1974 do roku 1990 součástí Šternberka, kdy se osamostatnila.\n\n\n\n\n"}
{"id": "115991", "url": "https://cs.wikipedia.org/wiki?curid=115991", "title": "Tetov", "text": "Tetov\n\nObec Tetov se nachází v okrese Pardubice, v Pardubickém kraji. Obec leží blízko hranic se Středočeským a Hradeckým krajem. Žije zde  obyvatel.\n\nPrvní písemná zmínka o obci pochází z roku 1716.\n\nV 80. letech se počítalo s budoucí stavbou jaderné elektrárny v katastru obce, která zároveň mohla zásobovat teplem \"Prahu a aglomeraci měst Hradec Králové, Pardubice a Chrudim\", v další perspektivě mohla být připojena \"oblast Kolína, Kutné Hory a Čáslavi.\"\n\nDalšími lokalitami, s nimiž se v Československu pro jaderné elektrárny počítalo, byly moravské Blahutovice a slovenské Kecerovce.\n\nSe stavbou územní plán počítal i nadále, 14. prosince 2006 však Pardubický kraj schválil územní plán, kde se s elektrárnou už nepočítá.\n\n\n"}
{"id": "115992", "url": "https://cs.wikipedia.org/wiki?curid=115992", "title": "Srnojedy", "text": "Srnojedy\n\nObec Srnojedy se nachází v okrese Pardubice, kraj Pardubický. Žije zde  obyvatel. Od roku 1961 až do roku 1985 byly součástí obce Lány na Důlku a spolu s nimi pak do roku 1993 součástí města Pardubice. K 1. lednu 1994 se samy osamostatnily.\n\nObec Srnojedy se v dochovaných historických pramenech poprvé vzpomíná v době zemana Jana ze Srnojed, zvaného Tluch, který se v roce 1410 soudil o místní dědictví u dvorského soudu v Praze. Celý spor měl rozhodnout král Václav IV. Počátky obce lze ale hledat již v období konce 12. století (resp. začátku 13. století). Další zmínka se objevuje teprve roku 1462, a to v souvislosti s prodejem Krchlebské tvrze spolu s majetkem, do něhož patřila i obec Srnojedy, bratřím Janu a Jiřímu z Ohnišťan tehdejším majitelem Janem Žákem. Jan mladší z Ohnišťan později rozrostlý statek prodal v roce 1502 městu Chrudim. Po prodeji se stali srnojedští na dalších 45 let poddanými vrchnosti města Chrudimi. Když v roce 1547 vypukly protihabsburské stavovské nepokoje, kterých se účastnily i delegace královských měst, byl jim po potlačení těchto nepokojů Ferdinandem I. zkonfiskován majetek - tak se stalo i chrudimským.\n\nKonfiskovanou tvrz Krchleby spolu se Srnojedy koupil od krále Jan z Pernštejna a připojil nový majetek k pardubickému panství. Obec se stala i s ostatním majetkem součástí rozlehlého velkostatku, který spolu s centrem Pardubic budoval od roku 1491 Vilém z Pernštejna. S pardubickým panstvím potom vesnice sdílela své osudy již natrvalo. Na panství vznikly rozsáhlé soustavy rybníků, tehdy jedny z nejvýznamnějších v Čechách. Srnojedy byly začleněny do rychty Jezbořické. V polovině 16. století bylo v Srnojedech sedm selských gruntů a jedna výsadní hospoda. V roce 1560 byl nucen Jaroslav z Pernštejna prodat zadlužené pardubické panství králi Ferdinandovi I. To se tak napříště stalo královským komorním panstvím. Do třicetileté války se velikost a rozsah Srnojed příliš nezměnil, Srnojedy na panství patřily k malým vesnicím. V průběhu třicetileté války pak většina statků zpustla, ale poté sem přišli noví obyvatelé a vrátili se i někteří starousedlíci.\n\nNejvětší změny ve vývoji obce nastaly ve 20. století. Rozrostl se počet obyvatel obce, ve třicátých letech sem byla zavedena elektřina. Největší zemědělská usedlost - Srnojedský dvůr, který stojí osamocen v polích na příjezdu směrem od Pardubic - v průběhu let změnil několik majitelů a dnes je z této usedlosti průmyslový areál. V roce 1933 vznikl v obci hasičský sbor a začala se stavět hasičská zbrojnice. Do obce byl zaveden telefon. Postavilo se zdymadlo na Labi s odpadním kanálem. Ve 40. letech se začala budovat vodní elektrárna. V padesátých letech si občané začali stavět nové rodinné domky na pozemcích, které patřily k Srnojedskému dvoru. Vznikla tak nová zástavba. V této době také Jednota postavila v centru obce nový obchod se smíšeným zbožím. Začátkem 70. let si občané svépomocně postavili pohostinství v obci a následně (po prodeji Jednotě), dokončili velký kulturní dům.\n\nKoncem 80. let a začátkem 90. let začala obec psát svou novodobou historii. Od roku 1994 je obec samostatná, se svým vlastním zastupitelstvem, a o rok později začala výstavba nových inženýrských sítí. Obci se nevyhnula ani povodeň v roce 1997, která zatopila několik pozemků v okolí Zdymadla a ve staré části obce. V roce 1998 byl obci schválen heraldický znak, který vychází z názvu obce.\n\nK 1. červenci 2010 měla obec 654 obyvatel. K nárůstu obyvatel významně přispěla výstavba 92 rodinných domků s nájemním bydlením, kterou obec zahájila v roce 1999 a uzavřela ji v průběhu roku 2002. Obci se na ni podařilo získat rozsáhlé státní dotace. Mimo této ucelené výstavby přibylo v obci ještě asi 30 rodinných domů, které si zde stavěli občané individuálně.\n\n\n\n\n"}
{"id": "115994", "url": "https://cs.wikipedia.org/wiki?curid=115994", "title": "Srch", "text": "Srch\n\nObec Srch se nachází v okrese Pardubice, kraj Pardubický. Žije zde obyvatel.\n\nPrvní písemná zmínka o obci pochází z roku 1436.\n\n\n\n"}
{"id": "115996", "url": "https://cs.wikipedia.org/wiki?curid=115996", "title": "Vojkovice (okres Frýdek-Místek)", "text": "Vojkovice (okres Frýdek-Místek)\n\nObec Vojkovice ( \"\") se nachází v okrese Frýdek-Místek v Moravskoslezském kraji. Žije zde obyvatel. Vojkovice spadají pod římskokatolickou farnost Dobratice. \n\nPrvní písemná zmínka o obci pochází z roku 1520.\nPravděpodobně byly Vojkovické pozemky majetkem \"tluků\" z Tošanovic.\nZa Rakouska-Uherska si místní obyvatelé přidělávali taháním vozů přes místní potok Lučinu. Jistou zajímavostí je že obec nemá kostel, ten je však nahrazen kaplí, ve která se využívá Dobratickou farností asi 5krát ročně. Během 2. světové války byla část obce v Protektorátu Čechy a Morava a část byla součástí říše. Hranici tvořila řeka Lučina. \nPrvní zmínka o zřízení hospody v areálu nynějšího Koníčkova dvora u brodu na břehu říčky Holcziny je z roku 1798. V záznamech Státního archivu v Opavě z roku 1820 je již budova vedena pod číslem 49 jako panská hospoda Wirthaus (Hostinec). Příchod židovské rodiny Glesingerů do Vojkovic není přesně znám, ale odhaduje se, že to bylo někdy v roce 1840. Výroba lihu začala, podle zápisu Obchodní komory v Opavě, 2. listopadu 1864. Proslulý byl především likér Vojkovská hořká, který sestával z 53 bylin a svého času patřil k uznávaným žaludečním likérům. Výroba lihu byla zastavená v roce 1948, definitivní tečkou byl pak rok 1952, kdy byla budova přestavěna na kravín. Novodobá historie objektu se začala psát po roce 1989, kdy zde začala působit zemědělská firma TOZOS. Ta zde zřídila jatka. V průběhu let se dalším majitelem objektu stala firma Těšínské jatky. V listopadu 2016 koupil objekt s přilehlými parcelami majitel Pivovaru Koníček Mojmír Velký a dal tak impuls k zahájení činnosti firmy Vojkovický pivovar, s.r.o.\nKaždý rok v létě je ve Vojkovicích pořádán Vojkovický den a minifestival Výkvět.V zimě před Vánoci je již tradičně pořádán jarmark s vystoupením MŠ. \nAkce pivovaru koníček:\n\n\nVe Vojkovicích se také každoročně konají akce Mateřské školy jako; \n\nOd roku 2006 se ve Vojkovicích vaří pivo Koníček. \nMimo klasické ležáky se zde vaří i medové speciály jako Čmelák, Vosa nebo také speciál na Vojkovický den \"Vojkovičan\".\nPivovar vedený Mojmírem Velkým se těší oblibě místních i turistů-cyklistů a Koníček se čepuje v celém okrese, ojediněle i v republice. \n\n\n\nVe Vojkovicích se nachází dohromady 4 vodní toky. \n\n\nVe Vojkovicích účinkují spolky:\n\n\nV obci je provozována na ploše bývalého letiště betonárna Skanska, prodávající betonové směsi. \n\nLubomír Pokluda fotbalista *1958 \n"}
{"id": "115997", "url": "https://cs.wikipedia.org/wiki?curid=115997", "title": "Krmelín", "text": "Krmelín\n\nKrmelín () je obec, která se nachází v okrese Frýdek-Místek v Moravskoslezském kraji. Žije zde obyvatel.\n\nObec se rozkládá na severovýchodě okresu Frýdek-Místek a hraničí s ostravskou aglomerací. Terénem se řadí do Podbeskydské pahorkatiny. Nadmořská výška je maximálně 332 metrů (Krmelínský kopec, tzv. Krmelák), průměrná nadmořská výška je 247 metrů. Rozloha je 503 hektarů – dle výměry je Krmelín zařazen do skupiny malých obcí. Obec má tvar trojúhelníku.\n\nPrvní písemná zmínka o Krmelíně se nachází v latinsky psané listině z roku 1447. Najdeme v ní slova \"in villa Krmelyn\" (ve vesnici Krmelíně).\n\nV paskovské kronice je psáno, že ves Krmelín má zřídlo velice dobré pitné vody, u kterého zůstávají formani stát a krmí a napájejí své koně. Vedla tu totiž formanská cesta přes Hukvaldy, Brušperk, Starou Ves do Ostravy. Od slova \"krmiti\" je prý totiž odvozen název vesnice.\n\nExistuje však jiný výklad vzniku tohoto jména. Mohlo totiž též vzniknout příponou -ín od osobního jména Krmela. Toto příjmení Krmela (Grmela) vzniklo asi od obecního jména grmela, majícího význam nešika, klacek.\n\n\n"}
{"id": "115998", "url": "https://cs.wikipedia.org/wiki?curid=115998", "title": "Aarhuská úmluva", "text": "Aarhuská úmluva\n\nAarhuská úmluva je obecný termín pro Úmluvu Evropské hospodářské komise OSN o přístupu k informacím, účasti veřejnosti na rozhodování a přístupu k právní ochraně v záležitostech životního prostředí. Propojuje v sobě práva životního prostředí s lidskými právy. Je nejdůležitějším právně závazným mezinárodním dokumentem, který na účast veřejnosti nahlíží komplexně a považuje ji za nezbytnou v souvislosti s ochranou životního prostředí. Na důležitosti nabývá i tím, že zahrnuje související právo na informace a zabývá se právní ochranou.\n\nÚmluva byla sjednána jako výsledek čtvrté konference ministrů životního prostředí regionu Evropské hospodářské komise OSN „Životní prostředí pro Evropu“ v Aarhusu (Dánsko) 25. června 1998. Úmluvu tehdy podepsalo 35 zemí Evropy a Střední Asie. V platnost úmluva vstoupila 30. října 2001, kdy ji ratifikovalo 16 zemí. Úmluva byla ratifikována 47 stranami včetně Evropské unie. \nČeská republika Aarhuskou úmluvu podepsala 25. června 1998. Úmluvu podepsal Martin Bursík. K ratifikaci došlo o šest let později, 6. července 2004, kdy byla úmluva přijata Parlamentem a podepsána prezidentem ČR. V platnost pro Českou republiku Aarhuská úmluva vstoupila 4. října 2004.\n\nSmlouva zavazuje státy, nikoliv jednotlivce. Úmluva má přednost před vnitrostátním právem, a tak je nutné vykládat české právo v souladu s požadavky Aarhuské úmluvy.\n\nPro Českou republiku z právního hlediska Aarhuská úmluva znamená dvojí vázanost a dvojí kontrolu dodržování. Důvodem je to, že 17. 2. 2005 ratifikovala Evropská unie Aarhuskou úmluvu jako celek. Z toho pro Českou republiku vyplývá, že úmluva je součástí jak mezinárodního práva, tak komunitárního práva. \n\nPodpis pod Aarhuskou úmluvu zavazuje členské státy k tomu, aby zajistily informace o stavu životního prostředí a jeho dopadech na lidské zdraví pro každého. Rozhodování veřejnosti je závislé na informacích. Úplnost, přesnost a aktuálnost informací je důležitá pro efektivní účast veřejnosti, proto je obsahem prvního pilíře přístup k informacím.\n\nPřístup k informacím je dvojího druhu:\n\na) aktivní- aktivní činnost orgánů; aktivní přístup znamená, že veřejnost má právo získávat informace tak, že veřejná správa je povinna shromažďovat a šířit informace sama od sebe a lidé se jich tím pádem nemusí dožadovat (např. zprávy o stavu životního prostředí)\n\nb) pasivní- na základě žádosti; pasivní přístup je založen na požadování informací od orgánů veřejné zprávy a povinností orgánů veřejné správy na tyto požadavky odpovídat a informace poskytovat \n\nÚčinnost pilíře je závislá na přístupu k informacím. Tento pilíř má tři části:\n\n1. veřejnost může být ovlivněna rozhodováním o specifické činnosti nebo na rozhodování může mít nějaký jiný zájem. Jde o zapojení veřejnosti do rozhodování o konkrétních činnostech nebo záměrech, které mohou mít významný dopad na životní prostředí, například stavba velkých budov\n\n2. účast veřejnosti při tvorbě plánů a politik týkajících se životního prostředí, například územní plánování\n\n3. účast veřejnosti na přípravě zákonů, pravidel a právně závazných norem souvisejících s životním prostředím\n\nOproti právu na informace pracuje tento pilíř s pojmem dotčená veřejnost. Některá práva zapojování má pouze dotčená veřejnost. Je to hlavně dotčená veřejnost, kdo má mít zaručené právo účasti při rozhodování. Účast dotčené veřejností má mít vliv na vyšší transparentnost vedených řízení, zajistit veřejnou kontrolu a zvýšit kvalitu přijímaných rozhodnutí.\n\nČeská právní praxe dotčené veřejnosti nepřiznává dostatečný rozsah práv Jedná se zejména o právní úpravu ve stavebním zákoně. Účast je tak umožněna pouze vlastníkům nebo sem patří další práva věcného charakteru, a tak například nájemníci jsou z procesu vyloučeni. Tento právní stav se dostal do rozporu s Aarhuskou úmluvou. Výbor pro plnění Aarhuské úmluvy uvedl, že dochází k omezování postavení jednotlivců v oblasti užívání půdy a stavebních povolení. Česká republika tak nedodržuje část úmluvy. Znění stavebního zákona se nezměnilo a nadále se mohou účastnit rozhodování jen ti, kteří uplatňují vlastnické právo.\n\nTento pilíř poskytuje veřejnosti mechanismus k přímému prosazování práva životního prostředí. Pomáhá prosazovat oba předchozí pilíře. Slouží k tomu, aby zajistil vynutitelnost standardů Aarhuské úmluvy, ale také vynutitelnost dalších předpisů dané země souvisejících s životním prostředím.\n\nV praxi to znamená, že veřejnost má možnost požadovat přezkoumání potenciálního porušování svých práv u soudu nebo jiného nezávislého orgánu, který je zřízen státem – například, aby byly zpřístupněny informace, které byly státní správou zamítnuty.\n\n"}
{"id": "116003", "url": "https://cs.wikipedia.org/wiki?curid=116003", "title": "Starý Mateřov", "text": "Starý Mateřov\n\nObec Starý Mateřov se nachází v okrese Pardubice, kraj Pardubický. Žije zde  obyvatel. Do obce jezdí linka Dopravního podniku města Pardubic číslo 24.\n\nPrvní písemná zmínka o obci pochází z roku 1227.\n\n\n"}
{"id": "116004", "url": "https://cs.wikipedia.org/wiki?curid=116004", "title": "Milotice nad Opavou", "text": "Milotice nad Opavou\n\nObec Milotice nad Opavou se nachází v okrese Bruntál v Moravskoslezském kraji. Žije zde obyvatel.\n\nObec se nečlení na části, ale má dvě katastrální území:\n\n\nPrvní písemná zmínka o obci pochází z roku 1288 a byly ve vlastnictví Beneše z Branice. Název je odvozen podle majitele a zakladatele obce Miloty z Dědic z rodu Benešiců. Další zmínka je z roku 1377, kdy byla připojena ke krnovskému panství.V 15. století pusté obce Milotice a Jelení připadlo pánům z Vrbna, kteří obnovili ves Jelení. Milotice obnovil v roce 1508 Hanuš Lichnovský z Vosic. V 19. století obě obce byly začleněny do okresu Bruntál a vroce 1959 byly sloučeny.\n\nOd 1. ledna 1979 do 31. prosince 1991 byly Milotice nad Opavou, včetně své tehdejší osady Jelení (od roku 1992 se přestala uvádět), částí města Bruntál.\n\nPočet obyvatel Milotic nad Opavou (včetně Jelení) podle sčítání nebo jiných úředních záznamů:\nV Miloticích nad Opavou je evidováno 210 adres : 177 čísel popisných (trvalé objekty) a 33 čísel evidenčních (dočasné či rekreační objekty). Při sčítání lidu roku 2001 zde bylo napočteno 118 domů (78 v Jelení, 40 ve vlastních Miloticích), z toho 113 trvale obydlených.\n\n\n"}
{"id": "116005", "url": "https://cs.wikipedia.org/wiki?curid=116005", "title": "Želechovice", "text": "Želechovice\n\nObec Želechovice (německy \"Selechowiz\") se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1078. Od 1. května 1974 do 23. listopadu 1990 byla součástí města Uničov.\n\n\n\n"}
{"id": "116006", "url": "https://cs.wikipedia.org/wiki?curid=116006", "title": "Svésedlice", "text": "Svésedlice\n\nSvésedlice jsou obcí ležící v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1370.\n\n\nSamospráva obce se v roce 2016 zapojila do vyvěšování moravské vlajky 5. července.\n\n\n"}
{"id": "116016", "url": "https://cs.wikipedia.org/wiki?curid=116016", "title": "Zermelova–Fraenkelova teorie množin", "text": "Zermelova–Fraenkelova teorie množin\n\nZermelova-Fraenkelova teorie množin (ZF) je nejrozšířenější axiomatickou soustavou teorie množin, která je sama o sobě nebo v některých mírných modifikacích používána jako základ pro většinu dalších odvětví matematiky včetně algebry a matematické analýzy. ZF teorie může být například doplněna o axiom výběru - v takovém případě je označována jako ZFC (písmeno C značí výběr, z anglického \"choice\").\n\nPrincipem ZF je postupná konstrukce množin - objektů množinového univerza - z několika základních axiomů tak, aby vzniklá teorie byla dostatečně bohatá (je třeba umožnit existenci nespočetných množin typu reálných čísel, existenci shora neomezené řady nekonečných kardinalit), ale zároveň neumožňovala existenci množin použitých v paradoxech klasické intuitivně pojaté teorie množin (např. Russellův paradox, Buraliův-Fortiho paradox).\n\nAxiomatická teorie množin slouží k tomu, aby bylo pomocí množin možné zkonstruovat všechny matematické objekty (grupy, funkcionály, přímky, grafy atd.) a aby z axiomů, které popisují vlastnosti množin, bylo možno odvodit právě všechna pravdivá matematická tvrzení ze všech oblastí matematiky (pravděpodobnost, diferenciální rovnice, abstraktní algebra, teoretická informatika atd.).\n\nZermelova-Fraenkelova teorie množin je nejpoužívanější z takovýchto axiomatických systémů.\n\nVzhledem k výše uvedeným faktům je možné každé matematické tvrzení odvodit z následujících axiomů (spolu s axiomem výběru). Kromě těchto předpokladů nepředpokládáme o množinách naprosto nic; proto jsou mezi axiomy zdánlivě samozřejmá tvrzení, jako je axiom dvojice či extenzionality apod.\n\nMnožiny, které mají stejné prvky, se rovnají.\nTento axiom uvádí do souvislosti dva základní operátory jazyka teorie množin - operátor rovnosti a operátor náležení. Tvrdí zjednodušeně řečeno, že rovnost dvou množin záleží pouze na prvcích, které obsahují (což není úplně samozřejmé - například rovnost vektorů v lineární algebře závisí nejen na prvcích vektoru, ale i na jejich pořadí).\n\nJe-li F(x,y) formule jazyka teorie množin v proměnných x,y, která je navíc zobrazením (tj. pokud F(x,y) a F(x,z), pak y = z) pak každý výrok\n\"Pro každou množinu a existuje množina b obsahující právě všechny obrazy prvků množiny a v zobrazení F(x,y)\"\nje axiomem ZF.\n\nJednoduše řečeno: pokud mám rozumně definované (jazykem teorie množin) zobrazení, pak obrazem množiny v tomto zobrazení je opět množina.\n\nPoznámka: Schéma axiomů nahrazení není v pravém slova smyslu axiom - jedná se o metajazykový návod, podle něhož lze vytvořit teoreticky neomezený počet axiomů.\n\nZ historických důvodů je do axiomatiky ZF často zahrnováno také následující schéma axiomů vydělení - toto schéma je důsledkem obecnějšího schématu axiomů nahrazení, není tedy pro budování teorie množin nezbytně nutné. Zmiňuji jej zde, protože bylo součástí původní Zermelovy teorie množin, ze které vzešla ZF mimo jiné právě přidáním schématu nahrazení:\n\nJe-li F(x) formule jazyka teorie množin v proměnné x, která neobsahuje volně proměnnou b, pak každý výrok\n\"Pro každou množinu a existuje množina b, která obsahuje právě ty prvky množiny a, pro které platí formule F(x)\"\nje axiomem ZF.\n\nJednoduše řečeno: pokud si zvolím jakékoliv rozumné kritérium (tj. kritérium popsatelné formulí jazyka teorie množin), pak pomocí něj mohu vybrat prvky z množiny - a výsledkem je opět množina. Díky tomuto kritériu lze tedy z větší množiny zkonstruovat pomocí různých formulí různé „menší“ množiny - má smysl mluvit o podmnožině:\n\nDíky schématu axiomů vydělení má dobrý smysl mluvit o prázdné množině (značení formula_5), tj. množině, která neobsahuje žádné prvky - stačí dosadit za F(x) formuli „x se nerovná x“.\n\nDíky schématu axiomů vydělení má dobrý smysl mluvit o průniku dvou množin - stačí použít jako F(x) formuli formula_6 a mám zaručenou existenci množiny formula_7, která obsahuje prvky z a, které zároveň splňují F(x), tj. patří do c.\n\nPro každé dvě množiny a,b existuje množina c obsahující právě tyto dvě množiny.\n\nKonečně axiom, u kterého není moc o čem přemýšlet - pokud vezmu dvě množiny a,b, pak mohu vytvořit množinu (značenou obvykle {a,b}), která obsahuje dva prvky: a a b. Pokud navíc vezmu a = b, dostávám jednoprvkovou množinu značenou {a}.\n\nPoznámka: Aby v tom byl ještě větší zmatek, ani axiom dvojice není v pravém slova smyslu axiom ZF - lze jej dokázat ze schématu nahrazení a axiomu potence. Axiom dvojice byl opět součástí Zermelovy axiomatické teorie, která neobsahovala schéma nahrazení.\n\nPro každou množinu a existuje množina b, která obsahuje právě všechny prvky prvků množiny a.\n\nMnožina, jejíž existenci zaručuje tento axiom, je obvykle nazývána sumou množiny a, značí se:\n\nPokud mi axiom dvojice umožňoval vytvářet „nadřazenou“ množinu v hierarchii náležení, pak axiom sumy mi naopak umožňuje vytvářet množiny z „podřízených“ prvků - tj. prvků prvků, prvků prvků prvků, prvků prvků prvků prvků,…\n\nPoznámka: Zde je na místě připomenout, že objektem ve světě teorie množin je vždy a pouze množina. Pokud chci například mluvit o přirozených nebo reálných číslech, musím si je „zkonstruovat“ jako množinu množin, které lze seřadit tak, aby to odpovídalo intuitivní představě o vlastnostech příslušného souboru čísel.\n\nDíky axiomu sumy a axiomu dvojice má dobrý smysl mluvit o sjednocení dvou množin formula_11 - jedná se o sumu dvouprvkové množiny formula_12\n\nPro každou množinu a existuje množina b, která obsahuje právě všechny podmnožiny množiny a.\n\nMnožina, jejíž existenci zaručuje tento axiom, je obvykle označována jako potenční množina množiny a, značí se formula_14.\n\nPoznámka: Schéma axiomů vydělení nám zajišťuje existenci podmnožin - mohu je konstruovat pomocí jednotlivých formulí jazyka teorie množin. Je tedy jen logické, že tyto podmnožiny sdružím do jedné „množiny podmnožin“. I přes tuto svoji „intuitivní“ správnost je axiom potenční množiny překvapivě silný - pokud existuje alespoň jedna nekonečná množina (viz axiom nekonečna), pak z tohoto axiomu vyplývá existence nekonečně mnoha nekonečných kardinalit, jak o tom mluví Cantorova věta.\n\nExistuje množina přirozených čísel (přesněji množina, která obsahuje prázdnou množinu a pro každý svůj prvek x také sjednocení x a {x}).\n\nPoznámka: Tento axiom nezaručuje pouze existenci nějaké množiny - zajišťuje existenci alespoň jedné nekonečné množiny. V některých alternativních modelech je proto nahrazován slabším axiomem existence množiny: Existuje alespoň jedna množina: formula_16.\n\nTento axiom se trochu vymyká ostatním - zaručuje existenci jedné konkrétní množiny, ale zato (když už, tak už) nekonečné. Podívejme se, co vlastně tato množina (v teorii množin označovaná obvykle formula_17 nebo formula_18) obsahuje.\n\nDostáváme tak strukturu, která nápadně připomíná přirozená čísla v jejich intuitivně používaném významu - každé číslo obsahuje v sobě všechna menší (předcházející) a množina přirozených čísel je pak obsahuje všechny:\n\nZajímavým důsledkem axiomu nekonečna je Goodsteinova věta, která se týká výhradně konečných přirozených čísel, ale nelze ji dokázat bez přijetí axiomu nekonečna nebo nějaké jeho obdoby.\n\nPro každou množinu \"a\" platí, že pokud je neprázdná, pak obsahuje alespoň jeden prvek \"b\", který má s \"a\" prázdný průnik.\n\nPoznámka: Tento axiom se podstatně liší od všech ostatních, které mají konstrukční charakter - dávají návod, jak z nějaké již existující množiny vytvářet další množiny. Naproti tomu axiom fundovanosti je obecnou charakteristikou všech myslitelných množin - zabraňuje existenci „ošklivých množin“ - například množiny, která by byla sama sobě prvkem, nebo dvojice množin \"a, b\", kde formula_24 a zároveň formula_25.\n\nJe-li ZF bezesporná, nelze v ní axiom výběru dokázat ani vyvrátit. (Tento výsledek lze dokázat nejen v ZF, ale i v mnohem slabší Peanově aritmetice). Proto je ZF bezesporná právě tehdy, je-li bezesporná ZFC.\n\nZ druhé Gödelovy věty o neúplnosti vyplývá, že pokud je ZFC bezesporná, pak její bezespornost nelze v ZFC dokázat. \n\nVšeobecně se věří, že ZFC je bezesporná (očekávat od teorie, že přesně popíše platné matematické teorémy, je nesrovnatelně silnější předpoklad, než její bezespornost), ale z výše uvedeného důvodu to nelze dokázat. Pokud bude nalezen důkaz bezespornosti ZFC, bude to (paradoxně) znamenat, že je sporná. \n\nV Kelleyově-Morseově teorii množin sice lze bezespornost ZFC dokázat, ovšem to nemá velkou váhu; KM je jen jedním z mnohých možných zesílení ZFC. Výsledky, k nimž je zapotřebí silnějších axiomů, než ZFC, nejsou v matematice pokládány za prokázané. Jinými slovy, ZF plus axiom výběru je systém axiomů (ustálený po bouřlivých dohadech), o němž předpokládáme, že popisuje matematické pravdy.\n\nStudium modelů teorie množin má význam proto, že podle Gödelovy věty o úplnosti je matematické tvrzení dokazatelné v teorii T, právě když platí v každém jejím modelu. Pokud tedy dokážeme zkonstruovat model ZFC, v němž nějaká matematická hypotéza platí, a model, v němž neplatí, pak jde o tvrzení, které nelze dokázat ani vyvrátit.\n\nMnoho takto nerozhodnutelných tvrzení má praktický dopad na další obory matematiky, například matematickou analýzu (příkladem je hypotéza kontinua). Všechny výsledky tohoto druhu (že něco nejde z axiomů ZFC dokázat) jsou ovšem formulovány s podmínkou \"Pokud je ZFC bezesporná\", neboť její bezespornost z výše zmíněných důvodů nelze ověřit. \n\nModel ZFC nelze konstruktivně popsat, neboť to by bylo důkazem bezespornosti ZFC. Důkaz tedy předpokládá, že existuje model ZFC, a z něj zkonstruuje jiný model, v němž neplatí tvrzení, jehož nedokazatelnost z axiomů ZFC je třeba demonstrovat. Tímto způsobem bylo například roku 1962 metodou forcingu dokázáno, že axiom výběru ani hypotézu kontinua nelze z axiomu ZF \"vyvrátit\" (je-li ZF bezesporná). Že je nelze ze ZF \"dokázat\", to dokázal Kurt Gödel již o několik desetiletí dříve, neboť to lze prokázat bez studia modelů.\n\nModelem ZF může být jakákoli množina M s binární relací R (reprezentující náležení), pokud jsou v ní splněny axiomy. Zvláštní význam mají ovšem modely, kde R je přímo relace náležení. Mezi nimi mají významné postavení \"tranzitivní modely\", v nichž množina M je tranzitivní (obsahuje všechny \"prvky svých prvků\"). Mostowského věta o kolapsu umožňuje určit postačující podmínky k tomu, aby model ZF byl izomorfní s tranzitivním modelem.\n\nDalší důležitá nerozhodnutelná tvrzení jsou Axiom konstruovatelnosti a Suslinova hypotéza.\n\n\n"}
{"id": "116017", "url": "https://cs.wikipedia.org/wiki?curid=116017", "title": "Vlčí jezero", "text": "Vlčí jezero\n\nVlčí jezero je antropogenní jezero, které se nachází na severovýchodním úpatí Děčínského Sněžníku na levé straně silnice mezi obcemi Maxičky a Sněžník, necelé 4 km směrem od \"Maxiček\" v okrese Děčín. Jezero má rozlohu 0,44 ha a má hladinu v nadmořské výšce 475,8 m.\nDo jezera přitéká bažinatou říční deltou na jeho západním rohu Bělský potok, což je ve skutečnosti oddělená část Ostružníku tzv. umělým rozvodím (bifurkací) nacházející se cca 200 m západně od jezera. Mezitím Ostružník obtéká severně jezero a pokračuje po vrstevnici do Maxiček. Dále ještě do jezera ústí bezejmenný potok z jihu, který je také v podstatě umělou strouhou, přivádějící vodu z pramínků na východním svahu kopce zvaného \"Na Hvězdě\" (\"Pod Koňskou hlavou\"). Jezero je uzavřeno masivní hlinitou hrází dlouhou asi 125 m, širokou v koruně 5 m s převýšením zhruba 1,5 m nad hladinou. V její severní snížené části je zděná propusť, kterou voda z jezera odtéká.\n\nJezero není přírodního původu. Je to ve skutečnosti bývalý rybník Neustallteich, u něhož bylo dalšími úpravami zrušeno stavidlo. Od této doby funguje tato vodní nádrž v režimu průtokového jezírka. Rybník Neustallteich je doložený z konce 16. století, tj. z doby, kdy zde hospodařili rytíři z Bünau. Jeho původní účel není znám, ale název Neustallteich, což znamená \"Rybník u nové stáje\", svádí k domněnce, že sloužil k zadržování vody k napájení dobytka. Nové pojmenování je vykládáno jako, že slovo \"vlčí\" znamená zdivočelý, zvlčilý, čili \"Zdivočelý rybník\". Dalším výklad jména se datuje do léta roku 1947, kdy u tohoto rybníka tábořili skauti z tehdejšího bynovského oddílu. Rybník se stal oblíbeným místem \"smečky vlčat\", kteří mu začali přezdívat Vlčí jezírko.\n\nNa Ostružníku se uprostřed lesa cca 200 metrů západně před vtokem (Bělského potoka) do Vlčího jezera nachází umělé rozvodí (bifurkace), kde se tok rozděluje. Samotný Ostružník jako levá, avšak mnohem menší větev pokračuje po vrstevnici do Maxiček, zatímco Bělský potok se jako pravá, avšak mnohem mohutnější větev vlévá do Vlčího jezera.\nStavba rozvodí je bohužel ve velmi špatném stavu (rok 2017). Před několika lety došlo k poškození dna koryta, což zapřičinilo částečné zborcení a kvůli tomu většina vody (asi přes 90%) teče do Bělského potoka. Dno pravděpodobně propouští zbylé množství vody, která po cca 15 metrech opět vyvěrá v druhém korytě a proto není Ostružník od bifurkace zcela vyschlý.\nPřímo k místo, které se nachází cca 130 m jižně od silnice Děčín – Sněžník (III/25852), nevede žádná cesta. Samotná stavba je už nějaký čas zarostlá vegetací a přístup k ní tudíž není úplně snadný.\n\nJezero je vzdálené cca 700 m od křižovatky, z níž vede odbočka na Kristin Hrádek. Na této křižovatce je zastávka autobusu, malé parkoviště a přístřešek. Křižovatkou prochází zeleně značená turistická cesta z Maxiček na Děčínský Sněžník. K jezeru vede lesní silnička (cyklostezka) pokračující po východním a jižním úbočí do obce Sněžník. Vjezd pro automobily je povolen pouze k parkovišti nedaleko hráze jezera. Pod parkovištěm je palouček s lavičkami, na který navazuje malá písečná pláž. Lavičky k posezení jsou rovněž na hrázi jezera. Koupání ve vodě, která je velmi studená, znepříjemňují hojné vodní rostliny. Jezero se dá obejít po lesní pěšince.\n\nOkolí jezera je porostlé smíšeným lesem s velkým zastoupením břízy a je vyhlášenou houbařskou oblastí. Rostou zde borůvky. Hladina jezera je porostlá vodními rostlinami zejména rdestem a vysazenými lekníny a můžeme na ní pozorovat kachny. V jezeře je vysazen pstruh obecný a siven americký.\n\nNedaleko jezera u silnice v místě zvaném \"U cestářské boudy\" je pomníček hajného Václava Chocholatého z Jalůvčí, který zde zahynul při havárii nákladního automobilu s dřevem 24.9.1958.\n"}
{"id": "116018", "url": "https://cs.wikipedia.org/wiki?curid=116018", "title": "Skrbeň", "text": "Skrbeň\n\nObec Skrbeň (latinsky \"Scriben (1174),\" německy \"Kierwein (1771)\") se nachází v Olomouckém kraji, okres Olomouc. Svým územím zasahuje na severu do CHKO Litovelské Pomoraví. Žije zde obyvatel.\n\nOblast kolem dnešního zastavěného území byla hojně osídlena již v pravěku. Přítomnost lidí dokládají archeologické nálezy z mladší doby kamenné na Hradisku, které se nachází v těsné blízkosti obce. Archeologové zde objevili kůlové jamky či zásobnicové jámy, kamenné nástroje, střepy keramických nádob a dokonce i pozůstatky koster.\n\nPrvní písemnou zmínkou je zápis z roku 1174, kdy obec přešla do majetku olomoucké kapituly. Poté byla zhruba od 13. století do roku 1848 v držení drobné šlechty. Od té doby funguje jako samostatná obec (s výjimkou let 1980-1990, kdy spadala pod Horku nad Moravou).\n\n\n\nObcí Skrbeň prochází mnoho silnic třetí třídy. Nejdůležitější silnice třetí třídy spojuje Skrbeň s Horkou nad Moravou.\n\nDopravní spojení na znamení: Do obce Skrbeň zajíždí každodenně autobusová linka IDSOK č. 18. V obci se nachází železniční zastávka na trati č. 275 Olomouc - Drahanovice.\n\n\n"}
{"id": "116019", "url": "https://cs.wikipedia.org/wiki?curid=116019", "title": "Nebřehovice", "text": "Nebřehovice\n\nObec Nebřehovice se nachází v okrese Strakonice, kraj Jihočeský, zhruba 5 km vjv. od Strakonic. Žije zde obyvatel.\n\nPrvní písemná zmínka o vesnici pochází z roku 1253, kdy zde sídlil Petr z Nebřehovic, zakladatel vladyckého rodu Nebřehovských z Nebřehovic. Jedním z nich byl Střízek z Nebřehovic připomínaný roku 1410, po jehož smrti vdova Běta, rozená Kočková z Milenovic, prodala roku 1426 nebřehovický dvůr Oldřichu Kočkovi z Milenovic. Jeho potomkům statek patřil až do doby před rokem 1532, kdy Jan Kočka prodal Nebřehovice s tvrzí, dvorem a vesnicemi Sedlíkovice a Zorkovice Janovi z Rožmberka. Rožmberkům vesnice patřila až do roku 1593, kdy ji Petr Vok z Rožmberka prodal Adamovi ze Šternberka. V té době už byla tvrz pustá a později byla na jejím místě postavena kovárna.\n\nObec Nebřehovice se skládá ze dvou částí na dvou stejnojmenných katastrálních územích.\n\n\n"}
{"id": "116020", "url": "https://cs.wikipedia.org/wiki?curid=116020", "title": "Nošovice", "text": "Nošovice\n\nObec Nošovice (polsky \"Noszowice\", německy \"Noschowitz\"), slezská obec se nachází v okrese Frýdek-Místek v Moravskoslezském kraji. Žije zde obyvatel. Obcí protéká řeka Morávka.\n\nObecní znak tvoří vrchní žlutá a dolní černá část. Ve vrchní žluté jsou zobrazeny nástroje symbolizující zemědělství a pivovarnictví. Ve spodní části, která má černé pozadí, a symbolizuje tak noc, je vyobrazena nůše, ve kterých se nosily látky na panskou valchu.\n\nPrvní písemné zmínky o obci, tehdy pod názvem \"Potměnošovice\", pocházejí z roku 1573. Jméno Nošovice se objevuje až v roce 1664.\n\n\nV Nošovicích se tradičně vyrábí kysané zelí. Výrobce Zemědělské družstvo vlastníků Nošovice používá převážně ruční výrobu včetně šlapání nohama. V roce 2007 získalo \"Nošovické kysané zelí\" ochrannou registraci Evropské unie.\nV druhé polovině 60. let 20. století začala v centru obce výstavba pivovaru Radegast, ve kterém byla první várka piva uvařena v roce 1970. V roce 1990 proběhla privatizace podniku, který je od roku 1999 součástí mezinárodního koncernu SABMiller. Pivovar vyrábí pivo pod svým názvem Radegast.\n\nV letech 2006 až 2008 probíhala v těsné blízkosti obce výstavba automobilky jihokorejského koncernu Hyundai. Továrna Hyundai Motor Manufacturing Czech patří v současnosti mezi největší automobilové výrobce v České republice.\n\nDopad výstavby obří automobilky na malou obec včetně pohnutých výkupů pozemků zpracovává celovečerní dokumentární film Víta Klusáka \"Vše pro dobro světa a Nošovic\" natáčený v letech 2006–2010 .\n\nV roce 2018 vydal teolog a překladatel Alexandr Flek knihu Parabible, která je volnou parafrází novozákonních evangelií a jejich doby. Podle parabible se Ježíš narodil v Berouně a bydlí v Nošovicích.\n\n\n"}
{"id": "116021", "url": "https://cs.wikipedia.org/wiki?curid=116021", "title": "Svatoňovice", "text": "Svatoňovice\n\nObec Svatoňovice () se nachází v okrese Opava v Moravskoslezském kraji na jižním břehu vodní nádrže Kružberk. Žije zde obyvatel.\n\nTéměř celý katastr obce leží ve Slezsku, ale nepatrná okrajová severozápadní část katastru \"(část výše zmíněné vodní nádrže, rozkládající se na zatopeném levém břehu potoka, který do této vodní nádrže přitéka)\" původně náležela ke dříve čistě moravskému katastrálnímu území Budišov nad Budišovkou.\n\nPrvní písemná zmínka o obci pochází z roku 1377.\n\n\n\n"}
{"id": "116022", "url": "https://cs.wikipedia.org/wiki?curid=116022", "title": "Jedousov", "text": "Jedousov\n\nObec Jedousov se nachází v okrese Pardubice, kraj Pardubický. Žije zde  obyvatel.\n\n\nPrvní písemná zmínka o obci pochází z roku 1545.\n\n\n"}
{"id": "116023", "url": "https://cs.wikipedia.org/wiki?curid=116023", "title": "Selmice", "text": "Selmice\n\nObec Selmice se nachází v okrese Pardubice, kraj Pardubický. Žije zde  obyvatel. Leží 6 km východně od Týnce nad Labem.\n\nPrvní písemná zmínka o obci pochází z roku 1142, kdy byla obec majetkem Opatovického kláštera. Později se obec dostala do vlastnictví cisterciáckého kláštera v Sedlci, ale během husitských válek mu byla odebrána. V roce 1436 bylo týnecké panství králem Zikmundem přepsáno společně s městem Týnec a obcemi Selmice, Chrčice a Krakovany Vaňkovi z Miletínka. V 16. století vesnici získali páni z Pernštejna. Když v roce 1560 prodal Jaroslav z Pernštejna kunětické panství králi Ferdinandovi I., patřili k němu i Selmice. Po zničení kunětického hradu připadly jeho statky pánům z Pardubic. V roce 1831 nechal král František I. postavit severně od Selmic Františkov (\"Franzenshof\") jako pobočku císařského dvorního hřebčína Kladruby pro jedno- až čtyřleté koně.\n\nV roce 1835 bylo v obci \"Selmitz\" ležící v Chrudimském kraji 30 domů, v nichž žilo 230 obyvatel, z toho dvě protestantské a jedna židovská rodina. V obci byl filiální kostel sv. Vavřince. K obci patřil Františkov. Katolickou farností byl Týnec nad Labem, personál Františkova však patřil pod farnost Kladruby.\n\nSelmice se nachází na pravé straně řeky Labe v Polabské nížině. Jižně se nachází tepelná elektrárna Chvaletice.\n\n\n"}
{"id": "116024", "url": "https://cs.wikipedia.org/wiki?curid=116024", "title": "Velká Štáhle", "text": "Velká Štáhle\n\nObec Velká Štáhle (1869–1880 \"Velká Stohla\", 1890 \"Velké Stáhle\" nebo \"Velká Štola\"; německy \"Gross Stohl\") se nachází v okrese Bruntál v Moravskoslezském kraji. Leží mezi Hrubým a Nízkým Jeseníkem, sedm kilometrů od města Rýmařov. Obec leží po obou stranách řeky Moravice těsně za soutokem s Podolským potokem. Obcí prochází železniční trať Rýmařov - Valšov, navazující na Olomouc - Opava. Velká Štáhle tvoří samostatnou obec a nemá místní části. Žije zde obyvatel.\n\nPrvní písemná zmínka o obci pochází z roku 1298. Velká Štáhle měla ve znaku tři klasy.\n\nPočet obyvatel Velké Štáhle podle sčítání nebo jiných úředních záznamů:\nVe Velké Štáhli je evidováno 118 adres, vesměs čísla popisná (trvalé objekty). Při sčítání lidu roku 2001 zde bylo napočteno 103 domů, z toho 90 trvale obydlených. Ke dni 25. 3. 2010 zde žilo 354 obyvatel.\n\nDominantou obce je kostel Nejsvětejší Trojice z roku 1606, ve slohu pozdně gotickém, postavený Janem Kobylkou z Kobylího, pánem ze Sovince.\nDvě kapličky, památník válečným obětem, budova bývalé školy z roku 1909 postavená u 60. výročí vlády císaře Františka Josefa, mateřská škola - výstavná budova z roku 1898, původní budova nádraží z roku 1885, štola z období středověku. Památná tzv. českobratrská lípa.\n\n"}
{"id": "116025", "url": "https://cs.wikipedia.org/wiki?curid=116025", "title": "Trusnov", "text": "Trusnov\n\nObec Trusnov () se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1407.\n\n\n\n"}
{"id": "116026", "url": "https://cs.wikipedia.org/wiki?curid=116026", "title": "Sosnová (okres Česká Lípa)", "text": "Sosnová (okres Česká Lípa)\n\nObec Sosnová (něm. \"Künast\", do roku 1948 česky \"Kynast\") se nachází v okrese Česká Lípa, kraj Liberecký. Žije zde  obyvatel.\n\nPrvní písemná zmínka o obci pochází z roku 1554. Svůj současný název obec získala po roce 1945, když byla doosídlena Čechy. Od 1. července 1980 do 1. srpna 1990 byla obec součástí města Česká Lípa.\n\nNávrh znaku i praporu zpracoval Stanislav Kasík. V březnu 1999 návrhy projednalo obecní zastupitelstvo, v květnu 1999 jej posoudil Podvýbor pro heraldiku a vexilologii PS PČR a 12. července 1999 jej obci předseda Poslanecké sněmovny udělil.\n\n\n\nPůsobila zde řada sportovních klubů:\n\n\n"}
{"id": "116027", "url": "https://cs.wikipedia.org/wiki?curid=116027", "title": "Dobrá (okres Frýdek-Místek)", "text": "Dobrá (okres Frýdek-Místek)\n\nObec Dobrá (polsky \"Dobra\", \"\") se nachází v okrese Frýdek-Místek, v kraji Moravskoslezském. Žije zde obyvatel.\n\nV dřívějších pramenech se obec nazývala \"Dobrá Zemice\" nebo \"Dobrozemice\", německy \"Gutenland\". Dobrá dostala své jméno hlavně díky původnímu lesu, který byl v dřívějších dobách označován za kvalitní, tedy dobrý.\n\nPrvní písemná zmínka o obci pochází z roku 1305.\n\nV roce 1980 se obec spojila s pěti vedlejšími obcemi (Nošovice, Vojkovice, Pazderna, Horní Domaslavice, Dobratice) v jednu velkou obec pod názvem Dobrá.\nV roce 1991 se ty to obce znovu osamostatnily a vytvořila se jedna nová s názvem Nižní Lhoty.\n\nPočet obyvatel po roce 2000\n\n"}
{"id": "116028", "url": "https://cs.wikipedia.org/wiki?curid=116028", "title": "Hnojník", "text": "Hnojník\n\nObec Hnojník ( ', ') se rozprostírá na řece Stonávce v okrese Frýdek-Místek v Moravskoslezském kraji. Žije zde obyvatel. Asi 11 % obyvatelstva tvoří polská menšina.\n\nPrvní písemná zmínka o obci pochází z roku 1305.\n\nS účinností od 1. července 1990 se z obce Hnojník vyčlenily části Dolní Tošanovice, Horní Tošanovice, Řeka, Smilovice, Střítež, Třanovice a Vělopolí a vytvořily se z nich samostatné obce.\n\n\nV obci jsou otevřeny dvě základní školy - s českým a polským vyučovacím jazykem.\n\n\n"}
{"id": "116029", "url": "https://cs.wikipedia.org/wiki?curid=116029", "title": "Bohuňovice (okres Olomouc)", "text": "Bohuňovice (okres Olomouc)\n\nObec Bohuňovice se nachází na Hané v Olomouckém kraji, okres Olomouc, asi 6 km severně od Olomouce a 6 km jižně od Šternberka. Žije zde obyvatel.\n\nSoučasnou obec tvoří tři bývalé samostatné vesnice – vlastní Bohuňovice, Moravská Loděnice a Trusovice. V jednu obec byly sloučeny v roce 1960 a jejich jména jsou stále obsažena v názvech katastrálních území. Bohuňovice tvoří centrum obce s kostelem svatého Jana Křtitele, Moravská Loděnice se nachází na západě za železniční tratí 290 a Trusovice se rozkládají na jihu okolo Trusovického potoka.\n\nNázev Bohuňovice vznikl zřejmě z osobního jména Buň, resp. jeho pozdější varianty Bohuň, a v průběhu věků jsou doloženy tvary \"Bunowiezi\", \"Bunowicze\", \"Bóňovice\" nebo \"Bohuniowicze\". První písemná zmínka o vsi pochází ze zakládací listiny kláštera Hradisko z roku 1078, ve které mu byla spolu s dalšími darována olomouckým knížetem Otou. Klášteru poté patřila až do jeho zrušení, přičemž po příchodu premonstrátů zde byla postavena hospoda a vesnice původně tvořená jen malou okrouhlicí u dvorce v místech dnešní fary byla rozšířena i o další domy podél cesty, čímž jí byl dán charakter ulicovky.\n\nV roce 1509 byl pány ze Šternberka vybudován Člunovský rybník, v důsledku čehož došlo k zatopení části bohuňovických polí, a poté se rozhořel spor s Loděnicí o využívání pastviska Sušiny, kde Loděničtí bránili Bohuňovickým v pasení dobytka a kácení olšového dřeva. Až v roce 1569 bylo rozhodnuto o tom, že pastvina bude mezi obě obce rozdělena.\n\nObec se postupně stala centrem pro nejbližší okolí. Ke zdejšímu kostelu sv. Jana Křtitele byly přifařeny i Loděnice, Lašťany, Trusovice a Hlušovice a až do roku 1791, kdy vznikla samostatná štěpánovská farnost, měl i pobočný kostel sv. Vavřice ve Štěpánově. Už k roku 1660 je zde také doložena škola, kam docházely děti jak z obcí bohuňovického farního obvodu, tak i z Bělkovic. Od roku 1681 začaly Bohuňovice vést gruntovní knihu a o pět let později získaly právo pečeti, první dochovaný otisk je ale až z roku 1749. Třicetiletá válka se obce příliš nedotkla, podle lánových rejstříků zde bylo celkem 33 usedlostí, z toho jen osm opuštěných. Hospodařilo zde tehdy 11 středních rolníků, čtyři malorolníci a 10 domkářů.\nKlášter Hradisko byl zrušen k roku 1784, panství pak bylo ve správě státního náboženského fondu a vesnici spolu s ostatními od něj v roce 1826 koupil Filip Ludvík hrabě Saint Genois. Nedržel ji ovšem dlouho, v roce 1848 bylo zrušeno poddanství a o dva roky později vznikla obecní samospráva, čímž se Bohuňovice staly samostatnou obcí v politickém a soudním okrese Šternberk, která si volila své vlastní starosty. Tehdy zde žilo zhruba 400 obyvatel, prakticky jen Čechů.\n\nNásledující období se neslo v duchu rozvoje obce. Mezi roky 1864–1867 sem byla z Olomouce přivedena železnice, která pokračovala dále do Šternberka. Později byla vystavěna i silnice do Štarnova nebo most přes Trusovku. Roku 1869 vznikla rolnická záložna a v roce 1870 byl založen bohuňovicko-trusovický čtenářský spolek „Cyril a Metoděj“, který se roku 1908 přeměnil na místní odbor Národní jednoty. Pořádal výstavy a slavnosti, hrál divadlo apod. V roce 1872 Bohuňovice získaly poštu, byla zde i četnická stanice a od roku 1885 sbor dobrovolných hasičů. Roku 1917 bylo zavedeno telefonické spojení, v roce 1926 díky nové malé elektrárně pouliční osvětlení a o dva roky později pravidelná autobusová doprava. V roce 1930 byla dokončena kanalizace. Již po vzniku Československa zahájila provoz také obecní knihovna. Politicky za první republiky v Bohuňovicích působily strany: sociálně demokratická, národně socialistická, lidová, komunistická, živnostensko-obchodnická i agrární.\n\nPo přijetí Mnichovské dohody probíhala katastrem obce hranice republiky s nacistickým Německem, na nádraží byla zřízena celní stanice a pasová kontrola. Až později byly z německého záboru vypuštěny Štarnov a Lašťany a protektorátní hranice se tak posunula ke Šternberku. V průběhu války bylo do Bohuňovic (\"Boniowitz\") nastěhováno několik rodin karpatských Němců (\"Volksdeutsche\"), odešly pak ještě před příchodem fronty. Vesnice byla osvobozena Rudou armádou 6. května 1945, před tím však bylo několik domů zasaženo dělostřelbou a ještě 9. května se nad obcí srazila dvě letadla. V roce 1951 byl na místě jejich pádu postaven pomník.\n\nPo válce vznikl pro Bohuňovice, Moravskou Loděnici a Trusovice společný revoluční národní výbor, který byl ale vzápětí nahrazen třemi samostatnými místními národními výbory, protože ke spojení všech tří obcí došlo až roku 1960. Ještě předtím zde byl zaveden místní rozhlas, vydlážděny nejdůležitější komunikace, postavena nová budova školy a pro nejbližší okolí obce zřízen zdravotní obvod. Vzápětí v roce 1955 Bohuňovice zasáhla rozsáhlá epidemie paratyfu, při které onemocnělo 920 občanů. V průběhu 60. až 80. let bylo zbudováno nové fotbalové hřiště, budova dřívějšího vzdělávacího spolku „Domovina“ v Moravské Loděnici byla přestavěna na širokoúhlé kino, postaveno nákupní středisko Jednota, kulturní dům nebo dům s pečovatelskou službou, zařízena plynofikace obce a na počátku 90. let ještě čistička odpadních vod. Působil zde např. zahrádkářský a ovocnářský svaz, svaz chovatelů drobného zvířectva, Svazarm nebo myslivecké sdružení, společné i pro Hlušovice a Týneček. V roce 1988 proběhly první oslavy výročí existence obce Bohuňovice.\n\nKe změnám došlo i v oblasti průmyslu. V jinak převážně zemědělské obci ještě v 1. polovině 20. století fungovala řada živností, např. výroba cementového nebo elektrotechnického zboží. Také zde bylo již roku 1910 založeno rolnické mlékárenské družstvo vyrábějící máslo a tvaroh. Největším podnikem ale byl dřevařský závod, který od roku 1920 provozoval parní pilu. Po roce 1948 byl znárodněn a působil nadále v rámci Severomoravských dřevařských závodů, přičemž po zrušení pily roku 1972 se přeorientoval na výrobu obytných Unimo buněk. Nejvýznamnější událostí ale samozřejmě byla založení JZD ve všech třech obcích, po jejich spojení fungující již jako jedno družstvo, které se dále v roce 1974 sloučilo s družstvy ve Štarnově a Hlušovicích a v roce 1980 ještě s už také poměrně velkým družstvem v Dolanech. Nadále se pak nazývalo JZD Dolany, ale hlavní sídlo mělo v Bohuňovicích. Až v roce 1991 se bohuňovické zemědělské družstvo opět osamostatnilo.\n\nTehdy již byla také obnovena obecní samospráva, život obce tak řídí přímo volené zastupitelstvo, rada a starosta. Bohuňovice od počátku 90. let vydávají vlastní časopis původně zvaný \"Pohledy do života obcí Bohuňovice, Trusovice a Moravská Loděnice\", nyní \"Bohuňovický zpravodaj\". Roku 1999 získaly cenu Vesnice roku regionu Střední Morava.\n\n\nNejvýznamnější památkou v obci je farní kostel svatého Jana Křtitele. Není přesně známa doba, kdy byl postaven, v roce 1758 však vyhořel a následující čtyři roky byl opravován. Tehdy měl délku 31 m a kolem něj se rozkládal hřbitov. V roce 1830 se ale na něm přestalo pohřbívat, protože byl zřízen nový hřbitov za vesnicí, a v roce 1895 byl v souvislosti s přestavbou kostela zcela zrušen. Kostel, jehož přestavba byla financována sbírkou z celé farnosti, byl prodloužen o 12 m, slavnostní vysvěcení provedl 13. června 1897 olomoucký arcibiskup Kohn. Také interiér kostela procházel změnami, původní hlavní oltář je nyní situován na boční straně, v průběhu času byly postupně instalovány troje varhany a tři dřívější zvony zrekvírované pro válečné účely byly roku 1922 nahrazeny novými. Když v roce 1951 kulový blesk vážně poškodil velkou věž, musel být mj. opraven hodinový stroj. Další opravy a nové fasády kostela byly provedeny v letech 1967, 1973 a naposledy roku 1996.\n\nZajímavými památkami jsou i čtyři kaple. Ve vlastních Bohuňovicích se nachází v ulici Pod Lipami kaple Panny Marie Lurdské z roku 1883. Nejstarší kaple z roku 1722 je v Moravské Loděnici a je zasvěcena sv. Floriánovi. Další kaple z roku 1840 se nachází také v této části obce na návsi. Čtvrtá, zasvěcená sv. Janu Nepomuckému, byla postavena roku 1817 v Trusovicích na místě dřívější zvonice. U starého hřbitova byla kdysi ještě jedna malá kaplička z roku 1779, ta však byla při zrušení hřbitova zbořena a socha sv. Jana Nepomuckého byla přemístěna k silnici směrem na Bělkovice. Další samostatnou sochu sv. Jana Nepomuckého lze najít opět v Trusovicích. Kromě toho se v obci nachází pomník Jana Husa od akademického sochaře Julia Pelikána, několik kamenných křížů a dvoje boží muka. V trusovickém parčíku byla roku 1920 ještě vztyčena mohyla obětem první světové války a na současném hřbitově je kříž se jmény občanů, kteří v této válce padli. Tamtéž se nachází i pomník sovětských vojáků padlých za druhé světové války. Úplně na jihu obecního katastru pak roste památný Hromův dub.\n\nPoblíž Bohuňovic se nachází malé vnitrostátní neveřejné (soukromé) letiště. Obcí prochází železniční trať Olomouc – Šternberk – Šumperk, přímo v Bohuňovicích je železniční zastávka. Východně od obce vede silnice I/46 z Olomouce do Opavy. Obcí také prochází cyklostezka Olomouc – Bohuňovice – Bělkovice a Olomouc – Bohuňovice – Štarnov – Šternberk.\n\nV Bohuňovicích funguje mateřská škola a základní škola (1.–9. ročník). Sokol má pět oddílů: fotbal, volejbal, tenis, oddíl šachu a rekreační tělovýchova. Od roku 1972 až dodnes je v provozu širokoúhlé kino s kapacitu 156 míst a systémem Dolby Surround Pro Logic. Funguje zde také aquapark Centrum zdraví.\n\n\n"}
{"id": "116031", "url": "https://cs.wikipedia.org/wiki?curid=116031", "title": "Vělopolí", "text": "Vělopolí\n\nObec Vělopolí (pol.: \"Wielopole\", něm.: \"Wielopoli\") se nachází v okrese Frýdek-Místek v Moravskoslezském kraji. Žije zde obyvatel. Značnou část obyvatel tvoří polská menšina. Nadpoloviční většinu obyvatel obce tvoří protestanti.\n\nPrvní písemná zmínka o obci pochází z roku 1448. Vělopolí držely různé šlechtické rody, roku 1792 vesnici koupila Komora těšínská. Gruntovní registra z roku 1752 byla sepsána v českém jazyce. V roce 1804 mělo Vělopolí 201 obyvatel, v roce 1845 jejich počet stoupl na 324 obyvatel. Roku 1873 byla ve Vělopolí založená polská lidová škola; roku 1928 česká menšinová škola. V obci se těžila železná ruda.\n\n\n\n\n"}
{"id": "116032", "url": "https://cs.wikipedia.org/wiki?curid=116032", "title": "Hlohovec (okres Břeclav)", "text": "Hlohovec (okres Břeclav)\n\nHlohovec (německy \"Bischofswarth\") je obec v okrese Břeclav v Jihomoravském kraji. Nachází se mezi Valticemi a Lednicí, v oblasti Lednicko-valtického areálu. Žije zde obyvatel.\n\nV katastru obce se nachází i část soustavy lednických rybníků, konkrétně rybníků Nesyt, Hlohoveckého a Prostředního, která je národní přírodní rezervací. Jihovýchodní část katastru obce zasahuje do umělého lesního komplexu Boří les.\n\nPrvní písemná zmínka o obci sice pochází až z roku 1570, ale vesnice vznikla již v 13. století, kdy ji založilo pasovské biskupství jako svou kolonizační ves. Odtud také pochází její německé jméno – Bischofswarth, což znamená Biskupská stráž. Hlohovec totiž až do roku 1920 ležel na hranici Dolních Rakous s Moravou. V bouřlivém 15. století vesnice během válek zanikla.\n\nK jejímu znovuoživení došlo v roce 1570, kdy se zde usadili chorvatští kolonisté. Lichtenštejnové, k jejichž valtickému panství Hlohovec až do roku 1848 náležel, jim za to na pět let odpustili desátky a robotu. V roce 1812 byla v obci zřízena škola a v letech 1832–1835 zde byl postaven kostel. Od roku 1850 spadala vesnice pod Valtice a Poysdorf, v letech 1855–1868 pak přináležela k Valticím a v období 1868–1920 pod Valtice a Mistelbach.\n\nPo vzniku Československé republiky byl Hlohovec v roce 1920 začleněn do soudního okresu Břeclav. Po okleštění Československa v říjnu roku 1938 byla obec, tvořící jazykový ostrůvek slovanského osídlení mezi převážněněmeckým okolím, součástí odstoupených Sudet a připadla do správy mikulovského zemského okresu (Landkreis Nikolsburg). Po osvobození Československa v roce 1945 nedošlo v Hlohovci k odsunu Němců, protože naprostá většina zdejších obyvatel se i za okupace hlásila k české národnosti. Protože původní chorvatští obyvatelé přebírali již od 19. století slovácké zvyky a řeč, a byli tak již prakticky asimilováni, nedošlo ani k jejich rozsídlení do vnitrozemí (jako se stalo na Novosedelsku).\n\n9. ledna 2003 byly obci Hlohovec Poslaneckou sněmovnou uděleny znak a prapor.\n\nV obci jsou dodnes živé národopisné tradice. Dvakrát ročně se tu pořádají tradiční slovácké krojované hody konané ve svátek bývalého i současného patrona zdejšího kostela. První, takzvané májové hodky, se konají první sobotu po svátku sv. Jana Nepomuckého (16. května) a tradiční hody vždy v srpnu v neděli a pondělí po svátku sv. Bartoloměje (24. srpna). Tradiční bývá také Krojový ples (leden - únor). O Velikonocích se zde koná přehlídka vín, při níž zní cimbálová muzika. V roce 2007 byla založena nová tradice pořádání Vinobraní (září - říjen) a koncem roku na svátek Sv Jana Evangelisty se v místním kulturním domě pořádá Svěcení mladého vína. Zajímavý bývá i každoroční výlov Hlohoveckého rybníka, obvykle počátkem listopadu.\n\nV letech 1998 -2006 a znovu v letech 2010 - 2018 byla starostkou RNDr.Marie Michalicová (KDU-ČSL). V letech 2006 - 2010 byla starostkou Jana Vlková (ODS). Od roku 2018 je starostou Ing.Jaroslav Hajda (ODS).\n\nPamátkově chráněné jsou i\n\n\n"}
{"id": "116033", "url": "https://cs.wikipedia.org/wiki?curid=116033", "title": "Třemešná", "text": "Třemešná\n\nObec Třemešná (někdy také \"Třemešná ve Slezsku\", , polsky \"Trzemeszna\") se nachází v okrese Bruntál v Moravskoslezském kraji. Žije zde obyvatel. Z Třemešné do Osoblahy vede jedna ze tří dosud funkčních úzkorozchodných železničních tratí v České republice.\n\nObec Třemešná sousedí na severozápadě s Jindřichovem, na severovýchodě s Liptaní, na východě se Slezskými Rudolticemi a na jihu a jihozápadě s Městem Albrechtice. Od okresního města Bruntál je vzdálena 25,5 km a od krajského města Ostrava 66 km.\n\nGeomorfologicky patří Třemešná k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Zlatohorská vrchovina, podcelky Jindřichovská pahorkatina na východě a Hynčická hornatina na západě). Nejvyšších poloh – přes 650 m n. m. – dosahuje její území v západním cípu. Výraznějšími kopci jsou \"Mlýnský kopec/vrch\" (452 m n. m.) nad Damaškem a \"Kobyla\" (574 m n. m.) a \"Obecní vrch\" (568/567 m n. m.) na hranici s Liptaní a Slezskými Rudolticemi.\n\nÚzemí Třemešné patří z větší části do povodí Odry, resp. řeky Osoblahy. Hlavním tokem obce je potok Mušlov, který pramení pod Dlouhou horou, teče jižním směrem do místní části Rudíkovy, kde se obrací směrem k severu, protéká celou obcí a později v Pitárném ústí do Osoblahy. Přijímá cestou několik drobných toků, zejména \"Artmanovský potok\" (v části Damašek). V Damašku se nachází rovněž několik rybníků. Nejjižnější část území obce - jižní část Rudíkov - je však odvodňována bezejmenným přítokem Opavice, která patří do povodí Opavy, jiného z přítoků Odry.\n\nÚzemí obce pokrývá z 38 % zemědělská půda (16 % orná půda, 20 % louky a pastviny), z 54,5 % les a z 6,5 % zastavěné a ostatní (např. průmyslové) plochy.\n\nObec se člení na dvě katastrální území se třemi místními částmi (zároveň ZSJ):\n\nPrvní písemná zmínka o obci pochází z roku 1256.\n\nOdedávna až do konce druhé světové války v obci převládalo německé obyvatelstvo. Ztráta většiny obyvatel už se nikdy nepodařila dosídlit a ekonomika obce a okolních regionů upadla.\n\nPočet obyvatel celé obce Třemešná podle sčítání nebo jiných úředních záznamů:\nV celé obci Třemešná je evidováno 374 adres, vesměs čísla popisná (trvalé objekty). Při sčítání lidu roku 2001 zde bylo napočteno 354 domů, z toho 255 trvale obydlených. Ke dni 25. 3. 2010 zde žilo 942 obyvatel.\n\nPočet obyvatel samotné Třemešné (včetně Artmanova) podle sčítání nebo jiných úředních záznamů:\nV samotné Třemešné je evidováno 284 adres. Při sčítání lidu roku 2001 zde bylo napočteno 277 domů, z toho 208 trvale obydlených.\n\n\n"}
{"id": "116034", "url": "https://cs.wikipedia.org/wiki?curid=116034", "title": "Přáslavice", "text": "Přáslavice\n\nObec Přáslavice se nachází v okrese Olomouc v Olomouckém kraji. Žije zde obyvatel.\n\n\nPrvní písemná zmínka o obci je z roku 1131, kdy se o Přáslavicích zmiňuje listina olomouckého biskupa Jindřicha Zdíka. Obec tehdy podléhala kapitule biskupského kostela. Základním zdrojem obživy byla půda. Kromě odvodů biskupskému panství, museli majitelé půdy odvádět desátky i děkanovi ve Velké Bystřici, protože Přáslavice neměly nikdy vlastní kostel. Zdravotní a sociální poměry byly velmi špatné.\n\n\n\n\n"}
{"id": "116035", "url": "https://cs.wikipedia.org/wiki?curid=116035", "title": "Lány u Dašic", "text": "Lány u Dašic\n\nObec Lány u Dašic se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1452.\n\n\n"}
{"id": "116036", "url": "https://cs.wikipedia.org/wiki?curid=116036", "title": "Václavovice", "text": "Václavovice\n\nObec Václavovice leží v Moravskoslezském kraji v okrese Ostrava-město (do 31. 12. 2006 náležela okresu Frýdek-Místek) v blízkosti měst Ostrava, Havířov a Frýdek-Místek. Žije zde obyvatel. Obec je členem svazku obcí Region Slezská brána od roku 1999, a je tak jedním z nejstarších členů svazku.\n\nObecně se má za to, že Václavovice mají kořeny už na počátku 14. století. Nejčastěji se uvádí rok 1302, ovšem existují dohady ohledně přesného roku. Problém souvisí s tím, že první písemná zmínka o obci se nachází v soupisu vesnic na Těšínsku povinných odvádět desátky vratislavskému biskupství. Soupis se nazývá \"Liber fundationis episcopatus Vratislaviensis\" a je rozdělen na 5 základních rejstříků podle míst, v nichž působily biskupské hospodářské dvory, které sloužily zároveň jako střediska pro vybírání těchto církevních dávek. Václavovice se nacházejí v rejstříku C, nazvaném \"Registrum Wyasdense\" nebo \"Rejstřík újezdský\", pojmenovaném podle polského města Ujazd.\n\nOvšem pouze jediný z pěti rejstříků obsahuje jméno zpracovatele a rok vyhotovení, a to Rejstřík lehnický, historiky označovaný písmenem D. U něj je doslova uvedeno \"\"Compilatum est presens registrum per Albertum anno Domini 1305.\"\" (\"\"Tento rejstřík byl sestaven Albertem léta Páně 1305.\"\"). Bohužel tento letopočet se fakticky vztahuje pouze na dobu, kdy byla vytvořena převážná část Lehnického rejstříku, ovšem v literatuře se stal často používaným vročením celého souboru Liber fundationis.\n\nRukopis vznikl na sklonku 15. století a jeho obsah zřetelně prozrazuje, že převážný díl jeho záznamů pochází z dřívější doby, zhruba z přelomu 13. a 14. století. Ve svém jádře je tedy opisem starší, avšak v dnešní době již nedochované písemnosti. Lze předpokládat, že po pořízení opisu byl originál písemnosti zničen, jelikož se čtenářům z 15. století obtížně četl. O obtížnosti četby při přepisu rukopisu svědčí i některá zkomolená místní jména.\n\nHistorik Jaroslav Bakala datuje část Registru Wyasdense mezi léta 1303 až 1306. Historik Milan Pastrňák, autor pamětní knihy o Václavovicích, se odvolává na kronikářské záznamy z roku 1931, v nichž je skutečně uveden rok 1302, tehdy běžně používaná datace Registru Wyasdense, která vycházela z úvahy, že Registr nechal sepsat biskup Jindřich I. z Vrbna v době svého nástupu na biskupský stolec.\n\nNázev obce se postupem času vyvíjel a jako první zmínka v Registru Wyasdense jsou Václavovice uvedeny pod (patrně zkomoleným) názvem \"Wenceslaowitz\". Později v 15. století se obec uváděla jako \"Vaclavice\", v 17. století pak jako \"Wienclowice\" či \"Wentzlowitz\". Na mapě Jonáše Nigriniho z roku 1724 můžeme obec nalézt pod jménem \"Wencslowice\". Za dob Rakouska-Uherska se obec jmenovala česky \"Venclovice\" a rakousky \"Wentzlowitz\". Výnosem ministerstva vnitra č. 25.790 byla obec dne 26. 10. 1920 přejmenována na \"Václavovice u Frýdku\", přičemž přídomek \"u Frýdku\" postupně vymizel.\n\nZnak obce Václavovice se používá od 18. 12. 2001. Dříve byl používán jiný znak, který byl příliš složitý a zastaralý.\n\nZnakem obce je zlaté slunce nad dvěma zkříženými prohnutými obilnými klasy v modrém štítě.\n\nPraporem obce je pak list s poměrem šířky k délce 2:3 se žlutou krokví vycházející z druhé čtvrtiny horního a dolního okraje a s vrcholem na vlajícím okraji a se žlutým sluncem bez tváře s šestnácti střídavě rovnými a zvlněnými paprsky v žerďové polovině listu, to vše v modrém poli.\n\n\n"}
{"id": "116037", "url": "https://cs.wikipedia.org/wiki?curid=116037", "title": "Paseka (okres Olomouc)", "text": "Paseka (okres Olomouc)\n\nObec Paseka (dříve \"Těchanov\", německy \"Passek\") se nachází v okrese Olomouc v Olomouckém kraji. Leží na rozhraní Hané a Nízkého Jeseníku, zhruba 7 km východně od Uničova a protéká jí říčka Teplička. Žije zde obyvatel. Za obcí, ve směru na Rýmařov, se nachází Odborný léčebný ústav.\n\n\nV letech 1961–1992 byl součástí obce i Mutkov.\n\nPrvní písemná zmínka o obci pochází z roku 1326, tehdy se ještě nazývala \"Těchanov\", resp. \"Nový Těchanov\", pojmenování \"Paseka\" se objevilo poprvé až v roce 1368. Ve znaku měla svatou Kunhutu a byla majetkem olomoucké kapituly. Od 70. let 14. patřila k sovineckému panství, po roce 1850 z ní byla samostatná obec v soudním okrese Uničov (politický okres Litovel, od roku 1909 politický okres Šternberk). Původně česká obec, známá ovocnářstvím a chovem dobytka, se v 17. století poněmčila, žila zde ale stále významná české menšina (např. v roce 1930 bylo z celkem 1414 obyvatel 1068 Němců). Kromě zemědělské výroby zde fungovaly dva mlýny, dvě pily, několik lomů a před první světovou válkou bylo nad Pasekou zřízeno sanatorium pro plicní choroby, jež zde jako Odborný léčebný ústav Paseka působí dodnes. První škola sídlila v budově fary, a sice od roku 1658 do roku 1688, státní česká menšinová obecná škola zde působila od školního roku 1933/1934 až do roku 1937/1938. Tehdy se Paseka stala součástí Sudet a po roce 1945 byli němečtí obyvatelé odsunuti. Roku 1960 se stala součástí okresu Olomouc a o rok později k ní byly jako její místní části připojeny do té doby samostatné obce Karlov a Mutkov spolu s Paseckým Žlebem (Mutkov se, již bez Paseckého Žlebu, opět osamostatnil k roku 1993). Samospráva obce od roku 2010 pravidelně 5. července vyvěšuje moravskou vlajku.\n\n\n\n\n"}
{"id": "116038", "url": "https://cs.wikipedia.org/wiki?curid=116038", "title": "Slepotice", "text": "Slepotice\n\nObec Slepotice se nachází v okrese Pardubice, kraj Pardubický. Žije zde obyvatel. Obec leží poblíž řeky Loučné na jihovýchodě okresu Pardubice. Správní území obce tvoří ještě přilehlé osady Lipec, Nové Holešovice, Bělešovice, Jiřičko.\n\n\nPrvní písemná zmínka o obci pochází z roku 1318 a připomíná rod vladyků ze Slepotic. Dominantou obce je kostel „Povýšení svatého kříže“, který stojí na vyvýšeném místě ve středu obce. V soupise far je uváděn již roku 1350. Na vnější severní straně kostela jsou pískovcové náhrobky rytířů ze Slepotic. Celková oprava kostela byla prováděna v letech 1997–2000.\n\nZnak obce byl vytvořen podle erbu vymřelého rodu Slepotických z Sulic.\n\n\nJednu místní dívku uštkla zmije. Když se dívka uzdravila, rozhodla se věnovat kostelu Povýšení sv. Kříže zvon a prosila Boha, aby se žádný had nesměl přiblížit na doslech jejího zvonu. Tak se prý děje dodnes a místní zvon chrání obyvatele před uštknutím.\n\n\n"}
{"id": "116039", "url": "https://cs.wikipedia.org/wiki?curid=116039", "title": "Rohovládova Bělá", "text": "Rohovládova Bělá\n\nObec Rohovládova Bělá (německy:\"Biela\") se nachází v okrese Pardubice, kraj Pardubický. Žije zde obyvatel.\n\nPrvní písemná zmínka o obci pochází z roku 1361.\n\n\n"}
{"id": "116040", "url": "https://cs.wikipedia.org/wiki?curid=116040", "title": "Dolní Tošanovice", "text": "Dolní Tošanovice\n\nObec Dolní Tošanovice ( ', ') se nachází v okrese Frýdek-Místek v Moravskoslezském kraji. Žije zde obyvatel.\n\nTošanovice jsou poprvé uváděny v roce 1305 v soupisu desátků vratislavského biskupství.\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "116041", "url": "https://cs.wikipedia.org/wiki?curid=116041", "title": "Cantorova věta", "text": "Cantorova věta\n\nCantorova věta je jedním ze silných výsledků teorie množin, který je přitom dosažen jejími nejjednoduššími prostředky. Její znění je následující:\n\"Pro libovolnou množinu formula_1 má potenční množina formula_2 obsahující všechny podmnožiny množiny formula_1 vyšší mohutnost než formula_1.\"\n\nTato věta má zajímavé důsledky především pro nekonečné množiny: pro každou nekonečnou množinu existuje množina s větší mohutností (tj. množina ještě o hodně „nekonečnější“ než původní množina). Například množina všech množin přirozených čísel má větší mohutnost, než samotná množina přirozených čísel.\n\nK důkazu sporem je použita obdoba Cantorovy diagonální metody - pro každé myslitelné vzájemně jednoznačné zobrazení množiny x na množinu formula_2 lze sestrojit prvek množiny formula_2, který do tohoto zobrazení nepatří.\n\nCantorova věta a její důsledky pro nekonečné množiny stojí na poměrně silných předpokladech - potřebují axiomaticky zaručenou existenci nekonečné množiny a existenci potenční množiny formula_2 ke každé množině, jak je tomu například v Zermelo-Fraenkelově teorii množin s jejím axiomem nekonečna a axiomem potence. Například v alternativní teorii množin není díky odlišné axiomatické soustavě podobný výsledek dosažitelný.\n\nV klasické intuitivní teorii množin, která nestála na axiomatických základech, ale chápala množiny jako libovolné dobře definované soubory objektů, vedla Cantorova věta k takzvanému Cantorovu paradoxu: Pokud je formula_8 množina všech množin, pak množina formula_9 všech jejích podmnožin má větší mohutnost než formula_8, což je spor.\n\nNechť formula_11 je libovolná množina a formula_12 množina všech podmnožin formula_11 (potenční množina). Tvrzení, že formula_14 má větší mohutnost než formula_11, je ekvivalentní tomu, že neexistuje zobrazení z formula_11 do formula_12, které by bylo na (surjektivní). Toto ukážeme sporem:\n\nNechť existuje zobrazení formula_18, které je na. Tedy pro každý prvek formula_19 (A je množina!) existuje nějaké formula_20 tak, že formula_21.\n\nNyní definujme podmnožinu formula_22\nformula_24 obsahuje ty prvky formula_25, které nejsou ve svém obrazu daném zobrazením formula_26. formula_24 je zřejmě podmnožina formula_25 a tedy musí existovat formula_29 tak, že formula_30. Mohou tedy nastat dvě možnosti:\n\nExistence zobrazení formula_18, které je na, vede ke sporu a tedy formula_12 má vždy větší mohutnost než formula_11.\n\n"}
{"id": "116042", "url": "https://cs.wikipedia.org/wiki?curid=116042", "title": "Novosedly (okres Strakonice)", "text": "Novosedly (okres Strakonice)\n\nObec Novosedly se nachází v okrese Strakonice v Jihočeském kraji, necelých 8 km západně od Strakonic. Žije v ní obyvatel. Leží při západním okraji Strakonické kotliny na Novosedelském potoce; probíhá jí silnice II/172 (Katovice – Strašín).\n\nObec sestává ze tří základních sídelních jednotek a jim odpovídajících katastrálních území:\n\nPrvní písemná zmínka o obci pochází z roku 1227.\n\n\n"}
{"id": "116043", "url": "https://cs.wikipedia.org/wiki?curid=116043", "title": "Bruzovice", "text": "Bruzovice\n\nObec Bruzovice (něm. \"Brusowitz\", pol. \"Bruzowice\") se nachází v okrese Frýdek-Místek v Moravskoslezském kraji. Žije zde obyvatel.\n\nVesnice vznikla na přelomu 14. století v průběhu lanové kolonizace. První dochovaná písemná zpráva pochází z roku 1305. Zakladatelem a prvním feudálním vlastníkem osady byl šlechtic Ondřej Brus, dvořan prvního těšínského vévody Měška. Tento feudál dal také obci její jméno. Bruzovice představovaly rozsáhlou kolonizační vesnici. Dle urbáře z roku 1636 měla obec kromě domů sedláků a zahradníků panský dvůr, farní kostel sv. Stanislava a také pět rybníků.\n\nV letech 1610–1655 působil v Bruzovicích farář Johann Scultetus († 1665). Nový zděný kostel byl postaven za Františka Eusebia z Oppersdorfu roku 1677.\n\nŠkola v Bruzovicích patřila mezi nejstarší školy v bývalém frýdeckém okrese. První zmínky jsou z první poloviny 17. století. Zděná škola byla postavena za rektora Ludvíka Schwehelka v roce 1844. Do Bruzovic chodily děti z obcí Kaňovice, Pazderna a Žermanice. Škola byla katolická triviální a měla před koncem první poloviny 19. století kolem 245 žáků.\n\nV Bruzovicích čp. 20 se v roce 1862 narodil Josef Mojžíšek, později známý sběratel lidových písní a tanců. Dalšími významnými rodáky byli Josef Stříž (nar. 1833), písmák a zakladatel první knihovny, dále bratři JUDr. Jan Peter (1850) a Ondřej Boleslav Peter (1853), oba národní buditelé a představitelé spolkového života.\n\nNa katastru obce se v 19. století těžila železná ruda (pro Karlovu huť v Lískovci). V té době byl v obci také lom na vápenec. Požární sbor byl v obci založen v roce 1897.\n\n\n"}
{"id": "116044", "url": "https://cs.wikipedia.org/wiki?curid=116044", "title": "Dolní Roveň", "text": "Dolní Roveň\n\nObec Dolní Roveň se nachází v okrese Pardubice, kraj Pardubický, zhruba 4,5 km jjz. od Holic. Je rozložena podél potoka Lodrantky v rovinaté krajině Východolabské tabule. Žije zde  obyvatel. Nynější obec se skládá ze čtyř sloučených obcí, a sice Dolní Rovně, Horní Rovně, Komárova a Litětin. Původní název obce Waltersdorf se odvozuje pravděpodobně od německého kolonizátora, asi z první poloviny 13. století.\n\nVšechny části obce na sebe souvisle navazují a vytvářejí tak podél toku Lodrantky jeden sídelní útvar o délce téměř 8 km.\n\nObec vznikla pravděpodobně v polovině 13. století (první písemná zmínka se datuje k roku 1336), kdy byli pozváni do Čech němečtí kolonizátoři, aby zakládali osady.\nOsada byla původně zbožím královským. Ve druhé polovině 14. století stala vlastnictvím Šternberků. Další významní majitelé byli Slavníkovci a hlavně Pernštejnové, za jejichž panování obec rozkvetla a nabyla na významu.\n\nPůvodním centrem byla nynější část Horní Roveň, kde bývala rychta s \"vejsadní krčmou\". Se stavbou osady byl postaven i dřevěný kostelík, na jehož místě byl roku 1699 postaven barokní kostel svaté Kateřiny. V 16. století byla naproti kostelu postavena škola.\n\nKostel sv. Petra a Pavla v Komárově dostal dnešní podobu v roce 1877. Škola byla v Komárově postavena roku 1845. \n\nV roce 1866 se v obci Dolní Roveň narodil František Udržal, budoucí předseda vlády a ministr národní obrany, jehož zásluhou byla v obci postavena budova základní školy, hospodářské školy, sokolovny a obecního úřadu.\n\nMezi nejvýznamnější rodáky patří pan Josef Shejbal, Rudolf Beránek a František Kovaříček.\n\nÚzemí zastavěné části obce Dolní Roveň se nachází v nadmořské výšce 228 - 242 m, což při délce obce cca 8 km znamená téměř rovinné území.\n\nKlimaticky leží oblast Dolní Roveň na rozhraní teplé a mírně teplé oblasti. Průměrná denní teplota za rok je 8,2 °C. Počet ledových dní v roce je 32,4. Počet mrazových dní 99,9. Průměrný počet dní se silným větrem a vichřicí je 30/rok. Promrzání půd v normálních zimách je 30 cm, v tuhých zimách 80cm., průměrné roční srážky 600 mm/rok.\n\nDolní Roveň patří k území české křídové oblasti. Křídové sedimenty jsou reprezentovány svrchnoturonskými - coniackými slínovci, které jsou zakryty kvarterními sedimenty. Povrch slínovců lze očekávat v hloubce kolem 2 metrů. Podzemní voda vytváří souvislou hladinu nad nepropustným křídovým podložím - lze ji tedy očekávat v hloubce 1 - 2 m pod povrchem terénu.\n\nPovodí Lodrantky měří k ústí 45,78 ha, 355 denní voda zde je 0,06 m3/s, stoletá voda 26 m3/s . Povodí Zadní Lodrantky měří 31,49 km2 - 355 denní voda je 0,04 m3/s a stoletá voda 18 m3/s.\n\nV Dolní Rovni se momentálně nachází malý a velký stupeň základní školy a jedna mateřská škola. Malý stupeň základní školy od 1. do 4. třídy (č.p. 76) se nachází v Horní Rovni, naproti kostela sv. Kateřiny. K využití je zde 6 učeben s družinou, tělocvičnou a zahrádkou s dětským hřištěm. Velký stupeň školy od 5. do 9. třídy (č.p. 201) se nachází v Dolní Rovni u hlavní silnice při cestě na fotbalové hřiště. Zde je k dispozici 8 učeben, 2 odborné - kreslírna a fyzikální učebna, dílna a fit centrum. Mateřská škola se nachází vedle velkého stupně základní školy a obsahuje 3 základní oddělení s kapacitou cca 70 dětí, s možností využití hřiště a školní zahrady.\n\nV Dolní Rovni jsou momentálně 2 kulturní domy, jeden se nachází na Horní Rovni (č.p.78) nedaleko kostela sv. Kateřiny, druhý se nachází v Komárově (č.p.53). Dále se zde nachází sokolovna tělovýchovné jednoty Sokol Roveň, osahující tělocvičnu a kinosál z roku 1932 využívaný i pro taneční zábavy, kulturní programy s kapacitou cca 200 míst.\n\nV Dolní Rovni se pro příznivce sportu nachází 2 fotbalová hřiště - jedno v Dolní Rovni u školy a jedno v Litětinách. Oba týmy, jak TJ Sokol Roveň, tak FC Litětiny hrají III. třídu Pardubického okresu, na Horní Rovni a v Komárově se nachází tenisové kurty a na Horní Rovni vedle tenisového kurtu se nachází i travnaté hřiště, které přes léto slouží k miifotbalu a v zimě slouží jako kluziště.\n\n"}
{"id": "116045", "url": "https://cs.wikipedia.org/wiki?curid=116045", "title": "Loučany", "text": "Loučany\n\nObec Loučany se nachází v okrese Olomouc v Olomouckém kraji, asi 14 km západně od Olomouce, v nadmořské výšce 234 m n. m. Žije zde obyvatel.\n\nPrvní písemná zmínka o obci z roku 1141 se nachází v listině olomouckého biskupa Jindřicha Zdíka.\n\nObec Loučany se dle zeměpisných souřadnic nachází na 49°36'7\" severní šířky a 17° 4'58\" východní délky. Jelikož je obec v blízkosti města Olomouce, lze říci, že klimatické podmínky budou shodné s podmínkami v Olomouci. Průměrná roční teplota je tedy 7,3 °C a průměrný roční úhrn srážek je 955 m. Katastr obce se nachází na 500 ha úrodné hanácké půdy. Obcí protéká říčka Šumice, která se v Těšeticích vlévá do Blaty a ta je pravým přítokem Moravy. Loučany tak spadají do úmoří Černého moře.\n\n\n"}
{"id": "116046", "url": "https://cs.wikipedia.org/wiki?curid=116046", "title": "Mladějovice", "text": "Mladějovice\n\nObec Mladějovice (německy \"Bladowitz\") se nachází v okrese Olomouc v Olomouckém kraji. Leží na Hané, asi 5 km severozápadně od Šternberka. Žije zde obyvatel.\n\nPrvní písemná zmínka o obci pochází z roku 1141, kdy patřila olomoucké kapitule. Později olomouckému biskupství a od poloviny 15. století byla součástí šternberského panství. Se vznikem obecních samospráv v roce 1850 se stala samostatnou obcí v politickém a soudním okrese Šternberk. Šlo o typickou zemědělskou obec, fungoval zde ale také např. Heinrichův mlýn, v okolí se nacházel důl na železnou rudu a několik velkých rybníků, které byly vysušeny roku 1868. Celou obec tehdy tvořilo několik částí a samot, např. Dolní Mladějovice, Horní kolonie, Harta, Bouda nebo Rybárna. Původně česká ves se v 17. století poněmčila, po roce 1938 se stala součástí Sudet a po roce 1945 byli původní obyvatelé odsunuti. Od roku 1961 byly součástí Mladějovic dnes samostatné obce Komárov a Řídeč, naopak v letech 1979–1990 byly Mladějovice spolu s nimi součástí města Šternberka.\n\n\n\n"}
{"id": "116047", "url": "https://cs.wikipedia.org/wiki?curid=116047", "title": "Colony 5", "text": "Colony 5\n\nColony 5 je švédská futurepop/synthpopová hudební skupina, která vznikla v březnu roku 1999. Původně šlo čistě jen o hobby dvou zakládajících členů P-O Svenssona a Magnuse Löfdahla, které však brzy vyústilo v úspěch na evropské scéně synthezátorové hudby.\n\nJejich hudební styl se postupně změnil s tím, jak se v kapele střídali různí muzikanti. Zpočátku šlo spíše o synthpop inspirovaný slavnými Depeche Mode. Časem rytmus zrychlil, zrázněl, melodie se staly chytlavějšími a hudba tak dostala daleko více tanečních prvků. Dnes se dají považovat za typické zástupce stylu zvaný future-pop.\n\nNa svých turné procestovali téměř celou Evropu. Navštívili Německo, Belgii, Holandsko, Švýcarsko, Dánsko, Českou republiku (2005), Norsko, Polsko, Estonsko, Rusko a mimo Evropu i Mexiko.\nPo vystoupení na hudební soutěži Quest for Fame, kde se umístili na druhém místě a byli nominování na pozici \"Nejlepší nováček\" na Scandinavian Alternative Music Awards 2005., začali nahrávat své první EP \"Colony 5\", a své první řadové album \"Lifeline\". Poté vydali druhý singl „Follow Your Heart“, v roce 2003 singl „Black,“ a album \"Structures\". V letech 2004 a 2005 jeli turné po střední a východní Evropě. V roce 2005 vydali album \"Colonisation\", na kterém jsou všechny jejich singly a navíc několik nových písniček, které se poté objevily na albu Fixed. Za velký úspěch se dá považovat to, že vyhráli Scandinavian Alternative Music Awards 2006 jakožto \"nejlepší kapela\" a jejich song \"Plastic World\" se stal v této soutěži \"nejlepší písničkou\" roku 2006.\n\n\n\n"}
{"id": "116048", "url": "https://cs.wikipedia.org/wiki?curid=116048", "title": "Lasice hranostaj", "text": "Lasice hranostaj\n\nLasice hranostaj, krátce nazývaná též pouze hranostaj (\"Mustela erminea\") je malá šelma z čeledi lasicovití (\"Mustelidae\").\n\nJedná se o malou šelmu s protáhlým tělem a krátkými končetinami. Dorůstá délky 24 až 29 cm (délka ocasu okolo 9 cm) a dosahuje váhy 140 až 350 g. Samci jsou výrazně větší než samice. Zbarvení hranostaje je v létě hnědé (zahrnuje poměrně rozsáhlou škálu od světle až po tmavě hnědou barvu) s bílým břichem, které v zimě nahrazuje hustší čistě bílý kožich. Pro hranostaje je typická černá špička ocasu, která zůstává u letní i zimní srsti. V jižnějších oblastech výskytu může být línání letní srsti pouze částečné, nebo nemusí hranostaj měnit srst vůbec. Odedávna byla zimní kožešina hranostaje vysoce ceněná a byla používána i na typická a dobře známá slavnostní roucha (hermelín). V ideálních podmínkách se dožívá až 12,5 let, ve volné přírodě je však průměrný věk znatelně kratší, asi 18 měsíců. Nebezpečí představují jiné druhy šelem a také dravci.\n\nPohybuje se skoky s čenichem u země. Skoky dosahují délky u samců 50 cm a u samic 30 cm. Často sleduje okolí – panáčkuje.\n\nObývá poměrně rozsáhlou oblast Severní Ameriky, Evropy (vyjma Středomoří a Balkánu) a Asie (včetně Japonska). Hranostaj byl v 19. století dovezen na Nový Zéland, aby snížil populace zavlečených králíků , rozšířil se, a v současnosti je jednou z největších hrozeb pro původní druhy ptáků a jako takový terčem kampaně Predator Free New Zealand 2050. Ta má za cíl odstranit z území Nového Zélandu nejproblematičtější druhy invazních savců do roku 2050 \n\nDle IUCN je hranostaj málo dotčeným taxonem, přesto i on čelí hrozbám, jako jsou nedostatek kořisti, kompetice s liškami či ztráta habitatu.\n\nVyskytuje se v lesích, na loukách, ale i v křovinatých porostech a horských oblastech nebo bažinách, vyhýbá se hustým lesům.\n\nHranostaj je noční zvíře, které je velmi přizpůsobivé a dokáže lovit bez problémů i přes den. Kořistí jsou mu především hlodavci, popř. ptáci nebo jejich vajíčka. Kořist loví zpravidla zakousnutím se do krku. Živí se také žábami či bezobratlými živočichy.\n\nMláďata má jednou do roka, přičemž doba březosti (stejně jako u dalších lasicovitých) může být až 12 měsíců. Jedná se o tzv. utajenou březost, kdy oplozená vajíčka zůstávají v klidu až do doby příznivějších podmínek. Samotný vývoj plodu trvá asi 1-2 měsíce. K páření může docházet od května do srpna. Doupě si zřizuje v dutině stromu, ve skalní rozsedlině a nepohrdne ani opuštěným doupětem jiného zvířete. Lasice obvykle vrhne 4-9 mláďat. Samice dosahují pohlavní dospělosti již asi za dva měsíce, samci až za dvanáctkrát tak dlouhou dobu.\n\n"}
{"id": "116049", "url": "https://cs.wikipedia.org/wiki?curid=116049", "title": "Zdice", "text": "Zdice\n\nZdice jsou čtvrté největší město okresu Beroun ve Středočeském kraji.\n\nLeží asi 40 km jihozápadně od Prahy na dálnici D5 Praha - Plzeň, 10 km jihozápadně od Berouna. Jde také o významnou železniční stanici na železniční trati Beroun-Plzeň. V kotlině, ve které se Zdice nacházejí, protékají řeka Litavka od jihu, Červený a Stroupnický potok od jihozápadu. Žije zde obyvatel.\n\nPrvní písemná zmínka o obci pochází z roku 1147. 6. května 1872 byly Zdice povýšeny na městys, od 1. července 1994 jsou Zdice městem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Zdice \"(3160 obyvatel)\" byly v roce 1932 evidovány tyto živnosti a obchody:\nV obci Černín \"(přísl. Svatá, 620 obyvatel, samostatná obec se později stala součástí Zdic)\" byly v roce 1932 evidovány tyto živnosti a obchody: velkoobchod s dřívím, 5 hostinců, Dělnický konsum, kovář, lom, 2 obuvníci, pekař, pokrývač, řezník, 4 obchody se smíšeným zbožím, Spořitelní a záložní spolek pro Svatou, obchod se střižním zbožím, 2 trafiky\n\nVe vsi Knížkovice \"(279 obyvatel, samostatná ves se později stala součástí Zdic)\" byly v roce 1932 evidovány tyto živnosti a obchody: výroba cukrovinek, hostinec, výroba keksů, konsum Včela, obuvník, obchod se smíšeným zbožím, trafika, vinice\n\nZdice se znak pokoušely získat v letech 1947 a 1972. Znak dostaly až 1. února 1995, ve znaku jsou dvě stříbrné lilie v rudém poli třikrát stříbrno-modře podtrhnuty.\n\n\nMěsto Zdice se skládá ze tří částí na třech katastrálních územích:\n\n\nDopravní síť\n\nVeřejná doprava 2011\n\n\n"}
{"id": "116050", "url": "https://cs.wikipedia.org/wiki?curid=116050", "title": "Svijanský Újezd", "text": "Svijanský Újezd\n\nObec Svijanský Újezd ( \"\") se nachází v okrese Liberec, kraj Liberecký. Žije zde  obyvatel. Skládá se ze tří částí: vlastního Svijanského Újezdu, Močítek a části osady Jirsko, jejíž další část patří k obci Sezemice.\n\nObec leží asi 6 km západně od Turnova, prochází ji silnice II. třídy č. 279 vedoucí ze severozápadně položených Kobyl do Svijan na jihu. Na východ vede silnice do Pěnčína, na sever do Soběslavic.\n\nÚzemí dnešní obce patřilo klášteru Hradiště. První písemná zmínka o Újezdu pochází z roku 1436, kdy císař Zikmund zastavil bývalý majetek kláštera Bohuši z Kováně na Frýdštejně. Panství vystřídalo řadu majitelů, po konfiskacích v roce 1622 získal území Albrecht z Valdštejna. 1820 získal Svijanské panství Karel Alain Rohan, Rohanové sídlící na Sychrově drželi panství až do roku 1945.\n\nKaždoročně se ve Svijanském Újezdu také pořádají pivní slavnosti Svijanského pivovaru, které jsou doprovázeny koncerty různých skupin.\n\n\n"}
{"id": "116051", "url": "https://cs.wikipedia.org/wiki?curid=116051", "title": "Staré Ždánice", "text": "Staré Ždánice\n\nObec Staré Ždánice se nachází v okrese Pardubice, kraj Pardubický. Žije zde obyvatel.\n\nŽdánice byly rodným sídlem vladyků ze Ždánic. Tito vladykové zde žili na nevelké tvrzi, ze které se dochovaly jen terénní náznaky na okraji vsi. Nejstarším z tohoto rodu byl Vaněk ze Ždánic, který roku 1339 prodal obec s kostelem Hroznatovi, opatovi opatovického kláštera. Ždánický kostel svatého Václava je od roku 1358 uváděn jako farní. Klášteru patřily Ždánice až do jeho zničení Husity. Po husitských válkách bylo držení vsi zapsáno Diviši Bořkovi z Miletínka, pánovi na Kunětické hoře. Později byla obec v majetku různých drobných šlechticů, jež si i často volili Ždánice za svůj přídomek. Mezi nejvýznamnější patří královéhradecký měšťan Havel ze Ždánic, Jan ze Ždánic, který podepsal protest proti upálení Jana Husa roku 1415 a Jiří Vániš Ždánický, pardubický hejtman v roce 1540. Začátkem 16. století se ves dostala do majetku Viléma z Pernštejna, který ji začlenil do svého pardubického panství, které čítalo šest městeček a na sto padesát vesnic. Po jeho smrti Ždánice a celé panství zdědil Vojtěch z Pernštejna, nejvyšší hofmistr království českého, který panství ještě zvelebil. Vybudován byl opatovický kanál, který Ždánicemi protéká a postaven ždánický panský mlýn. Následně se ještě v držení panství vystřídali Jan a posléze Jaroslav. Jaroslav, poslední z rodu Pernštejnů, panství zadlužil a nakonec jej prodal českému králi Ferdinandovi I. Od roku 1560 tak Ždánice a celé pardubické panství patří české královské komoře v Praze.\n\nVe druhé polovině 17. století byla obec postižena bídou a drancováním během třicetileté války. Roku 1680 navštívil své panství císař Leopold I. a v Pardubicích podepsal robotní patent zmírňující robotní povinnosti svých poddaných. V 18. století byly vlivem postupující germanizace zakládány nové kolonizační vesnice, jednou z nich jsou i Nové Ždánice, které se však ve 20. století spojily se Starými Ždánicemi v jednu obec. Došlo také k částečné parcelaci panských dvorů a v roce 1781 ke zrušení roboty císařem Josefem II. Ždánice rovněž fungovaly jako samostatný panský dvůr. Revolučním rokem 1848 byl způsoben hluboký zásah do existence panství, které tak po čtvrt tisíciletí v majetku české komory přešlo roku 1856 do držení rakouské národní banky. V roce 1860 přišel do Ždánic mlynářský rod Prokešů, který na spáleništi starého mlýna postavil nový a největší mlýn opatovického kanálu. V obci si roku 1877 postavili Prokešovi reprezentativní vilu. V roce 1863 koupil pardubický velkostatek v dražbě rakouský úvěrní ústav. Ten postupně rozprodal několik vesnic a pozemků různým zájemcům. Zbytek velkostatku, kam Ždánice stále patřily, koupil v roce 1881 vídeňský průmyslník, Richard baron Drasche z Wartinberga. Hasičský sbor byl založen roku 1882, Občanská záložna roku 1893 a poštovní úřad roku 1908. Po zrušení monarchie byla při pozemkové reformě v roce 1920 baronu Draschemu většina majetku zabrána a Ždánice se staly samostatným statkem a pozemky připadly obci a rozprodávány byly soukromým osobám. Postupně byla zakládána různá družstva, ve Ždánicích například lihovarské, která do svého majetku přebírala majetek bývalého pardubického velkostatku.\nVýznamnou osobností meziválečného období, byl ve Ždánicích, rolník a tehdejší poslanec Jindřich Žilka, zastřelený nacisty roku 1942.\n\nV době vlády KSČ a kolektivizace, kdy byl znárodňován majetek sedlákům a statkářům, z obce postupně zmizely statky a hospodářská stavení. Přesto si obec zachovala několik zemědělských stavení a osobitý rolnický ráz. \n\nKostel sv. Václava byl postaven roku 1339. Stojí na místě původního románského dřevěného kostelíku. Během času byl několikrát stavebně upravován a opravován. Větší přestavba kostela proběhla v 1. polovině 16. století, další raně barokní v 1. polovině 17. století. Menší opravy pak v 19. a počátkem 20. století. Kostel je dominantní svou hranolovou věží zakončenou cimbuřím a kamenným jehlanem.\n\nŽdánický mlýn byl zbudován hned po výstavbě opatovického kanálu, pravděpodobně roku 1515, a to jako mlýn panský. Mlýn v roce 1548 převzal do dědičného nájmu první známý mlynář Matouš Střebský a po něm jeho další příbuzní. V roce 1560 byl mlýn prodán vdovou Martou svému zeťovi Jakubovi, po něm jej v roce 1607 zdědil syn Jiří. V roce 1638 patřil mlýn mlynářce Anně Vilemovské, ke které se přiženil Adam Kohout. Byl zbořen Švédy během třicetileté války. V roce 1656 mlýn vyhořel. Vypálený jej koupil majitel pardubického panství. Další zmínka je až z roku 1733, kdy jej koupil Václav Chudoba. Z této doby pochází i socha sv. Nepomuka, která byla zbudována na náklady mlynáře Chudoby a stojí naproti bývalému mlýnu. Roku 1763 koupil mlýn v dražbě Tomáš Roudný. Následně jej koupil Josef Roudný za 6000 zlatých a v roce 1796 Josef Dostál za 18000 zlatých. Ten jej v roce 1802 prodal svému synovi Františkovi Dostálovi za 22 800 zlatých. Ten jej roku 1810 prodal Janu a Kateřině Morávkovým. Mlýn opět v roce 1860 do základů vyhořel a spáleniště koupil mlynář Václav Prokeš, který vybudoval mlýn nový, již cihlový s pěti koly a obytnými budovami, jako největší mlýn na opatovickém kanálu. Mlýn pak provozoval jeho rod po několik generací. V roce 1890 přešel mlýn na jeho syna Josefa. Roku 1912 mlýn opět vyhořel, byl proto přestavěn a zmodernizován. V roce 1923 vyhořely provozní budovy mlýna. Roku 1935 jej převzal vnuk Jaroslav Prokeš. Během druhé světové války sloužil mlýn širokému okolí a k obživě obyvatelstva. V roce 1954 byl mlýn zrušen a zabaven státními statky. Rodina Prokešových byla vyhnána během jednoho dne. V roce 1957 objekty mlýna a pozemky převzalo místní JZD, které je v roce 1974 opustilo, a mlýn už jen chátral. Roku 1979 byl zcela zdevastovaný mlýn rozbořen buldozery. Plocha po mlýnu byla srovnána se zemí, vybetonována a vybudována zde byla skládka řepy.\n\nZámeček ve Starých Ždánicích byl postaven mlynářem Václavem Prokešem roku 1877, kdy do Ždánic přišel rod Prokešů a na spáleništi starého mlýna postavil roku 1860 mlýn nový, již zděný a kamenný. Jako nejmovitější rodina obce si nedlouho po stavbě mlýna nechala postavit honosnou vilu, tehdy na okraji obce, na rozcestí u křížku. Budova je postavena v klasicistním stylu s dekorativní čelní fasádou a rizalitem se štítem. Postupně zámeček dědili ždáničtí mlynáři po tři generace. Ke konci 19. století nechal syn Josef Prokeš vystavět přízemní přístavbu z pravé strany domu. Roku 1929 byla vnukem Jaroslavem Prokešem provedena nástavba jednoho podlaží. Tato část domu sloužila téměř sto let jako pekárna a obchod. V 70. letech byla tato přístavba zbourána a odstraněn střešní štít. Pošta, která byla ve Ždánicích založena v roce 1908, provozovala několik prvních let svůj úřad v pronajatém přízemí domu. Po prodeji zámečku, poslední členkou rodu Prokešů roku 1991, budova jen chátrala. Od roku 2016 prochází renovací.\n\n"}
{"id": "116052", "url": "https://cs.wikipedia.org/wiki?curid=116052", "title": "Stará Ves (okres Bruntál)", "text": "Stará Ves (okres Bruntál)\n\nObec Stará Ves (německy \"Altendorf\") se nachází v okrese Bruntál v Moravskoslezském kraji. Žije zde obyvatel.\n\n\nPrvní písemná zmínka o obci pochází z roku 1561. Historie obce Stará Ves začíná ve 13. století, kdy biskup Bruno založil na místě dnešní Staré Vsi osadu, která patřila do rabštejnského panství. Rabštejnské panství bylo postiženo válkami uherskými a v té době osada zanikla. V roce 1480 byla vybudována Janovická tvrz a hrad Rabštejn je již pustý. Na Nový rok 1561 byla vydána lokační listina na znovuosídlení Staré Vsi tehdejšími zástavními držiteli panství Vítem a Vavřincem Ederem ze Šťiavnice. Nynější název se vyskytuje poprvé v prodejní listině císaře Rudolfa II. v roku 1584: „wes, která slowe Stará Wes“. Obec měla vždy vazbu na těžbu a dolování rud. Nejvýznamnějšími držiteli panství byli právě Ederové ze Šťiavnice. Následně se zde usídlili uhlíři, kteří pálili dřevěné uhlí pro místní hutě. Důležitý rok pro obec je rok 1601 – to Ferdinand Hofman povolal na janovické panství císařského lesmistra a nastal obrat v lesním hospodářství k cílevědomému využití a obnově ohromného lesního panství. Nastalo budování milířů, na vodních tocích budování záchytných přehrad pro splavování dřeva na staroveskou pilu, též došlo k vybudování úzkokolejné železnice pro dovoz dříví.\n\nVelký rozvoj v obci nastal po roce 1721, kdy převzal panství Alois Harrach a později Ferdinand Harrach. Za jejich doby nastal rozvoj v oblasti tkalcovství a zpracování textilu. V roce 1757 byl založen papírenský mlýn, roku 1770 se snažila hraběnka Růžena Harrachová obnovit zdejší stříbrné a olověné doly. Rodu Harrachů vděčí obec za spoustu pozitivního – vystavění školky pro děti svých zaměstnanců, dále kostela a vybudování hřbitova.\n\nDominanta obce byla Alfrédova chata, jejíž stavba byla započata roku 1861, následně rozšířena v roce 1901. Chata vyhořela o Velikonocích v roce 2002 a v současné době zůstává neobnovena. Velkou historickou událostí v obci bylo otevření kina v roce 1927, kdy se hrálo první představení, vybudování skokanského můstku v roce 1932, kdy se zde konalo i mistrovství ve skoku na lyžích.\n\nPozději se lidé z obce zabývali lesařinou a zpracování surového dříví na místní pile. V oboru zemědělství se nyní zabývají nejvíce chovem dobytka. V tomto oboru proběhl běžný vývoj od JZD přes státní statky až po současně soukromě hospodařící zemědělce. Původní stavby místních domků byly ze dřeva, kamene, střechy ze dřevěné šindele, otopem bylo samozřejmě dřevo. Les byl a je největším zdrojem zaměstnání místních občanů. Dříví se v zimě sváželo saněmi a železnicí – přenosnou úzkokolejkou a koňmi. Též hutě na zpracování železné rudy skýtaly velkou zaměstnanost. Před druhou světovou válkou byly v obci dva obchody, dva hostince a několik drobných živností.\n\nPoválečný vývoj je spojený s úbytkem obyvatelstva a následným osidlováním. V této době zanikla také značná část domků, zvláště v oblasti Žďárského Potoka. Obce Stará Ves i Žďárský Potok se po staletí utvářely jako zcela samostatné, až v roce 1960 došlo k jejich úřednímu sloučení a Žďárský Potok se stal součástí obce Stará Ves.\n\nPočet obyvatel celé obce Stará Ves podle sčítání nebo jiných úředních záznamů:\nV celé obci Stará Ves je evidováno 328 adres: 288 čísel popisných (trvalé objekty) a 40 čísel evidenčních (dočasné či rekreační objekty). Při sčítání lidu roku 2001 zde bylo napočteno 252 domů, z toho 158 trvale obydlených.\n\nPočet obyvatel samotné Staré Vsi podle sčítání nebo jiných úředních záznamů:\nV samotné Staré Vsi je evidováno 249 adres: 238 čísel popisných a 11 čísel evidenčních. Při sčítání lidu roku 2001 zde bylo napočteno 209 domů, z toho 144 trvale obydlených. Ke dni 25. 3. 2010 zde žilo 534 obyvatel.\n\n\n"}
{"id": "116053", "url": "https://cs.wikipedia.org/wiki?curid=116053", "title": "Vlastibořice", "text": "Vlastibořice\n\nObec Vlastibořice ( \"\") se nachází v Libereckém kraji, na jihovýchodě okresu Liberec, mezi městy Turnov a Český Dub. Obec se skládá z osad Vlastibořice, Jivina, Sedlíšťka a Slavíkov. Žije zde  obyvatel.\n\nRozloha obce je 552 ha. Obcí neprotéká žádná řeka, v severní části katastrálního území terén prudce klesá do údolí Mohelky a hranice obce tu kopíruje její tok.\n\nZ nálezů úlomků keramiky vyplývá, že oblast okolo Vlastibořic byla osídlena již ve druhém tisíciletí př. n. l.\n\nVe 12. století nebo 13. století byl v obci zbudován kostel svaté Kateřiny Alexandrijské. Kolem kostela a tvrziště začaly vznikat další budovy. Zbytky tvrziště si pamatovali pamětníci žijící ve Vlastibořicích před 1. světovou válkou.\n\nPrvní písemná zmínka o obci pochází z roku 1352.\n\nDo konce druhé světové války žilo na území obce 500 obyvatel, Převážnou část tvořili zemědělci, služby zajišťovalo více než 30 živnostníků. Po odsunu Němců ze Sudet, došlo k odlivu obyvatel směrem do pohraničí. Další pokles obyvatelstva s sebou přinesla kolektivizace zemědělské výroby. Obyvatelé, kteří již nenašli práci v zemědělství, se začali stahovat za prací do měst (především do Turnova). Počet obyvatel tak klesl až téměř ke dvěma stům.\n\nPřímo v osadě Vlastibořice stojí chrám sv. Kateřiny z 12. století s kamenným oltářem a románským obloukem. V době baroka se chrám dočkal stavebních úprav. Později se na vnitřní výzdobě podílel i řezbář Petr Bušek. Bušek je pochovaný na místním hřbitově. V areálu hřbitova okolo kostela se nachází také dřevěná zvonice ze 17. století. Naproti kostelu stojí bývalá fara, po rekonstrukci sídlo obecního úřadu.\n\nV osadách Jivina a Sedlíšťka patřících k Vlastibořicím se nachází řada roubených stavení a vesnické kaple.\n\nK obci patří také Beranův vodní mlýn na břehu Mohelky.\n\n\n"}
{"id": "116054", "url": "https://cs.wikipedia.org/wiki?curid=116054", "title": "Miloňovice", "text": "Miloňovice\n\nObec Miloňovice se nachází v okrese Strakonice v Jihočeském kraji, zhruba 6 km jihovýchodně od Strakonic. Žije v ní obyvatel.\n\nObec Miloňovice se skládá ze tří částí na dvou katastrálních územích.\n\nPrvní písemná zmínka o obci pochází z roku 1243.\n\n\n"}
{"id": "116055", "url": "https://cs.wikipedia.org/wiki?curid=116055", "title": "Karlovice (okres Bruntál)", "text": "Karlovice (okres Bruntál)\n\nObec Karlovice (německy \"Karlsthal\") se nachází v okrese Bruntál v Moravskoslezském kraji. Žije zde obyvatel. Karlovice leží v údolí řeky Opavy, východně od Vrbna pod Pradědem. Střed obce se nachází v nadmořské výšce kolem 480 m a je obklopen kopci v rozmezí výšek od 600 až více jak 730 m nadmořské výšky.\n\n\n\nNejstarším osídleným místem v prostoru dnešní obce byl hrad Freudenštejn založený již v 2. polovině 13. století a opuštěný v polovině 14. století. Na místě obce připomínány nejprve hamry, kolem nich pak vznikla obec Hütten (Hutě). Připomínaná roku 1558 a 1615. Zanikla během třicetileté války. Na počátku 18. století obec obnovena a vystavěny nové hamry na železo. Po prvním majiteli krnovském knížeti Karlu z Lichtenštejna nazvána Karlstahl (česky Karlovo údolí). Železné hamry zanikly v 1. polovině 19. století, stejně jako bělidla. Naopak se rozvíjel dřevařský a papírenský průmysl. Od roku 1848 zde byla papírna a továrna na lepenku. Od roku 1868 zde byla továrna na nábytek, pila a stolařství. Od roku 1876 další továrna na lepenku, s pilou a dřevoprůmyslem F. Bartsche, která měla roku 1928 60 zaměstnanců a i elektrárnu. Zaznamenány jsou i velkoobchody s dřívím. Existovalo zde několik dalších pil a mlýnů. Vyráběla se zde břidlice, dýmky, šindele a razítka. Na počátku 19. století se zde vyráběl také javorový cukr.\n\nPošta byla otevřena roku 1869. Od roku 1892 zde byla záložna a za první republiky i konzum. Existovalo zde několik hotelů a penzion. Dařilo se i lázeňství. Lázně a léčebný ústav pro krevní oběh, srdeční a nervové choroby se připomínají roku 1930 a 1935. Od roku 1908 zde byl zemský chudobinec. Obecná veřejná škola se připomíná roku 1848 a roku 1900 měla tři třídy. V letech 1876 až 1920 zde byla evangelická obecná škola. Až do roku 1848 patřila obec ke krnovské komoře. Částí obce je katastrální obec Nové Purkartice a od roku 1953 obec Adamov.\n\nV roce 1918 se obec nakrátko stala součástí německé provincie Sudetenland. V letech 1937–1938 se v okolí budovaly lehké pěchotní objekty vzor 37 jako součást opevnění Československa. Roku 1938 byla připojena k Německu a 8. května 1945 byla obsazena Rudou armádou. Až do druhé světové války žilo v obci prakticky jen německy mluvící obyvatelstvo, které bylo vysídleno.\n\nPočet obyvatel celé obce Karlovice podle sčítání nebo jiných úředních záznamů:\n\nV celé obci Karlovice je evidováno 462 adres : 392 čísel popisných (trvalé objekty) a 70 čísel evidenčních (dočasné či rekreační objekty). Při sčítání lidu roku 2001 zde bylo napočteno 302 domů, z toho 267 trvale obydlených.\n\nPočet obyvatel samotných Karlovic (včetně Adamova, Nových Karlovic a Nových Purkartic) podle sčítání nebo jiných úředních záznamů:\n\nV samotných Karlovicích je evidováno 352 adres : 323 čísel popisných a 29 čísel evidenčních. Při sčítání lidu roku 2001 zde bylo napočteno 258 domů (207 v Karlovicích, 51 v Nových Purkarticích a v Adamově žádný), z toho 227 trvale obydlených.\n\n\n"}
{"id": "116056", "url": "https://cs.wikipedia.org/wiki?curid=116056", "title": "Senička", "text": "Senička\n\nObec Senička se nachází v okrese Olomouc v Olomouckém kraji. Žije zde obyvatel.\n\nPrvní písemná zmínka o obci pochází z roku 1349. První písemná zmínka o později zaniklé tvrzi a dvorci Lysově je z roku 1353 a nejstarší zpráva o Horním mlýnu v Seničce z roku 1382. Kapitulní dvůr v Seničce byl v roce 1399 zpustošen stoupenci markraběte Prokopa.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "116057", "url": "https://cs.wikipedia.org/wiki?curid=116057", "title": "Dvorce (okres Bruntál)", "text": "Dvorce (okres Bruntál)\n\nObec Dvorce (1869–1910 \"Dvorec\", německy \"Hof\") se nachází v okrese Bruntál v Moravskoslezském kraji. Žije zde obyvatel.\n\nO vzniku Dvorců se traduje pověst, že byly založeny dvěma polskými kupci v roce 901 jako překladiště jejich zboží a v roce 1050 byly vydrancovány a zničeny loupežníky. První písemná zmínka pak pochází z roku 1339 z listiny Štěpána ze Šternberka. V této době zde již existovala i fara. Dvorce byly založeny na místě staršího osídlení zničeného v roce 1241 nájezdem Mongolů. Jejich obnova byla zároveň realizována jako protipól sousednímu biskupskému statku Budišov nad Budišovkou na území bohatém na nerostné suroviny, které bylo v tehdejší době častou příčinou sporů mezi šternberskou vrchností a olomouckým biskupstvím. V roce 1363 získaly Dvorce od Alberta ze Šternberka městská privilegia. Město bylo obehnáno hradbami a náměstí tvořila čtvercová zástavba jako typický prvek ve středověku založených měst. V roce 1403 pak Lacek z Kravař privilegia udělená v roce 1363 potvrdil. V roce 1410 Dvorcům bylo potvrzeno šternberské privilegium Petrem z Kravař. Ten dále potvrdil odúmrť a vydal právo na vystavování piva, prodej masa a chleba okolním obcím. Těmi byly Křišťanovice, Roudno, Jakubčice, Bílčice, Mejvald, Šternek, Herčivald, Rejchartice a dva hamry na Moravici. V patnáctém století došlo k zakládání cechů a vznikla zde zákupní rychta, jejíž práva byla potvrzena v roce 1503. Od císaře Ferdinanda I. získaly roku 1527 Dvorce právo konání dvou jarmarků. Potvrzení privilegií se pak město dočkalo ještě v roce 1561 Václavem Berkou z Dubé, kdy zároveň navíc získalo právo výběru mýta. V roce 1577 byl na řece Moravici postaven mlýn, jenž patřil městu.\n\nZa třicetileté války bylo město, především z důvodu své polohy na hlavní poštovní cestě do Slezska, často decimováno procházejícími i tábořícími vojsky. Nejhorší pohromy se Dvorce dočkaly za švédského vpádu na Moravu v roce 1642. Období po třicetileté válce bylo kromě obrovského hospodářského zpustnutí města i vesnic v okolí ve znamení sporů se šternberskou vrchností kvůli omezení práv. Tyto spory trvaly od roku 1672. V roce 1695 byli dvorečtí právováreční měšťané nuceni vzdát se práva na prodej piva do okolních vesnic. Ve století následujícím, zejména jeho druhé polovině, se celá oblast, a Dvorce jako město především, hospodářsky velmi zmohly vlivem masového rozšíření plátenictví a tkalcovství, jehož rozmach vyvrcholil v sedmdesátých letech 19. století, kdy v samotných Dvorcích pracovalo na dva tisíce stavů. Plátno odtud bylo vyváženo až do Itálie. V roce 1890 byla založena první textilní továrna, o rok později rovněž továrna na nábytek, ve které se zpracovávalo dřevo z okolních lesů. Městečko dvakrát vyhořelo a to v roce 1751 a později v roce 1834, kdy nastal ničivý požár, jenž zničil i městský kostel. Po požáru v roce 1751 byl postaven v letech 1752–1753 nový kostel, který získal dnešní barokní podobu po druhém požáru v roce 1834. Kamenná kašna na náměstí pochází z roku 1816 a stojí na místě několikrát přestavované dřevěné a kamenné kašny. Neptun uprostřed kašny je podle pověsti z hradu Medlice, ale ve skutečnosti je až ze 17. až 18. stol. kdy po hradě zůstaly jen nepatrné zbytky. Poměrně velkou katastrofou byla za prusko-rakouské války v roce 1866 pruským vojskem zavlečená cholera. Ačkoliv se tato nákaza nevyhnula žádnému většímu celku a postiženy byly i četné vesnice, ve Dvorcích na ni zemřelo množství lidí větší, než bylo v té době obvyklé. V roce 1898 zde byla vybudována úzkorozchodná trať do Moravského Berouna, která byla ve třicátých letech 20. století zrušena.\n\nPo zrušení poddanství a k němu přidružené patrimoniální správy v roce 1849 se Dvorce staly centrem a sídlem soudního okresu. Zároveň byly součástí politického okresu Šternberk a následně od roku 1909 okresu Moravský Beroun. V roce 1847 došlo k založení poštovního úřadu, v roce 1851 byl ve Dvorcích založen i berní a pozemkový úřad. Po druhé světové válce utrpěly Dvorce drastický úbytek obyvatelstva způsobený vysídlením většiny obyvatel a následným nedostatečným dosídlením českým obyvatelstvem, čímž ztratily status města a přestaly být sídlem okresního soudu, přestože i nadále existoval soudní okres Dvorce. K 1. lednu 1949 se staly součástí okresu Bruntál.\n\n\nPočet obyvatel celé obce Dvorce podle sčítání nebo jiných úředních záznamů:\n\nV celé obci Dvorce je evidováno 342 adres, vesměs čísla popisná (trvalé objekty). Při sčítání lidu roku 2001 zde bylo napočteno 274 domů, z toho 257 trvale obydlených.\n\nPočet obyvatel samotných Dvorců (tj. Dvorce Město a Dvorce Předměstí) podle sčítání nebo jiných úředních záznamů:\n\nV samotných Dvorcích je evidováno 338 adres, vesměs čísla popisná. Při sčítání lidu roku 2001 zde bylo napočteno 270 domů, z toho 257 trvale obydlených.\n\n\n\n"}
{"id": "116059", "url": "https://cs.wikipedia.org/wiki?curid=116059", "title": "Lhotka u Litultovic", "text": "Lhotka u Litultovic\n\nObec Lhotka u Litultovic (1869–1950 \"Lhotka\", německy \"Oehlhütten\") se nachází v okrese Opava v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1381. Od 1. ledna 1979 do 31. srpna 1990 byla dnešní obec Lhotka u Litultovic částí obce Litultovice (pod názvem \"Lhotka\").\n\n\n"}
{"id": "116060", "url": "https://cs.wikipedia.org/wiki?curid=116060", "title": "Svinčany", "text": "Svinčany\n\nObec Svinčany se nachází v okrese Pardubice, kraj Pardubický. Žije zde obyvatel.\n\nPrvní písemná zmínka o obci pochází z roku 1226.\n\nNarodil se a působil tu Josef Komárek (1854–1919), rolník a politik, starosta obce, okresní starosta v Přelouči a poslanec zemského sněmu.\n\n\nJednou na louce za obcí veliká svině vyryla zvon. Lidé jej vytrhli ze země a na jeho místě zůstala studánka, která nikdy nevysychá a nezamrzá. Zvon byl pověšen na věž kostela sv. Vavřince a obec se podle zvláštní příhody navždy jmenuje Svinčany.\n\n\n\n"}
{"id": "116061", "url": "https://cs.wikipedia.org/wiki?curid=116061", "title": "And I Feel Fine... The Best of the I.R.S. Years 1982–1987", "text": "And I Feel Fine... The Best of the I.R.S. Years 1982–1987\n\nAnd I Feel Fine… The Best of the I.R.S. Years 1982–1987 je „best of“ album kapely R.E.M., obsahující nahrávky z let u I.R.S. Records. Album bude vydáno 12. září 2006. Speciální edice bude obsahovat dva disky. Související DVD, \"When the Light Is Mine\", vyjde ve stejný den.\n\n\"And I Feel Fine…\" vyšlo ve dvou verzích. Standardní obsahovala jeden disk s 21 písněmi z období mezi alby \"Chronic Town\" z roku 1982 a \"Document\" z 1987. Speciální edice měla dva disky, přičemž na druhém byly obsaženy raritní nahrávky, doposud nevydané písně a další.\n\nPíseň „\"Bad Day\"“ se na druhém disku objevuje ve formě nahrávky z roku 1986, která nebyla zařazena na album \"Lifes Rich Pageant\" a píseň „\"All The Right Friends\"“ je zde ve formě dema.\n\nAutory jsou Bill Berry, Peter Buck, Mike Mills a Michael Stipe, pokud není uvedeno jinak.\n\n"}
{"id": "116062", "url": "https://cs.wikipedia.org/wiki?curid=116062", "title": "Řečany nad Labem", "text": "Řečany nad Labem\n\nObec Řečany nad Labem se nachází v okrese Pardubice, kraj Pardubický. Žije zde  obyvatel.\n\n\nPrvní písemná zmínka o obci pochází z roku 1289.\n\nMístní pán si chtěl koupit loveckého chrta, ale neměl na něj peníze. Proto se rozhodl vyměnit ho za kostelní zvon. Když ale zvon spouštěli z věže, utrhl se a skutálel se do rybníka Houšovce, který je prý bezedný.\n\nZvon se nepodařilo najít, jednou však u řeky žena máchala přízi. Do příze se jí zamotal zvon, ale pradlena to netušila, a tak jen zlostně zaklela. Zvon smutně zazvonil: „Zvon svatý Jan, za chtra dán!“ a potopil se navždy.\n\n\n"}
{"id": "116063", "url": "https://cs.wikipedia.org/wiki?curid=116063", "title": "Strážkovice", "text": "Strážkovice\n\nObec Strážkovice se nachází v okrese České Budějovice, kraj Jihočeský, zhruba 11 km jihovýchodně od Českých Budějovic a 8 km severozápadně od Trhových Svin, při silnici, která spojuje tato dvě města. Žije zde obyvatel.\n\nObec Strážkovice se skládá ze tří částí na dvou katastrálních územích\n\nPrvní písemná zmínka o vsi (\"Strasskouicz\") pochází z roku 1391.\nOd roku 1850 podnes jsou Strážkovice samostatnou obcí.\n\n\n"}
{"id": "116064", "url": "https://cs.wikipedia.org/wiki?curid=116064", "title": "Nová Hradečná", "text": "Nová Hradečná\n\nObec Nová Hradečná (německy \"Markersdorf\" nebo i \"Markendorf\") se nachází v okrese Olomouc v Olomouckém kraji. Žije zde obyvatel.\n\nZástavba Nové Hradečné má charakter řadové lánové vsi. Je protažena zhruba v délce tří kilometrů podél potoka Brabínku, který poblíž východního okraje obce ústí z pravé strany do Oskavy.\nNejvyšším vrcholem v okolí (a zároveň nejvyšším vrcholem Úsovské vrchoviny, která je geomorfologickým podcelkem Hanušovické vrchoviny) je vrch Bradlo (599 m n. m.), kterému se přezdívá \"Moravský Blaník\". Masív Bradla s dalšími vrcholy Tři Kameny a Kočičí skála (oba shodně 558 m n. m.) se rozkládá zhruba 3 km vzdušnou čarou od středu Nové Hradečné směrem na severozápad. Od železniční zastávky \"Nová Hradečná\" na trati Olomouc Šumperk vede na vrchol Bradla červeně značená turistická cesta, která pak dále pokračuje přes Brníčko a Lesnici do Zábřeha na Moravě. \n\nPrvní písemná zmínka o obcích Hradečná a Hradec pochází z roku 1344, kdy je v latinsky psané listině jmenována obec \"Hradeschna\". Od této doby až do zániku patrimoniální správy náležely k úsovskému panství. Pozemkové knihy Hradečné jsou zachovány od roku 1655, Hradce od roku 1732.\n\nV roce 1960 byla Hradečná sloučena s obcí Hradec a vznikla Nová Hradečná, která byla později v letech 1976–1990 administrativně přičleněna k Troubelicím. Od roku 1990 je Nová Hradečná opět samostatnou obcí.\n\nV roce 2014 obec získala třetí místo v celostátním kole soutěže Vesnice roku.\n\n\n\n"}
{"id": "116065", "url": "https://cs.wikipedia.org/wiki?curid=116065", "title": "Brniště", "text": "Brniště\n\nObec Brniště (německy \"Brims\", popř. \"Brins\") se nachází v okrese Česká Lípa v Libereckém kraji. Žije zde  obyvatel. S původně samostatnými okolními vesnicemi Jáchymov a Hlemýždí tvoří souvislý sídelní celek, další administrativně přičleněné vesnice (Luhov, Nový Luhov, Sedliště a Velký Grunov) leží odděleně.\n\nPrvní písemná zmínka o obci pochází z roku 1352, kdy zde hospodařil rod Blektů z Útěchovic se svolením a pod dozorem vrchnosti, pánů z Vartenberka. Od 17. století se začali majitelé panství střídat.\n\nV roce 1998 schválilo obecní zastupitelstvo návrhy znaku a vlajky města. Autorem návrhů byl heraldik Stanislav Kasík, zohledňoval vsi tvořící dnešní obec, místní přírodu i podobu rodových barev Blektů z Útěchovic, kteří kdysi vlastnili zdejší panství. Návrh projednal Podvýbor pro heraldiku a vexilologii PSP ČR a dne 14. prosince 1998 jej obci udělil předseda Poslanecké sněmovny.\n\nPodle sčítání lidu v roce 2001 mělo Brniště 1 342 obyvatel.\n\nV roce 2001 uvedlo 78% obyvatel (1 046), že jsou bez vyznání. Přesto zde aktivně působí dvě církve:\n\nPo roce 1945 se do obce přistěhovala větší skupina baptistů. V roce 2007 si dostavěli novou modlitebnu v Brništi čp. 13 pod názvem \"Sborový dům Oáza\".\n\nJak kostel, tak modlitebna se 24. května 2013 zúčastnila akce Noc kostelů.O rok později se v Oáze akci podařilo zopakovat.\n\nVe středu obce u obecního úřadu je areál barokního kostela svatého Mikuláše z roku 1700, postavený na místě gotického z 14. století Správu kostela zajišťuje, setjně jako pravidelné nedělní mše, Římskokatolický farní úřad v Mimoni. U kostela zčásti skrytého v okolních stromech je zdí rozdělený hřbitov s márnicí.\n\nV sousedství kostela křižovatka silnic, budova obecního úřadu, základní škola i hlavní autobusová zastávka v obci.\nPoblíž obce prochází železniční trať z Liberce do České Lípy a stranou obytných budov, na katastru místní části Hlemýždí je velká zastávka označená Brniště, od obce vzdálená asi 2 km. Denně v ní zastavuje 10 párů osobních vlaků, rychlíky zastávku projíždějí.\n\nPřímo obcí a jejími částmi napříč projíždí několik autobusových linek, vedou zde silnice III. třídy a cyklotrasy 3045 a 3007.\n\nObec je pořadatelem každoročního (v roce 2009 se konal 12. ročník) festivalu pod názvem \"Brnišťský rozcestník\", pořádaného v areálu Lesního zátiší. Vystupují zde různé skupiny, zpěváci a zpěvačky pop-music.\n\nDále se zde pořádá každoroční \"Brništská Pouť\".\n\nNa podzim 2011 obec s pomocí sponzorů vybudovala naučnou Stezku hastrmanů při zdejších rybnících.\n\nDne 2. srpna 2014 se v obci konal II. ročník Festivalu jurt a zároveň bylo otevřeno nové Ekocentrum, vybudované s pomocí Podralského nadačního fondu ZOD.\n\nVýchodně od obce se vypíná těžbou ohrožený vrch Tlustec (591 m n. m.), na straně západní pak plně zalesněný Brnišťský vrch (491 m n. m.). Území patří do podcelku Cvikovské pahorkatiny (nadřízeným celkem je Zákupská pahorkatina). Mezi nimi napříč obcí od severu k jihu protéká Panenský potok (pravý přítok Ploučnice). Potok napájí Brništský rybník. V obci rostou dvě památné lípy, velkolistá (300letá) a malolistá (250letá)\n\nFotbalový tým mužů hraje sestoupil v roce 2013 z českolipského okresního přeboru, od té doby hraje III. třídu okresu Česká Lípa.\n\nKaždoročně v obci startuje a končí dálkový pochod \"Lužická sedmička\".\n\n\n"}
{"id": "116066", "url": "https://cs.wikipedia.org/wiki?curid=116066", "title": "Nové Heřminovy", "text": "Nové Heřminovy\n\nNové Heřminovy (německy \"Neu Erbersdorf\", 1900 \"Neuerbersdorf\"; polsky \"Nowe Herzminowy\") jsou obec, nacházející se v okrese Bruntál v Moravskoslezském kraji. Žije zde obyvatel. Součástí obce je také vesnice Kunov.\n\nPrvní písemná zmínka o obci pochází z roku 1406.\n\nOd roku 1960 byla součástí Nových Heřminov vesnice Kunov. Od 1. července 1979 do 31. prosince 1991 byly Nové Heřminovy částí města Bruntál, poté se osamostatnily. Kunov, ač ležící v katastru nově vzniklé obce, zůstal nadále součástí Bruntálu. K 21. červnu 2019 se Kunov stal opětovnou součástí Nových Heřminov.\n\nPočet obyvatel Nových Heřminov podle sčítání nebo jiných úředních záznamů:\nV Nových Heřminovech je evidováno 144 adres : 130 čísel popisných (trvalé objekty) a 14 čísel evidenčních (dočasné či rekreační objekty). Při sčítání lidu roku 2001 zde bylo napočteno 113 domů, z toho 75 trvale obydlených. Ke dni 25. 3. 2010 zde žilo 283 obyvatel.\n\n\n21. dubna 2008 vláda rozhodla o výstavbě přehrady na řece Opavě, kvůli níž má být část Nových Heřminov zaplavena, postižené domy mají být vyvlastněny. V obci platí dlouhodobá stavební uzávěra. Obyvatelé obce 30. srpna 2008 v místním referendu zavázali radnici, aby využila všech zákonných prostředků k tomu, aby zabránila výstavbě přehrady, která má část obce zatopit.\n\n20. února 2012 bylo vydáno souhlasné stanovisko EIA ve věci plánované přehrady.\n\nPo komunálních volbách v roce 2010 i 2014 byl zvolen starostou Radek Sijka. Ten zemřel 23. června 2015. Novým starostou byl 30. září téhož roku zvolen Ing. Ludvík Drobný. \n\n\n"}
{"id": "116067", "url": "https://cs.wikipedia.org/wiki?curid=116067", "title": "Noviny pod Ralskem", "text": "Noviny pod Ralskem\n\nObec Noviny pod Ralskem (německy \"Neuland am Rollberge\") se nachází v okrese Česká Lípa, v Libereckém kraji, pod vrcholem Ralsko, severovýchodně od Mimoně. Žije zde  obyvatel.\n\nNovina bylo ve středověké češtině označení pro jař, tedy pole, které byla v trojpolním systému obnovena po úhoru. Ve jménech vesnic bývá vykládáno jako označení pro „novou zemi“, pozemky nově přetvořené v pole či louky.\n\nPrvní písemná zmínka o obci pochází z roku 1504.\n\nPočátkem srpna 2014 obec oslavila připravenými pořady 510. výročí svého založení.\n\nZ roku 1786 pochází zdejší kostel Nejsvětější Trojice, u kterého stojí klasicistní brána z 18. století. Na zdejším hřbitově je kaple se stejným zasvěcením, tedy Nejsvětejší Trojice, z konce 18. století. V obci jsou Boží muka a řada patrových roubených statků.\n\nPoněkud stranou obce samotné se nachází někdejší panský hospodářský dvůr č.p. 46, původně barokní objekt z počátku 19. století. Od roku 1958 je zapsán jako kulturní památka č. 28310/5-3164. Původně barokní hospodářská usedlost o třech budovách pochází z doby kolem roku 1800. Uzavřený areál dvora s vjezdem na západní straně tvoří obytné stavení, dvě hospodářské budovy a trojpodlažní sýpka, celý areál je pak obehnán zdí. Ve 20. století byl stavebně upraven pro potřeby zdejšího JZD, původní vstupní brána byla stržena a ostatní zrušeny. Nejzachovalejší z původního objektu je sýpka, která tvoří západní křídlo dvora. Severní křídlo objektu v současnosti slouží jako garáže a dílny. \n\nNávrh znaku i praporu zpracoval Stanislav Kasík. V dubnu 1998 návrhy projednalo obecní zastupitelstvo, v květnu 1998 jej posoudil Podvýbor pro heraldiku a vexilologii Poslanecké sněmovny a 18. června 1998 jej obci předseda Poslanecké sněmovny udělil.\n\nFotbalový tým mužů zakončil sezonu 2010/2011 ve III. třídě okresu Česká Lípa na 6. místě čtrnáctičlenné tabulky. O rok později své umístění zopakoval.\n\nNa jižní stranu katastrálního území Novin zasahuje hora Ralsko se stejnojmenným hradem a přírodní rezervací Ralsko.\n\nObcí protéká řeka Ploučnice. Průrva Ploučnice je zde pro turisty obvyklým cílem. Z Novin tam vede červeně značená turistická cesta, která pak pokračuje do města Mimoň, či na sever do Stráže pod Ralskem.\n\nU hostince roste památná lípa malolistá.\n\n"}
{"id": "116068", "url": "https://cs.wikipedia.org/wiki?curid=116068", "title": "Staré Hradiště", "text": "Staré Hradiště\n\nObec Staré Hradiště se nachází v okrese Pardubice, kraj Pardubický. Žije zde obyvatel.\n\n\nVe 12. století patřila obec Staré Hradiště opatovickému klášteru. Když husitská vojska klášter zničila, tak se majetek kláštera dostal do rukou Diviše Bořka z Miletínka. Po nějaké době Diviš Bořek koupil pardubickou tvrz i s městem a okolními vesnicemi a vytvořil základ budoucího pardubického panství. Majetkem české královské komory se obec stala v době, kdy poslední držitel Pardubic z rodu Pernštejnů prodal Ferdinandovi I. pro jeho syna Maxmiliána II. Hradiště bylo několikrát za dob své existence silně poznamenáno válečnými událostmi. V době trvání třicetileté války bylo zde z deseti stavení zničeno jen jedno. Další významnější událostí byl rok 1866, kdy tudy procházelo pruské vojsko, když pochodovalo od Hradce Králové na Pardubice.\n\nPod správu obce patřila \"Fáblovka\", jež byla samotou jižně od Starého Hradiště. Původně se jednalo o zájezdní hostinec, který se přeměnil na počátku 20. století v továrnu na zpracování ovoce a zeleniny. Dalším místem pod správou obce Staré Hradiště byl \"Psinek\", kde se přechovávali psi na hony. Dále pod správu patřila \"Cihelna\", jež leží na křižovatce silnic Pardubice - Hradec Králové.\n\nNejvíce strategickou částí obce Staré Hradiště byly Brozany, jelikož se tam nachází brod přes řeku Labe, který spojoval cestu z Kunětické hory do Pardubic. Pod Brozany v 18. století spadalo \"Hradiště na Písku\", které pamatuje mnoho historických událostí.\n\n\nCelým znakem prostupuje modrý pruh, který leží ve stříbrném poli. V pravé horní části se nachází roubená tvrz a palisádová hradba. Znázornění tvrze ve znaku vychází z minulosti, kdy ve Starém Hradišti tvrz stávala. V dolní levé části leží 3 volné kůly. Tři kůly se váží k části obce Brozany.\n\n"}
{"id": "116069", "url": "https://cs.wikipedia.org/wiki?curid=116069", "title": "Opatovice nad Labem", "text": "Opatovice nad Labem\n\nOpatovice nad Labem je obec v okrese Pardubice v Pardubickém kraji. Žije zde  obyvatel. Součástí obce je i vesnice Pohřebačka.\n\nAsi 1500 metrů na jih se nalézá uhelná elektrárna Opatovice nad Labem, severně vodní elektrárna na Labi.\n\nPrvní písemná zmínka o obci pochází z roku 1073 ze zakládací listiny Opatovického kláštera a zní \"terras Opatouicih\". V té době zde zřídil jistý Mikulec \"Cellu\". Na klášter benediktinů s kostelem sv. Vavřince ji povýšil král Vratislav II. roku 1086, nadal jej statky, mezi nimiž byla jmenována také ves Opatovice. Mniši v čele s opatem Bolebudem přišli z kláštera v Břevnově. Roku 1227 se připomíná opat Conrad z Opatovic (\"abbas de Opatowic\"). Roku 1421 klášter dobyli a jeho budovy vypálili husité. Mniši uprchli do Slezska a již se nevrátili. Nadále však po opatovi zůstal místní název obce i patrocinium kostela.\nV 16. století patřily Opatovice s okolními vesnicemi ke zboží Pernštejnů z Pardubic.\nVe znaku obce je rošt - symbol mučednické smrti zdejšího chrámového patrona sv. Vavřince, a berla, která byla společně s infulí (mitrou) odznakem úřadu opata zdejších benediktinů. Vlny značí řeku Labe.\n\n\n\nPři okrajích zastavěného území obce procházejí dálnice D35 (ve výstavbě) a silnice I. třídy č. 37, vzájemně propojené mimoúrovňovou křižovatkou.\n\nÚzemím obce prochází elektrizovaná železniční trať z Pardubic do Hradce Králové. Železniční stanice \"Opatovice nad Labem-Pohřebačka\" (do prosince 2014 \"Opatovice nad Labem\") se nachází na severním okraji zastavěného území v katastrálním území Pohřebačka. Je do ní zapojena elektrizovaná vlečka elektrárny a vychází z ní též spojka do odbočky Plačice na trati z Velkého Oseka do Hradce Králové. V letech 2014-2015 proběhla modernizace a zdvojkolejnění přiléhajícího úseku trati (směr Stéblová), na kterém vznikla nová železniční zastávka \"Opatovice nad Labem\" blíže obci, a osobní vlaky přestaly v dosavadní stanici \"Opatovice nad Labem-Pohřebačka\" zastavovat. Především na požadavek obyvatel Březhradu však bylo změnou od 4. 4. 2016 obnoveno zastavování zhruba každého druhého vlaku.\n\n\n\n"}
