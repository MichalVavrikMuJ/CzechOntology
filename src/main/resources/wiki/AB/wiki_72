{"id": "174619", "url": "https://cs.wikipedia.org/wiki?curid=174619", "title": "Edwin Drake", "text": "Edwin Drake\n\nEdwin Drake (28. března 1819, New York - 8. listopadu 1880, Bethlehem) byl americký stavbař a vynálezce, průkopník v oblasti stavby a technologie ropných vrtů.\n\nDříve se ropa získávala pouze přímým odběrem z místa, kde vytékala na povrch. Vymyslel způsob, jak se k ropě dovrtat, poněvadž po mnoha pokusech ropu dolovat tímto způsobem se jáma vždy zasypala. Jeho řešení problému spočívalo v tom, že v roce 1859 vrták umístil do litinové roury v pensylvánské Ropné zátoce provrtal tímto způsobem dvacet metrů skály. Brzy poté těžil až 4 000 litrů ropy za den. Tento vynález si ale nedal patentovat a zemřel v chudobě v roce 1880. Jeho vynálezem se inspirovali i spisovatelé například komiks Lucky Luck.\n\n\n"}
{"id": "174623", "url": "https://cs.wikipedia.org/wiki?curid=174623", "title": "No Need to Argue", "text": "No Need to Argue\n\nNo Need to Argue (\"česky \"Netřeba se hádat\"\") je album irské skupiny The Cranberries, které vyšlo v roce 1994. Toto album se stalo nejúspěšnějším za celé působení této hudební formace a prodalo se jej přes 16 milionů kopií.\n\nNejvětším hitem se stala píseň Zombie. Celkově je album temnější než debut Everybody Else Is Doing It, So Why Can't We?. I texty zpěvačky Dolores O'Riordan jsou mnohem vyzrálejší texty, nejčastěji pojednávají o válce, smrti, lásce a zklamání. V některých písních zní její hlas mnohem rockověji a vyspěleji než na debutu.\n"}
{"id": "174624", "url": "https://cs.wikipedia.org/wiki?curid=174624", "title": "Strofa", "text": "Strofa\n\nStrofa (česky sloka) vzniká spojením jednotlivých veršů a představuje obvykle nějaký myšlenkový celek. Některé typy strof se ustálily a mají normovanou podobu.\n\n"}
{"id": "174626", "url": "https://cs.wikipedia.org/wiki?curid=174626", "title": "Thomas Hutchinson", "text": "Thomas Hutchinson\n\nThomas Hutchinson (9. září 1711 – 3. července 1780) byl guvernérem americké kolonie Massachusetts a loajalistou (zastáncem britské politiky).\n\nNarodil se v Bostonu jako syn obchodníka a vlastníka lodí. Byl velice inteligentní, absolvoval na Harvardu, ještě než dovršil 16. narozeniny. Nejprve pomáhal svému otci, ale záhy se ukázaly jeho obchodnické vlohy. Nejprve byl zahrnut do vedení kolonie, pak byl zvolen zástupcem v Zákonodárném shromáždění (General Court). Zároveň zaujal ostrý postoj v opozici vůči majoritě. Jeho nepopulární názory způsobily, že ze svého postu odešel již po třech letech. V tomto roce odešel do Anglie jako komisař reprezentující Massachusetts v pohraničních sporech s New Hampshire. Roku 1742 byl opětně zvolen do Zákonodárného shromáždění, kde mezi roky 1746–1749 působil jako mluvčí. Měl velmi dobrý vliv na obchodování státu, čímž získal pověst váženého finančníka.\n\nPo odchodu z Veřejné zprávy byl zvolen do Rady guvernéra (Governor’s Council). V roce 1750 byl předsedou komise pro přípravu vyjednávání s Indiány v oblasti Maine a vypomáhal v pohraniční komisi při sporu s koloniemi Connecticut a Rhode Island. Podporoval Franklinův plán pro Koloniální unii. Ačkoliv odporoval kolkovému zákonu (Stamp Act) a požadoval jeho zrušení, nakonec uznal jeho platnost. Kvůli tomuto postoji byl jeho městský dům vypleněn chátrou a zničeny jeho cenné sbírky knih a rukopisů.\n\nV březnu 1771 byl zvolen guvernérem, ale veškerou jeho práci kontrolovalo britské ministerstvo. To zhoršilo jeho vztahy s vlastenci. Publikace některých dopisů o událostech v kolonii a získaných Franklinem v Anglii vyvolaly potřebu pro nezbytnost ostřejších kroků. Pod nátlakem odešel ze země a zbytek života strávil v Anglii, kde působil stále jako guvernér nad americkými záležitostmi. Jeho majetek v Americe byl zkonfiskován.\n\nZemřel v Bromptonu, nynější části Anglie, ve svých 68 letech.\n"}
{"id": "174630", "url": "https://cs.wikipedia.org/wiki?curid=174630", "title": "To the Faithful Departed", "text": "To the Faithful Departed\n\nTo the Faithful Departed (\"česky \"Věrným zesnulým\"\") je album, které vydala irská kapela The Cranberries a bylo věnováno památce \"Dannyho Cordella\", který byl přítelem členů skupiny a Joeovi, dědečkovi zpěvačky Dolores O'Riordan.\n\nCo se týče textů i hudby je album nejtemnější a od svého předchůdce, desky No Need to Argue, je více kytarové.\n"}
{"id": "174633", "url": "https://cs.wikipedia.org/wiki?curid=174633", "title": "Vrahové z močálů", "text": "Vrahové z močálů\n\nVrahové z močálů je označení britských sériových vrahů Iana Bradyho (2. ledna 1938 – 15. května 2017) a Myry Hindleyové (27. července 1942 – 15. listopadu 2002), kteří společně v 60. letech zavraždili minimálně 5 dětí. Jejich těla ukrývali v mělkých hrobech u močálů Saddleworth.\n\nIan Brady (vlastním jménem Ian Duncan Stewart) se narodil v roce 1938 ve skotském Glasgow. Jeho matka ho kvůli finančním problémům musela předat do náhradní rodiny. Ačkoliv byl nadaným studentem, ze školy odešel už v 15 letech. Už během puberty začal mít problémy s chováním a několikrát se ocitl před soudem, mimo jiné proto, že svou tehdejší přítelkyni ohrožoval vystřelovacím nožem. Po dalších problémech se zákonem se konečně usadil v Manchesteru a našel si práci. Ve volném čase rád četl, především literaturu o nacismu.\n\nMyra Hindleyová se narodila v roce 1942 v Manchesteru. Její rodina se také potýkala s finančními problémy, které vyvrcholily po narození druhé dcery Maureen. Myra tak musela bydlet u babičky. V roce 1957 jí její blízký přítel Michael (13) vybídl, aby se s ním a dalšími dětmi šla koupat do místní nádrže. Myra nabídku odmítla a strávila odpoledne ve společnosti někoho jiného. Michael ten den utonul. Na Myru měla zpráva o jeho smrti zdrcující dopad. Jako dobrá plavkyně se domnívala, že by na místě mohla neštěstí zabránit. Uzavřela se do sebe, začala se zajímat o náboženství a stala se praktikující katoličkou. V 17 letech se zasnoubila, ale z jejího rozhodnutí ze svatby sešlo. O rok později se v zaměstnání seznámila s Bradym, který na ní udělal dojem tím, že o sebe velmi pečoval, jezdil na motorce a působil inteligentně. Brady Hindleyovou zasvětil do své fascinace nacismem a ta si kvůli tomu také odbarvila vlasy podle ideálu árijské rasy. Společně se dále zajímali o pornografii, sadismus, kriminalistiku, zbraně atp. Jejich zájmy je postupně izolovaly od ostatních lidí.\n\nBrady se Hindleyové svěřil s tím, že plánuje vykrást banku. Jeho nápad se jí zamlouval a za tímto účelem začala trénovat střelbu a učila se řídit dodávku. K činu se však nikdy neodhodlali. V roce 1963 začal Brady místo o loupeži mluvit o spáchání dokonalé vraždy. Podle jeho plánu měl projíždět městem na motorce a světlem signalizovat Hidleyové v autě, když uvidí vhodnou oběť. 12. července 1963 se rozhodli svůj plán realizovat. První Bradym vybranou oběť Hindleyová minula s vysvětlením, že ji zná. Znala i Pauline Readovou (16), kterou Brady označil jako druhou, ale v jejím případě se rozhodla akci provést. Tato dívka byla starší a Hindleyová byla přesvědčená, že její zmizení nezpůsobí takový povyk. Dívku oslovila s tím, že u močálů Saddleworth ztratila drahou rukavici a potřebuje pomoct s jejím hledáním. Na místě se k nim připojil Brady, kterého Hindleyová představila jako svého přítele, který jim s hledáním pomůže. Brady odvedl Pauline z dohledu Hindleyové. Když se po chvíli vrátil sám, požádal jí o pomoc s odstraněním těla. Dovedl ji k Pauline, která byla podřezaná a její tělo neslo známky sexuálního napadení. Společně ji pohřbili za pomocí lopaty, kterou si na místě Brady dříve schoval.\n\nHistorku s rukavicí použila Hindleyová i při únosu Johna Kilbrida (12) ke kterému došlo 23. listopadu. Zatímco Hindleyová vyčkávala u vypůjčeného auta, Brady mimo jejího dohledu Kilbrida sexuálně napadl a poté se ho neúspěšně pokusil podříznout. Nakonec ho uškrtil. 16. června 1964 oslovili dvanáctiletého Keitha Bennetta s tím, že potřebují pomoct s nakládáním krabic do dodávky. Místo toho ho však odvezli na stejné místo jako předchozí dvě oběti. Tam ho Brady sexuálně napadl a uškrtil. Tělo opět zakopali pomocí ukryté lopaty. Hlavním podezřelým ze zmizení se stal Keithův nevlastní otec. 26. prosince 1964 se Brady s Hindleyovou vypravili do zábavního parku, kde si chtěli vyhlédnout nějaké osamělé dítě. Když si všimli Lesley Ann Downeyové (10), upustili před ní úmyslně tašku s nákupem a požádali ji, jestli by jim nepomohla odvézt věci domů. Tam ji donutili svléknout se a pózovat pro fotografie. Poté ji svázali, znásilnili a uškrtili. Hindleyová označila za vraha Bradyho, ten naopak později tvrdil, že Downeyovou zabila Hindleyová bez jeho pomoci. Tělo druhý den odvezli do močálů, kde ho pohřbili poblíž ostatních.\n\nJejich zločiny vyšly najevo v roce 1965, kdy se Brady pokusil získat ke spolupráci švagra Hindleyové Davida Smithe (17). Smith byl již několikrát trestán a s Bradym si dobře rozuměl. Společně plánovali vyloupení banky či přepadení bohatého obchodníka. Hindleyové se jejich vztah nelíbil a místo s Bradym začala trávit čas se svou sestrou, Smithovou manželkou, Maureen. 6. října poslal Brady Hindleyovou, aby přivezla Smithe k nim domů pod záminkou nějaké práce. Brady Smithovi slíbil několik malých lahviček s alkoholem, které mu předal v kuchyni a vybídl ho, aby tam chvilku počkal, než donese zbytek z obývacího pokoje. Smith po chvilce uslyšel křik a Bradyho volání o pomoc. Když vešel do pokoje, uviděl Bradyho jak sekerou bije do hlavy Edwarda Evanse (17). Poté ho uškrtil kabelem. Pří útoku si Brady poranil kotník a proto Smithe požádal o pomoc s úklidem a odstraněním těla. Smith pomohl utřít krev, chvíli s nimi poseděl, aby nevzbudil podezření a poté Bradymu slíbil, že se pro tělo staví druhý den po obědě. Odjel domů, vzbudil Maureen a o vraždě jí řekl. Ozbrojeni šroubovákem a nožem se vydali do telefonní budky a vše ohlásili na policii. Brady byl druhý den zadržen přímo ve svém domě, kde bylo v zamčené místnosti objeveno Evansovo tělo.\n\nHindleyová byla zatčena až o čtyři dny později, což jí umožnilo zničit některé důkazy. Oba poté tvrdili, že k Evansově smrti došlo při vzájemné potyčce, která se jim vymkla z rukou. Z vraždy se snažili obvinit Smithe. Ten vše popřel a svým svědectvím nasměroval policii k úschovně zavazadel, kam Brady s Hindleyovou odvezli nějaký kufr, kterého se chtěli zbavit. Kufr se podařilo vypátrat. Obsahoval fotografie svázané dívky a několikaminutovou nahrávku jejího nářku. Podle hlasu z nahrávky poznala matka nezvěstnou Lesley Ann Downeyovou. Po objevení sešitu Johna Kilbrida v jejich domě je začala policie podezírat ze zodpovědnosti za zmizení několika dětí. Smith si vzpomněl, že se Brady při jednom z výletů do močálů zmínil o tom, že zrovna chodí po hrobech. Našly se také fotografie z močálů, na kterých si Hindleyová prohlížela zem. Smith nedokázal přesné místo určit, ale Patricia Hodgesová (11), která žila ve stejné čtvrti a s párem se přátelila, zavedla policii do oblasti, kde s nimi byla několikrát sbírat rašelinu. Na místě našla policie lidskou kost. Při průzkumu byla objevena těla Kilbrida a Downeyové.\n\nProces začal za nebývalého zájmu veřejnosti v dubnu 1966 a trval 14 dní. Brady s Hindleyovou byli obžalováni ze 3 vražd. David Smith se stal korunním svědkem, ovšem jeho pozice byla silně otřesena ve chvíli, kdy doznal, že prodal práva na příběh týdeníku News of the World, který mu zároveň v průběhu procesu platil luxusní hotel. Brady i Hindleyová svou vinu popřeli. Brady pouze připustil, že Evanse v hádce udeřil sekerou bez úmyslu zabít ho. V případě Downeyové přiznali její únos a pořízení fotografií. Tvrdili však, že od nich odešla bez újmy. Za vraždy Evanse, Kilbrida a Downeyové byl Brady odsouzen k třem doživotním trestům. Hindleyová byla odsouzena na dvě doživotí za vraždy Evanse a Downeyové. Navíc dostala sedmiletý trest za krytí vraždy Kilbrida. Trest smrti byl zrušen v roce 1965 a oba se tak stali prvními sériovými vrahy, kteří nebyli popraveni. Brady i Hindleyová byli dále podezřelí ze zmizení Readové a Bennetta, ke kterým došlo na stejném místě a přibližně ve stejnou dobu. K těmto vraždám se Brady údajně doznal při rozhovoru s investigativním novinářem v roce 1985. Při následném výslechu však všechno popřel. V roce 1986 se Hindleyová v doprovodu 200 policistů vydala opět do močálů ve snaze označit oblast, kde mohla být pohřbena další dvě těla. Byla však natolik rozrušená, že nedokázala správné místo najít. Do močálů se s policií vydal ještě téhož roku i David Smith, ale ani on nijak nepomohl s posunem ve vyšetřování.\n\nHindleyová se poprvé doznala k podílu na všech pěti zločinech až v roce 1987. Popřela však, že by se přímo účastnila vražd a za motiv svého jednání označila vydírání ze strany Bradyho, který jí měl vyhrožovat zabitím její sestry. Plně očistila i Davida Smithe. Poté, co se dozvěděl o jejím doznání Brady, nabídl i on sám nové informace pod podmínkou, že mu bude umožněna sebevražda. Po pochopitelném zamítnutí jeho nabídky přestal s vyšetřovateli téměř spolupracovat. Ve stejném roce se Hindleyová vydala do močálů podruhé a na základě jí poskytnuté informace se po 100 dnech hledání podařilo objevit hrob Readové. I Brady byl během roku 1987 dvakrát zavezen na místo, kde měl pomoci s nalezením posledního těla, ale kvůli změnám v terénu se nedokázal dobře zorientovat. I přes další pokusy o nalezení Bennettova těla odborníky i laiky zůstává nadále nezvěstný. I přes zajištění důkazů o těchto dvou vraždách nemuseli Brady s Hindleyovou znovu před soud, jelikož už nemohli dostat vyšší trest.\n\nIan Brady byl už v roce 1985 diagnostikován jako psychopat trpící paranoidní schizofrenií, na základě čehož byl přesunut na uzavřené oddělení nemocnice v Ashworthu. Zde strávil 32 let a platil za problémového pacienta. V 90. letech držel protestní hladovku, kterou však tajně porušoval. Na rozdíl od Hindleyové nebojoval o své podmíněné propuštění a sám si přál, aby se nikdy nedostal na svobodu. Hindleyová v roce 2002 zemřela ve vězení na bronchopneumonii. V roce 2008 její právní zástupce prozradil, že při rozhovorech s ním svůj podíl přiznala a sama se považovala za tu horší z vraždícího páru, jelikož byla přímo zodpovědná za únosy. Jejich dům, kde došlo ke dvěma vraždám, byl stržen kvůli nechtěné publicitě. Brady zemřel v roce 2017 na selhání srce způsobené chronickým onemocněním plic. Po jeho smrti se objevila informace, že po sobě zanechal dva zamčené kufry, ve kterých by mohly být informace o místě, kde je pohřbeno tělo Keitha Bennetta. Soudy však vydání této pozůstalosti vyšetřovatelům neumožnily.\n\n"}
{"id": "174634", "url": "https://cs.wikipedia.org/wiki?curid=174634", "title": "Michael Simon", "text": "Michael Simon\n\nMichael Simon (* 1972) je německý DJ a producent. Pochází z Hamburku. V devadesátých letech působil v tanečním projektu Shahin & Simon, kde vznikly hity jako \"Do The Right Thing\" a \"The Rebel\". Se skupinou Scooter se poprvé setkal v roce 1996, když remixoval písně I'm Raving a Let Me Be Your Valentine. V témže roce také doprovázel Scooter na turné. V roce 2006 oficiálně vstoupil do skupiny a nahradil tak Jaye Froga.\n\n"}
{"id": "174636", "url": "https://cs.wikipedia.org/wiki?curid=174636", "title": "Bury the Hatchet", "text": "Bury the Hatchet\n\nBury the Hatchet (\"česky „Zakopat válečnou sekyru“\") je v pořadí čtvrté řadové album, které vydala irská hudební formace The Cranberries. Deska vyšla v roce 1999.\n\n"}
{"id": "174638", "url": "https://cs.wikipedia.org/wiki?curid=174638", "title": "Inode", "text": "Inode\n\ninode, i-node, česky i-uzel je v informatice datová struktura uchovávající metadata o souborech a adresářích používaná v unixových souborových systémech, které vycházejí z tradičního UFS (například linuxová řada ext2, ext3, ext4). Z důvodu zachování zpětné kompatibility ostatní souborové systémy i-uzly emulují (např. NFS).\n\ni-uzel obsahuje metadata pro každý libovolně velký soubor i adresář, například čas poslední změny, přístupová práva, seznam datových bloků a podobně. V adresářích jsou pak dvojice \"název souboru\" a k němu příslušné číslo i-uzlu, které pomocí metadat popisuje vlastní uloženou datovou část souboru nebo adresáře. Vzhledem k tomu, že (téměř) vše je v unixových systémech soubor (vlastně i adresář je speciální soubor), je i-uzel univerzální datovou strukturou pro metadata.\n\nPočet i-uzlů je u klasických souborových systémů (ext2, ext3) určen při formátování systému souborů a později již nemůže být změněn. Jejich množství určuje maximální počet adresářů a souborů, které lze v souborovém systému vytvořit. I když může být na disku volné místo pro data (tj. volné datové bloky), nemusí být možné z důvodu nedostatku volných i-uzlů vytvořit další soubory a adresáře.\n\nStruktura i-uzlu je popsána standardem POSIX.\n\n\nV souborových systémech ext (Linux) následují ještě příznaky (FLAGS), počet aktuálně použitých datových bloků a rezervovaná část, která může obsahovat doplňující informace (odkaz na rodičovský adresář, ACL, rozšířené atributy a podobně).\n\n\n"}
{"id": "174641", "url": "https://cs.wikipedia.org/wiki?curid=174641", "title": "Terpen", "text": "Terpen\n\nTerpeny jsou organické sloučeniny převážně rostlinného původu. Jejich molekuly se skládají ze dvou nebo více isoprenových jednotek, a proto patří mezi \"isoprenoidy\".\nDělení podle struktury:\n\nDělení podle počtu isoprenových jednotek:\n\nTerpeny jsou podstatnou součástí silic (éterických olejů). Jsou to těkavé vonné látky obsažené v listech, plodech, květech, oddencích i kořenech rostlin. Také rostlinné pryskyřice obsahují látky terpenické povahy.\n"}
{"id": "174644", "url": "https://cs.wikipedia.org/wiki?curid=174644", "title": "Tupesy (rozcestník)", "text": "Tupesy (rozcestník)\n\nNázev Tupesy má více sídel:\n"}
{"id": "174649", "url": "https://cs.wikipedia.org/wiki?curid=174649", "title": "Tramvajová doprava v Portlandu", "text": "Tramvajová doprava v Portlandu\n\nTramvajovou dopravu v americkém městě Portland v Oregonu tvoří tři linky rychlodrážních tramvají a jedna linka klasické tramvaje. Linka klasických tramvají se v Česku proslavila především pořízením tramvají původem právě z této země (jednalo se o vozy Škoda 10T a Inekon 12 Trio). Páteřní tramvajovou dopravu ve městě obstarávají linky rychlodrážních tramvají - MAX, které využívají jiné, těžší tramvajové soupravy.\n\nTramvajový systém vlastní společnost \"Portland Streetcar Incorporated\", což je nezisková organizace, fungující z darů a z peněz z reklamy. O jeho provoz se stará společnost jiná, a to \"Trimet\", který zajišťuje také provoz rychlodrážních tramvají Metropolitan Area Express. \n\n█ Modrá rychlodrážní tramvajová linka; je nejstarší; má 27 stanic.\n\n█ Červená rychlodrážní tramvajová linka; má 26 stanic; byla otevřena v roce 2001.\n\n█ Žlutá rychlodrážní tramvajová linka; je nejnovější; má 27 stanic.\n\n█ Portland Streetcar je okružní linka v centru města, po které jezdí klasické tramvaje (včetně těch českých).\n\nV Portlandu existovala tramvajová síť již na začátku 20. století. Stejně však i v jako dalších amerických městech, i zde byla nakonec zrušena a nahrazena autobusovou sítí. Spolu s renesancí elektrické trakce na konci 20. století a začátku století jedenadvacátého se však vrátily tramvaje i do Portlandu, jako do jednoho z prvních měst v USA.\n\nByl vypracován plán, podle něhož vznikly nové tratě; první v roce 2001, dlouhá 7,7 km za 57 milionů amerických dolarů, další následovaly v témže desetiletí (jedná se však již o kratší úseky). Tramvajová doprava dnes doplňuje síť rychlodrážních tramvají MAX. \n\n"}
{"id": "174650", "url": "https://cs.wikipedia.org/wiki?curid=174650", "title": "Karolinum", "text": "Karolinum\n\nKarolinum (spisovná výslovnost je podle PČP a SSJČ [karolínum]), původně lat. \"Collegium Carolinum\", neboli Karlova kolej – jméno je odvozeno od zakladatele Karla IV.) je komplex staveb – nejstarší univerzitní kolej ve střední Evropě – nacházející se na Starém Městě v Praze, na rohu Ovocného trhu a Železné ulice, jižně od Staroměstského náměstí. Velká aula Karolina (\"Aula magna\") je známá zejména jako místo imatrikulací a promocí absolventů Univerzity Karlovy.\n\nKolej vznikla rozšířením a úpravami rozlehlého paláce Johlina či Jana Rotleva, královského mincmistra a bankéře z Kutné Hory. Listinou z 28. srpna 1383 prodal kamenný palác s věžemi, kaplí a 141 okny králi Václavu IV., čímž údajně zachránil svého syna Martina, kterému hrozil trest smrti za tasení meče při soudním jednání. Král pak roku 1383 dům daroval Karlově koleji.\n\nKarolinum bylo několikrát přestavováno: poprvé v letech 1383–1386 pro účely univerzity, podruhé pro účely právnické fakulty jezuitů. Zásadní barokní přestavbu provedl v letech 1716–1718 František Maxmilián Kaňka z podnětu rektora, profesora práv Václava Xavera Neumanna z Puchholtze. Dále byl stavební komplex modernizován 1882 Josefem Mockerem, v letech 1946–1968 byl celý areál rekonstruován podle projektu Jaroslava Fragnera a v letech 1996–1998 ve stejném stylu upraven architektem Tomášem Šantavým.\n\nV době po bitvě na Bílé hoře bylo sídlem právnické a lékařské fakulty, za první republiky pak Německé univerzity v Praze.\n\nV současnosti je Karolinum sídlem rektora a centrálních institucí Univerzity Karlovy, zasedá zde akademický senát a slouží ke slavnostním a reprezentačním účelům, jako např. promoce, imatrikulace apod.\n\nHlavní budova Karolina čp. 541 mezi ulicemi Železná, Kamzíková a Ovocný trh (Hafenekrovo křídlo, rektorské křídlo, jihovýchodní dům) je národní kulturní památkou, celý areál mezi Celetnou ulicí (čo. 14–20) a Ovocným trhem (čo. 5 a 7) s domy čp. 559 (Bubnovský dům s dvorním křídlem a ohradní zdí), 560 (dům U Nožičků s jižním dvorním objektem a Rektorskou věží), 561 (dům U Sv. Jana s dvorním objektem) a 562 (Buquoyský dům) a kašna se lvy od současného českého sochaře Stanislava Hanzíka \"Pramen vědy\", socha Mistra Jana Husa a oplocení a stožáry u hlavní budovy jsou chráněny jako kulturní památka.\n\nPo Karolinu je pojmenováno Nakladatelství Karolinum a také planetka 2288 Karolinum.\n\n\n"}
{"id": "174651", "url": "https://cs.wikipedia.org/wiki?curid=174651", "title": "Pivot", "text": "Pivot\n\nVýraz pivot (anglicky \"čep\" nebo \"osa otáčení\") lze v českém jazyce použít ve více konkrétních významech:\n"}
{"id": "174652", "url": "https://cs.wikipedia.org/wiki?curid=174652", "title": "BMW Sauber F1.06", "text": "BMW Sauber F1.06\n\nBMW Sauber F1.06 je vůz Formule 1, který se účastnil mistrovství světa v roce 2006.\n\n\nAčkoli nejdůležitější změna v předpisech postihla motory (od 10 k 8 válcům – ze 3 na 2,4 litry), bylo nutné i přizpůsobit šasi, protože osmiválcové motory jsou kratší, mají menší spotřebu a potřebují menší chladicí plochu a to má nejvýznamnější účinek na design vozu. Předpokládalo se, že konstruktéři budou vycházet z vozu Sauber C24,ale skutečnost ukázala, že snazší bude cesta k vývoji vlastního vozu. BMW Sauber F1.06 je v každém směru nové auto. Přední část vozu dostala nové rysy, šasi bylo sníženo vpředu a vše směřovalo k optimalizaci proudění vzduchu. Na zlepšení aerodynamiky měl vliv především menší chladicí systém. Kratší motor dovolil konstruktérům experimentovat se šíří celé zádě, která je u BMW užší a působí harmoničtěji.\n\n\n\n\n"}
{"id": "174657", "url": "https://cs.wikipedia.org/wiki?curid=174657", "title": "Pivot (basketbal)", "text": "Pivot (basketbal)\n\nPivot (také podkošový hráč, pivotman nebo centr) je basketbalový výraz pro postavení hráče.\n\nPivot hraje v útoku obvykle v blízkosti koše. Střílí z malé nebo střední vzdálenosti od koše, jeho důležitým úkolem je získávání míče odraženého po nepřesné střele – tzv. doskok. V obraně jsou pivoti cenní hlavně svojí schopností blokovat střely a doskakováním.\n\nPro pozici pivota jsou obvykle vybíráni nejvyšší hráči v mužstvu – dalo by se říci, že čím vyšší, tím lepší. Typickým příkladem klasického pivota tohoto typu byl se svými 218 centimetry a velmi dobrou pohyblivostí vzhledem k velké výšce Kareem Abdul-Jabbar.\n\nDruhou možností jsou byť i menší hráči s velkou silou, schopní „přetlačit“ tělem soupeře a vytvořit si prostor při doskakování – klasickým příkladem tohoto typu pivota byl Moses Malone, případně by se sem dal zařadit i silový křídelník Charles Barkley.\n\nV pětičlenné basketbalové sestavě je obvykle jeden pivot, v některých herních variantách dva. Pivot schopný rychlého pohybu a střelby z větší vzdálenosti může do jisté míry kombinovat při hře funkci pivota a křídla.\n\nAmerické členění hráčských pozic se od evropského (rozehrávač – dvě křídla – dva pivoti) do jisté míry liší. Českému pojmu „pivot“ odpovídá nejlépe termín \"center\", částečně ale i \"power forward\" (pivot s větší pohyblivostí, typově bližší křídlu). V americkém členění se pozice také číslují. Center se označuje jako hráč číslo pět, power forward jako pozice číslo čtyři.\n\n"}
{"id": "174663", "url": "https://cs.wikipedia.org/wiki?curid=174663", "title": "Konference ve Wannsee", "text": "Konference ve Wannsee\n\nKonference ve Wannsee je označení pro setkání vysokých představitelů nacistického Německa, které se konalo v úterý 20. ledna 1942 v zámečku na břehu jezera Wannsee poblíž Berlína. Jediným bodem jednání byla koordinace konečného řešení židovské otázky.\n\nSchůze byla přísně tajná, ale po válce byla v roce 1947 americkými vyšetřovateli nalezena v jednom z říšských ministerstev jediná kopie zápisků pořízených na konferenci říšským sekretářem Martinem Lutherem. Tyto poznámky jsou jediným důkazem o konání, průběhu i závěrech konference.\n\nCelá schůze trvala asi 90 minut a účastnilo se jí 15 osob:\n\nNepočítáme-li dokumentární filmy, byly události konference dvakrát zfilmovány jako hraný film. Poprvé v roce 1984 v německo-rakouské koprodukci pod názvem \"Die Wannseekonferenz\" (režie Heinz Schirk). V roce 2001 byl v produkci HBO podle zápisků Martina Luthera natočen film s názvem \"Conspiracy\", v české verzi se film jmenuje \"Konference ve Wannsee\", jenž je koncipován jako rekonstrukce událostí skutečné konference.\n\nInformace o konferenci ve Wannsee hrají klíčovou úlohu v románu Roberta Harrise \"Otčina\" (vydán 1992, česky 2012), který se odehrává 60. letech 20. století v alternativní historii, v níž Německo zvítězilo ve druhé světové válce.\n\n\n"}
{"id": "174664", "url": "https://cs.wikipedia.org/wiki?curid=174664", "title": "Wilhelm Gustloff", "text": "Wilhelm Gustloff\n\nWilhelm Gustloff (30. ledna 1895 Schwerin – 4. února 1936 Davos) byl švýcarský nacistický politik německého původu, který v Davosu založil švýcarskou odnož NSDAP.\n\nPo dokončení střední školy se stal bankovním úředníkem. Díky chronickému onemocnění plic a průdušek nebyl odveden do 1. světové války. V roce 1917 se kvůli léčení plicní choroby přestěhoval do Davosu. V roce 1921 se stal členem nacionalistické a antisemitské organizace Deutschvölkischer Schutz- und Trutzbund. V roce 1929 se stal členem NSDAP a v roce 1932 se stal zakladatelem a vůdcem její švýcarské odnože, která do roku 1936 získala 5000 členů. Rozšiřoval zde také nacistické tiskoviny a Protokoly sionských mudrců.\n\n4. února 1936 jej čtyřmi ranami z revolveru zabil židovský student medicíny David Frankfurter. Nacistická propaganda Gustloffa využila jako mučedníka. Ve Schwerinu mu byl uspořádán státní pohřeb, kterého se zúčastnili i Adolf Hitler a Joseph Goebbels. Byly po něm pojmenovány nadace Wilhelm-Gustloff-Stiftung a tehdy největší německá osobní loď Wilhelm Gustloff.\n"}
{"id": "174667", "url": "https://cs.wikipedia.org/wiki?curid=174667", "title": "Rozehrávač", "text": "Rozehrávač\n\nRozehrávač je basketbalový výraz pro pozici hráče.\n\nRozehrávač hraje v útoku obvykle v největší vzdálenosti od koše - za úrovní trojkové čáry. Pokud střílí, pak obvykle z větší vzdálenosti (za tři body). Jeho úkolem je vyvést pomocí driblování míč z obranné do útočné poloviny hřiště, kde určuje taktickou variantu hry (tzv. herní signál) a sám zahajuje jeho realizaci (obvykle přihrávkou). S ohledem na své postavení nejdále od soupeřova koše je zodpovědný za uhlídání soupeřových hráčů při pokusu o rychlý protiútok.\n\nPro pozici rozehrávače jsou obvykle vybíráni nižší hráči (kolem 190 centimetrů) s dobrou pohyblivostí a míčovou technikou.\n\nVe většině taktických variant je na hřišti přítomen jeden rozehrávač, pokud se hraje na dva rozehrávače, plní střídavě vždy jeden z nich roli křídla.\n\nAmerické členění hráčských pozic se od evropského (rozehrávač - dvě křídla - dva pivoti) do jisté míry liší, českému rozehrávači nejlépe odpovídá anglický termín \"point guard\".\n\n"}
{"id": "174669", "url": "https://cs.wikipedia.org/wiki?curid=174669", "title": "Stará radnice (Tábor)", "text": "Stará radnice (Tábor)\n\nStará radnice je původní radnice města Tábora, která slouží jako muzeum.\nHistorie města sahá do období před rokem 1232, kde jej, jako osadu Hradiště, založil Vítek z Klokot. Roku 1268 byla Vítkovci také vypálena a její obnova přišla po polovině 14. století, kdy byla znovu vystavěna na skalnatém ostrohu. Pod vedením Husových stoupenců se osada rozvíjela od roku 1420 jako městské zřízení. Po uzavření smlouvy s císařem Zikmundem, roku 1437, se dříve jmenované město Hradiště hory Tábor stává město královské. Dále se tvořilo na půdorysu nepravidelného čtyřúhelníku s obdélným náměstím a spletí nepravidelně plánovaných ulic. Tábor postihly dvě katastrofy, požáry v letech 1532 a 1559.\n\nJednou z nejvýznamnějších staveb města je Stará radnice, která se nachází v prostorách západní strany Žižkova náměstí. Budova je známá především svojí historií, která se datuje do dob pozdní gotiky a velkou radniční síní, kde se nachází druhý největší gotický sál se síťovou klenbou v České republice hned po Vladislavském sále. Je také prohlášena za Národní kulturní památku. Radnice (čp. 1) byla vystavěna záhy po povýšení města na královské a to v letech 1440–1516. Stavba probíhala souběžně s výstavbou kostela Proměnění páně a vznikla na místě tří zbořených městských domů jako dřevostavba. Stavitelem obou objektů byl mistr Staněk kameník. První rekonstrukce se datuje do období 1679, kdy Antonio de Alfieri provedl barokní úpravy, kvůli kterým radnice zčásti ztratila původní vzhled. K dalším změnám došlo roku 1839, kdy bylo upraveno empírové průčelí. Současnou novogotickou podobu radnice získala po pseudogotických úpravách Josefa Niklase v letech 1874-1978. Původní pozdně gotické období tak nalezneme jen na zadní části stavby. Dnes se v budově nachází Muzeum husitského revolučního hnutí, které je zde otevřeno od roku 1960.\n\nJedná se o dvoupatrový nárožní objekt s tříosým průčelím směrem k náměstí, které je ukončeno třemi novogotickými štíty z tvárnic, jejichž plochu původně pokrýval slepý kružbový panel a za nimiž se nalézají tři sedlové střechy. Jednotlivé části průčelí jsou rozděleny plastickými pilastry. Ve střední ose průčelí se nachází hlavní vstup tvořený hrotitým portálem s pozdně gotickým ostěním, lemovaný polosloupy a zdobený kružbami. V patře nad vstupem se na třech mohutných krakorcích tyčí radniční balkon. Krakorce jsou součástí vodorovného oddělujícího prvku fasády a tím je dvojitá profilovaná římsa zdobená tzv. jeptiškami. Okna v přízemí jsou jednoduchá, obdélná, s rovným nadpražím a lehkým lemováním. V patře lze vidět již okna se zalomováním nadokenní římsy do stran a s bohatým ostěním. Sérii zakončují tři nezvyklá okna, která mají trojúhelníkové hrotité zakončení. Nad nimi je již široká korunní římsa s hvězdicovitou výplní. Dominantním prvkem je pětipatrová radniční věž, umístěna na levé straně. Má půdorys nepravidelného čtyřúhelníku. Fasáda je čistá a obohacená nárožní bosáží. Na jednotlivých stranách věže je umístěno nanejvýš jedno středně velké okno. Čtvrté patro je pojmenované jako hodinové, protože jsou zde uloženy věžní hodiny, které byly přeneseny z farního chrámu roku 1656. Tyto hodiny jsou zdejší raritou, říká se jim táborský orloj a mají dvacet čtyři číslic s jedinou hodinovou ručičkou. Věž je ukončená slepou galerií s nárožními vížkami a dlátkovou střechou. Ta se vyznačuje obdélným půdorysem a převládá zde výška. Radnice je spojena s významným domem (čp. 2) z roku 1562, ve kterém je umístěn gotický portál.\n\nRadnice je vystavěna na půdorysu nepravidelného čtyřúhelníku kolem nevelkého čtvercového dvora. Průjezd do zmíněného dvora je tvořen pomocí zaklenutí valbovou klenbou s lunetami a uvnitř se nachází pavlače neseny na krakorcích a otevřené schodiště z roku 1527, které umožňuje vstup do prvního patra. Před hlavní vstupem se dříve nacházelo malé stavení, které sloužilo jako veřejná kuchyně. Přízemí je tvořeno hloubkovým trojtraktem a za vstupem je umístěn přízemní radniční mázhauz s křížovou klenbou. Prvně se zde uskladňovali nástroje jako jsou například žebříky, háky, konve, špice nebo nástroje k hašení ohně. Po pravé i levé straně se nachází čtyři prostory, které sloužily jako vězení tzn. Vězení rathouzí, kde byli vězněni měšťané za své dluhy. Nachází se zde i vstup do zemních chodeb tzv. Táborského podzemí, které vznikly propojením sklepení měšťanských domů a sklepení radnice, umístěné pod severním křídlem. První patro bylo původně s dřevěnými stropy a s velkými okny se sedátky v hlubokých špaletách. Dělí se v pravé části na radní sál a šest dalších místností s křížovou a plackovou klenbou a místnosti plochostropé.\n\nRadní síň byla vytvořena v letech 1515-1516 po stavebních úpravách Wendela Roskopfa, který byl žákem Benedikta Reida a Hanse Spiesse z Frankfurtu. Síň vznikla odstraněním větší poloviny prostoru druhého patra a má 250 čtverečních metrů. Byla dvoulodní ve tvaru obráceného L a zaklenutá síťovou žebrovou klenbou. Je dělena do devíti klenebních polí se dvěma nosnými osmibokými pilíři s „groteskními antropomorfními a zoomorfními motivy na svornících“. Dle tradice dvě mužské hlavy na jednom ze svorníků zobrazují Jana Žižku a Prokopa Holého, kteří byli prohlášení za nejslavnější hejtmany táborských polních vojsk. Důležité je zmínit hlavní vstup do síně, nad kterým se nachází kámen s vytesaným městským znakem v podobě rámce ze suchých větví a i zde jsou vyznačeny figury Jana Žižky, Jana Husa, Jeronýma Pražského a dvojici postav Adama a Evy. Umístěn je zde i monogram, který dokládá Wendelovo autorství. Tento kámen je datován do doby 1515, restaurován byl roku 1923. Z téže doby pochází i dva sedlové, bohatě profilované portály, nápisy a kresby na stěnách psané rudkou ze 16. století.\n\nDnes město Tábor plánuje rozsáhlou rekonstrukci Staré radnice, která by měla skončit roku 2020, kdy město bude slavit 600 let od svého založení. Poslední větší úpravy proběhly před 20 lety. Teď se chce radnice zaměřit hlavně na obnovu fasády střechy a krovů, ale především také opravu radničního sálu, kde se uvažuje o podlahovém vytápění. Po úpravách by také mohl být odhalen 500 let starý dřevěný strop, který se řadí k nejcennějším artefaktům staré radnice.\n\n\n"}
{"id": "174670", "url": "https://cs.wikipedia.org/wiki?curid=174670", "title": "Wilhelm Gustloff (loď)", "text": "Wilhelm Gustloff (loď)\n\nMV Wilhelm Gustloff byla německá osobní loď, patřící nacistické organizaci Kraft durch Freude, pojmenovaná podle švýcarského nacistického politika Wilhelma Gustloffa. 30. ledna 1945 byla torpédována sovětskou ponorkou S-13 (kapitán Alexander Marinesko), když byla přeplněna uprchlíky z východního Pruska. O život při tom přišlo přibližně 9000 cestujících a členů posádky. Jednalo se tak o největší počet obětí potopení jedné lodi v historii mořeplavby. Výzkumem okolo lodi se zabývá německý historik Heinz Schön.\n\nPřed válkou sloužil Gustloff jako beztřídní rekreační loď (vyjma kapitánské kajuty a kajuty pro Roberta Leye se na palubě nacházely jen kajuty jedné třídy) pro organizaci Kraft durch Freude, kdy se s ní pořádaly levné výlety do Norska či Švédska. Kapacita činila cca 1400 výletníků. Při referendu o anšlusu Rakouska loď posloužila jako plovoucí volební místnost pro Rakušany žijící v Anglii. Čtyři dny před válkou byla převelena k transportu vojska, následně sloužila jako plovoucí lazaret. Od listopadu 1940 zakotvila v Gdaňsku ve funkci plovoucích kasáren 2. školní ponorkové divize (\"2. Unterseeboot-Lehrdivision\"). Ke konci války, těsně před svou katastrofou, byla určena k transportu vojska a zároveň pruských uprchlíků. Vyplouvala z Gdyně a mířila do Kielu. Při zápisu k plavbě bylo registrováno 6050 pasažérů, po několika prvních dnech však došel papír k další registraci. Konečné číslo dle historika Heinze Schöna bylo stanoveno na 10 582 lidí.\n\nZ toho:\n\nNeštěstí lodi spočívalo v přebytku kapitánů, kteří byli hned čtyři, ve špatně vybrané trase, která vedla skrze ponorkové trasy, v nevyhovujícím záchranném vybavení a v nedostatečném doprovodu sestávajícím pouze z jedné lodi: torpédovky Löwe. Loď nekřižovala a plula osvětlena. Loď dostala celkem tři zásahy (příď, strojovna, prostor lodního bazénu) krátce po 21. hodině. Spousta lidí byla zabita přímo torpédy (ze 373 ženských pomocnic ubytovaných v místě jednoho zásahu se zachránily jen tři) či se utopila po uzavření příďových přepážek. Loď se okamžitě začala potápět a na palubě propukla panika. Jeden záchranný člun byl spuštěn poloprázdný, jednomu se přetrhlo lano, takže svou posádku vysypal do moře, třetí se rozbil o bok lodi. Ačkoliv měly přednost ženy a děti, většinu zachráněných tvořili muži. Přežili i všichni čtyři kapitáni. Byl velmi chladný den s teplotami v rozmezí -10 až -18 °C. Teplota vody nebyla vyšší než 4 °C. Mnoho lidí umrzlo nebo zemřelo následkem teplotního šoku. Necelých padesát minut po zásahu se loď potopila do hloubky 45 metrů. K vraku okamžitě vyrazily záchranné lodě.\n\nPřibližná bilance zachráněných:\n\nKapitán Henigst se svým křižníkem Admiral Hipper (1500 uprchlíků) zpočátku pomalu projížděl mezi záchrannými čluny a nařídil vyzvedávat co nejvíce ztroskotanců, ale kvůli hrozícímu ponorkovému nebezpečí po chvíli zvýšil rychlost a nabral původní směr. Vlna z jeho lodi převrátila část záchranných člunů. Na místě ponechal svůj doprovod, torpédovku T 36.\n\nPotopení lodi provází rozpory: na jednu stranu se jedná o jeden z největších masakrů civilního obyvatelstva (odhaduje se až 3000 mrtvých dětí), na stranu druhou se na palubě nalézala i ponorková posádka přepravovaná na místo bojového určení. Loď měla navíc status válečného plavidla a dokonce byla vyzbrojena protiletadlovými kanóny (byť se tvrdí, že byly nefunkční). Dlouhou dobu se o této události nesmělo mluvit, nebo byly odmítány debaty na toto téma, takže téma katastrofy využívali pravicoví extrémisté.\n\n\n\n\n"}
{"id": "174671", "url": "https://cs.wikipedia.org/wiki?curid=174671", "title": "Křídlo (basketbal)", "text": "Křídlo (basketbal)\n\nKřídlo je basketbalový výraz pro pozici hráče.\n\nKřídlo hraje v útoku obvykle ve větší vzdálenosti od koše, jedná se o nejpohyblivější pozici - křídlo často operuje po celé ploše útočné poloviny hřiště. Hráč hrající na křídle by měl být schopen střely z větší vzdálenosti i samostatného úniku ke koši zakončeného střelou v pohybu z bezprostřední vzdálenosti (tzv. dvojtakt).\n\nNa pozici křídla je zařazována široké spektrum hráčů s lepší pohyblivostí a míčovou technikou než pivoti, ale většího vzrůstu (nebo síly a důrazu) než rozehrávači.\n\nČasto se jedná o nejčastější střelce a hlavní hvězdy týmu - příkladem jsou Michael Jordan nebo Kobe Bryant.\n\nAmerické členění hráčských pozic se od evropského (rozehrávač - dvě křídla - dva pivoti) do jisté míry liší. Českému pojmu „křídlo“ odpovídá nejlépe termín \"shooting guard\" (křídlo hrající ve větší vzdálenosti typově blízké rozehrávači), částečně ale i \"small forward\" (křídlo hrající blíže ke koši, typově bližší pivotovi).\n\n"}
{"id": "174677", "url": "https://cs.wikipedia.org/wiki?curid=174677", "title": "Lomec", "text": "Lomec\n\nNázev Lomec má více sídel:\n"}
{"id": "174680", "url": "https://cs.wikipedia.org/wiki?curid=174680", "title": "Střížov", "text": "Střížov\n\nNázev Střížov má více sídel:\n\n"}
{"id": "174682", "url": "https://cs.wikipedia.org/wiki?curid=174682", "title": "Modré hory", "text": "Modré hory\n\nModré hory ( ) je pohoří nacházející se 100 km západně od města Sydney. Jedná se o protáhlý řetězec hor, jehož charakteristikou jsou mohutné, propastmi a soutěskami rozervané pískovcové hory. Nejvyšší vrchol horstva je Birds Rock (1180 m). Krajina Modrých hor je zapsána do seznamu Světového dědictví UNESCO díky rozsáhlé, převážně zalesněněné oblasti pískovcové náhorní plošiny. Vyskytují se zde vzácné druhy eukalyptů. První překonání Modrých hor v roce 1812 zaznamenala expedice badatelů Gregory Blaxlanda, Williama Charlese Wenthwortha a Williama Lawsona. V současnosti jediný velký přechod (\"Great Western Highway\") téměř přesně sleduje obtížně nalezenou trasu těchto odvážných badatelů.\n\nJméno „Modré hory“ má původ v modrém oparu, který se za horkých dnů vznáší nad celou krajinou. Opar vzniká tím, že se v extrémních teplotách vypařují oleje z listů eukalyptů.\n\nOd roku 2000 je podstatná část Modrých hor (10 326 km²) součástí světového přírodního dědictví UNESCO. Toto území sestává z 8 chráněných oblastí (Blue Mountains National Park, Kanangra-Boyd National Park, Gardens of Stone National Park, Jenolan Caves Karst Reserve, Thirlmere Lakes National Park, Wollemi National Park, Yengo National Park a Nattai National Park)\n\nOblast Větších modrých hor je hluboce vykrojená pískovcová plošina, která zahrnuje 1,03 milionu hektarů krajiny, které dominují eukalypty. Zahrnuje osm přilehlých chráněných rezervací, představuje jednu z největších oblastí chráněných buší v Austrálii. Je zde také výjimečné zastoupení taxonomické, fyziognomické a ekologické rozmanitosti, jež tvoří eukalypty: jedinečná ukázka vývoje rostlinného života. V této oblasti se také vyskytuje řada vzácných a endemických taxonů, včetně reliktní flóry, jako borovice wolemie vznešená (\"Wollemia nobilis\"). Průběžný výzkum nadále odhaluje bohatou vědeckou hodnotu této oblasti, protože se zde objevují další nové druhy rostlin.\n\nGeologie a geomorfologie místa, které zahrnuje 300 metrové útesy, kaňony a vodopády, poskytuje fyzické podmínky a optické panorama pro pozorování těchto jedinečných biologických hodnot. Místo zahrnuje velké plochy s přístupnou divočinou v těsné blízkosti Sydney se svými 4,5 miliony lidmi. Jeho výjimečné hodnoty biologické rozmanitosti doplňuje řada dalších, včetně kulturních hodnot domorodého a post-evropského osídlení, geodiversity, produkce vody, divočiny, rekreace a přírodních krás.\n\n\n"}
{"id": "174694", "url": "https://cs.wikipedia.org/wiki?curid=174694", "title": "SKY-MAP.ORG", "text": "SKY-MAP.ORG\n\nSKY-MAP.ORG je webový server věnovaný astronomii. Jeho hlavní složkou je interaktivní mapa hvězdné oblohy, která funguje na podobných principech jako mapy pozemských území na mnoha jiných serverech.\n\nMapa je generována z databáze několika tisíc vesmírných objektů, které lze vyhledat i podle názvu. Samozřejmostí je vyhledání určitého místa na obloze zadaného pomocí rovníkových souřadnic druhého druhu. Velkou výhodou je možnost přepnout mapu do módu \"Sloan Digital Sky Survey\", ve kterém je možné si asi čtvrtinu hvězdné oblohy prohlédnout na fotografiích z ambiciózního projektu Sloan Digital Sky Survey. Mapa tedy v tomto módu velmi připomíná skutečný pohled na oblohu. \n\nUživatelské rozhraní této webové služby je přeloženo do více než deseti jazyků. Kromě toho lze využívat zveřejněné a zdokumentované API, pomocí kterého jde snadno z jiných stránek odkazovat na určitou část hvězdné oblohy.\n\n"}
{"id": "174696", "url": "https://cs.wikipedia.org/wiki?curid=174696", "title": "Huy", "text": "Huy\n\nHuy (valonsky ', nizozemsky ') je frankofonní město v Belgii. Je správním centrem jednoho z okresů (arrondissementů) ve valonské provincii Lutych. Leží mezi Namurem a Lutychem na soutoku Mázy a říčky Hoyoux. Obec Huy zahrnuje kromě města Huy bývalé obce Ben-Ahin, Neuville-sous-Huy a Tihange.\n\nV bývalé obci Tihange se nachází jaderná elektrárna.\n\nPrvní vesnice vznikla kolem římské pevnosti (\"castrum\") na pravém břehu řeky Mázy.\nV 6. století vesnici evangelizoval tongerenský biskup sv. Domicián a první zmínka o ní pochází ze 7. století.\n\nV raném středověku byl Huy jedním z nejlépe prosperujících měst na Máze a jeho hospodářský růst byl založen zejména na hutnictví, ale také na koželužství, tesařství, truhlářství a výrobě vína.\nV 10. století byl povýšen na hrabství, ale brzy byl připojen k biskupství Lutych, jehož součástí pak zůstal více než osm století.\nRoku 1066 Huy získal první historicky známou městskou listinu na sever od Alp.\nPřibližně v té době ve městě kázal Petr z Amiensu, zvaný též Petr Poustevník, a přesvědčil místní obyvatele, aby se zúčastnili první křížové výpravy.\n\nVe 13. a 14. století město prodělalo prudký ekonomický vzestup, zejména díky výrobě sukna.\nJeho hrad byl postupně opevňován a v 15. století z něj byla pevnost a symbol města.\nNásledující dvě století však byla obdobím úpadku, z velké části právě kvůli výborné strategické poloze na řece Máze, která neunikla pozornosti nepřátel.\nBěhem válek Ludvíka XIV. v druhé polovině 17. století město opakovaně čelilo útokům a roku 1715 se jeho obyvatelé rozhodli, že zbourají hrad, který byl zdrojem potíží.\n\nRoku 1818 Nizozemci postavili v Huy novou pevnost.\nJejí strategická poloha se uplatnila zejména za obou světových válek.\nV 19. století město prosperovalo, především díky papírenství a dalším průmyslovým odvětvím.\nVe 20. století se i zde projevil úpadek těžkého průmyslu.\nDnes se městu opět začíná dařit, částečně díky výrobkům z cínu a turistickému ruchu.\n\n\n\n\n"}
{"id": "174706", "url": "https://cs.wikipedia.org/wiki?curid=174706", "title": "Javorový vrch (Moravskoslezské Beskydy)", "text": "Javorový vrch (Moravskoslezské Beskydy)\n\nJavorový vrch ( \"\") je hora nacházející se v Moravskoslezských Beskydech v blízkosti města Třince v okrese Frýdek-Místek. Mohutná rozsocha vybíhající z hlavního hřebene směrem k severu. Vrchol dosahuje výšky 1032 m. Směrem asi 1,5 km na východ se nachází podvrchol Malý Javorový 945 m. Zde je turistická chata, lyžařské sjezdovky, stanice horské služby, televizní retranslační stanice a velký kovový kříž. Asi 500 metrů od turistické chaty je horní stanice sedačkové lanovky z Oldřichovic. V okolí chaty jsou dostupné vynikající běžecké trasy s celkovou délkou okolo 25 km.\n\nHlavní vrchol tvoří trojmezí obce Řeka, ležící západně, a třineckých katastrálních území Guty a Tyra, hřeben vedoucí přes vrchol Malý Javorový tvoří hranici mezi třineckými částmi Oldřichovice u Třince (ležící severně) a Tyra (ležící jižně).\n\nJihovýchodní svahy odvodňuje potok Planá dolina, levý přítok Tyrky. Na západě sbírá vody potok Javorová, pravý přítok Ropičanky. Z úbočí severního stéká bezejmenný pravý přítok Gutského potoka. Všechny zmíněné toky, a tedy celý vrch, přísluší do povodí Olše.\n\nJavorový vrch leží v bezprostřední blízkosti města Třince a tudíž inhaluje škodlivé exhalace z Třineckých železáren. V 80. letech byl celý severní svah této dominanty vykácen, jelikož došlo k masivnímu poškození zdejších stromových pater. Nyní se situace zlepšila, průmyslové závody jsou odsířeny a tak čistota ovzduší přispívá k novému růstu stromů. Setkat se tu můžeme zejména se smrky, buky, rovněž je zde hojně zastoupen javor klen.\n\nJavorový vrch patří do CHKO Beskydy\n\n"}
{"id": "174707", "url": "https://cs.wikipedia.org/wiki?curid=174707", "title": "Javorový vrch", "text": "Javorový vrch\n\nJavorový vrch je název pro více míst:\n\n\n"}
{"id": "174713", "url": "https://cs.wikipedia.org/wiki?curid=174713", "title": "Seznam národních kulturních památek České republiky", "text": "Seznam národních kulturních památek České republiky\n\nToto je seznam movitých i nemovitých národních kulturních památek České republiky. Seznam je řazen podle čísla památky v Ústředním seznamu kulturních památek České republiky, který vede Národní památkový ústav.\n\nNěkteré objekty o status národní kulturní památky přišly. Týká se to zejména pamětních míst dělnického hnutí, přičemž tyto stavby jsou nadále často chráněny jako kulturní památky.\n\nOchrana zrušena nařízením vlády České republiky č. 112/1991 Sb.: \n\nNěkdy v roce 1991 byl status odebrán též památníku sovětských tankistů v Praze na Smíchově.\n\nHistorické centrum města Tábor – celé staré město včetně tří domů z vilové čtvrti (ochrana zrušena roku 1992) Vyhlášeno usnesením vlády ČSR č. 251/1962 ze dne 30. 3. 1962, zrušeno nařízením vlády ČR č. 404/1992 Sb. Nařízením vlády ČR č. 404/1992 Sb. byly na NKP povýšeny dosavadní kulturní památky Stará radnice (NKP č. 122) a hrad Kotnov s Bechyňskou bránou (NKP č. 123).\n\nOchrana zrušena nařízením vlády České republiky č. 262/1995 Sb.: \n\nNařízením vlády č. 147/1999 Sb. bylo zrušeno množství národních kulturních památek, ale mnohé z nich byly tímtéž nařízením zároveň ve stejném anebo pozměněném vymezení znovu vyhlášeny: to se týkalo vyhlášení, která původně byla provedena pouhým usnesením vlády a nikoliv nařízením vlády.\n\n\n"}
{"id": "174717", "url": "https://cs.wikipedia.org/wiki?curid=174717", "title": "Medvídkovití", "text": "Medvídkovití\n\nMedvídkovití (Procyonidae) jsou malé až středně velké šelmy. Nejznámějšími zástupci této čeledi jsou mývalové a nosálové. Medvídkovití žijí na celém území Ameriky a divoké populace mývalů se vyskytují i v Evropě díky utečencům ze zajetí. Mají mírně protáhlé tělo, poměrně velkou hlavu se zašpičatělým čenichem a dlouhý ocas. Pudově veškerou potravu omývají ve vodě. Váha se podle druhu pohybuje mezi 1 až 12 kg. Na všech nohou mají pět prstů s drápy. Mývalové se vyznačují velmi šikovnými předními končetinami. Pro kynkažu je typický chápavý ocas, kterým se dokáže zavěsit na větev stromu.\n\nMedvídkovití jsou převážně stromová zvířata a často se zdržují u vodních toků, umí výborně šplhat i plavat. Vyznačují se, kromě nosálů a částečně mývalů, hlavně noční aktivitou. Většinou žijí v malých skupinách. Samice bývají březí 60\"–\"120 dní a mají 1\"–\"6 mláďat podle druhu. Medvídkovití jsou všežravci \"–\" živí se ovocem, kořínky, ořechy, hmyzem, vejci a malými obratlovci. Řada druhů se naučila přibližovat se k lidským obydlím a díky své obratnosti a inteligenci někdy působí škody na drůbeži i v domech. Většina zástupců této čeledi se dá poměrně snadno ochočit a poslední dobou není ani moc těžké si třeba mývala nebo nosála obstarat. Potřebují ovšem velmi prostornou venkovní voliéru a rozhodně se nehodí pro chov v bytě. V zajetí se mohou dožít přes 20 let.\n\n\nDříve se do čeledi medvídkovitých řadila i panda červená \"(Ailurus fulgens)\", dnes je však patrné, že tvoří samostatnou větev (čeleď Ailuridae) na bázi skupiny Musteloidea.\n"}
{"id": "174735", "url": "https://cs.wikipedia.org/wiki?curid=174735", "title": "Ignác Antonín Hrdina", "text": "Ignác Antonín Hrdina\n\nIgnác Antonín Hrdina (* 6. března 1953 v Praze) je český katolický kněz (vysvěcen 1977 v Krakově), kanovník Královské kanonie premonstrátů na Strahově, právník, teolog a vysokoškolský pedagog, přední český specialista na církevní právo.\n\nPo ukončení gymnázia studoval na Cyrilometodějské bohoslovecké fakultě v Litoměřicích filosofii a teologii; následně studoval práva na Právnické fakultě Univerzity Karlovy; diplomovou práci na téma \"Bulla \"Unam Sanctam\" a její historické pozadí\" obhájil v roce 1987. Následujícího roku mu po úspěšném vykonání rigorózní zkoušky byl přiznán titul doktora práv.\n\nKanonické právo studoval na Fakultě práva, kanonického práva a správy papežské Univerzity Jana Pavla II. v Lublinu. Získal nejprve magisterský titul a v rámci postgraduálního studia tamtéž v roce 2000 titul licenciáta kanonického práva za obhájenou licenciátní (kandidátskou) práci na téma \"Vztahy státu a církve v České republice v letech 1990 - 1999 (tiskem 2007)\". Roku 2004 byl po úspěšné obhajobě doktorské disertační práce na téma \"Náboženská svoboda v právu České republiky\" (tiskem 2004) promován na doktora právních věd v oblasti kanonického práva.\n\nRoku 2002 se habilitoval na Teologické fakultě Univerzity Karlovy v oboru právních dějin a získal titul docenta. Habilitační práce na téma \"Základy teorie a obecná část kanonického práva\" vyšla tiskem roku 1997. Roku 2007 úspěšně absolvoval profesorské řízení na Univerzitě Palackého v Olomouci a následujícího roku jej prezident Václav Klaus jmenoval profesorem teologie.\n\nDo roku 1989 pracoval v civilním zaměstnání (Česká katolická Charita, Středočeské dřevařské závody, s.p.). Od roku 1990 do roku 2006 působil jako rektor strahovské baziliky v Praze na Hradčanech. Od roku 1996 byl jmenován soudcem Interdiecézního církevního soudu, od roku 2009 stojí v čele nově utvořeného Metropolitního církevního soudu v Praze jako jeho první předseda a soudní vikář Arcidiecéze pražské (tj. náměstek arcibiskupa pražského pro výkon justice).\n\nV letech 1995–1998 jako externí učitel přednášel právo na Teologické fakultě Jihočeské Univerzity v Českých Budějovicích.\n\nOd roku 1996 přednáší kanonické právo na Katedře právních dějin Fakulty právnické Západočeské univerzity v Plzni a současně byl garantem tohoto oboru.\n\nOd roku 2002 přednáší kanonické právo (od roku 2016 i konfesní právo a teorii a filosofii práva) na Katedře pastorálních oborů a právních věd Katolické teologické fakulty Univerzity Karlovy v Praze; v letech 2007–2010 byl vedoucím této katedry a v letech 2012 - 2016 garantem doktorského studijního programu \"Teologie.\" Jako školitel dovedl k dosažení vědecké hodnosti ThD. (resp. PhD.) řadu doktorandů.\n\nPředmětem jeho vědecké činnosti je zejména kanonické právo (především jeho teorie), dále právní dějiny (včetně práva římského) a konfesní právo. Jeho vědecký přínos spočívá obzvláště v aplikaci obecné teorie práva na kanonické právo, čímž (spolu se svým učitelem prof. Miroslavem Zedníčkem) podstatným způsobem přispěl k vytvoření moderní české kanonickoprávní terminologie (výsledky poprvé prezentoval v učebním textu \"Kanonické právo. Dějiny, teorie, obecná část,\" Plzeň 1997). V rámci českých právních dějin se zabývá zejména soudními procesy říšského hraběte Františka Antonína Šporka (1662-1738).\n\nJe činný jako expert na církevně právní záležitosti pro orgány státní i církevní (je mj. expertem ve vatikánské komisi pro vypracování mezinárodní smlouvy mezi Českou republikou a Svatým stolcem).\n\nJe členem několika tuzemských i zahraničních vědeckých rad, dále četných redakčních a oborových rad a dalších odborných gremií. Od roku 2007 byl přizván do prestižní poroty pro udílení ceny Oty Mádra (spolu s  dalšími členy vybíranými z nejrenomovanějších mezinárodně uznávaných odborníků – např. kardinálem Tomášem Špidlíkem či profesory Karlem Skalickým a Mikulášem  Lobkowiczem).\n\n\n\n\nVedle toho je autorem více než stovky odborných článků v odborných časopisech i sbornících, publikovaných recenzí, slovníkových hesel, ale i popularizujících článků.\n\nVýznamná je jeho překladatelská činnost: zejména z latiny a němčiny přeložil, většinou i komentoval a následně publikoval řadu právních textů. Nejvýznamnějším je jeho kompletní překlad tridentských sněmovních nálezů z latinského originálu do češtiny (\"Dokumenty Tridentského koncilu,\" Praha 2015) s předmluvou pražského arcibiskupa kardinála Dominika Duky.\n\n\n"}
{"id": "174741", "url": "https://cs.wikipedia.org/wiki?curid=174741", "title": "Joseph Bonanno", "text": "Joseph Bonanno\n\nJoseph Bonanno (18. ledna 1905 Castellammare del Golfo, Sicílie – 11. května 2002, Tucson, Arizona) byl italsko-americký mafiánský boss. Vedl jeden z pěti hlavních newyorských klanů, které se vytvořily na začátku 30. let 20. století.\nJoseph Bonanno zemřel přirozenou smrtí ve věku 97 let.\n\nNarodil se jako Giuseppe Bonanno ve městě Castellammare del Golfo na Sicílii v roce 1905. Jeho rodiče byli Salvatore Bonanno a Catherine Bonventre. V roce 1906 se Bonannovi přestěhovali do New Yorku, kde Salvatore Bonanno provozoval malou restauraci. V roce 1911 se však kvůli obchodním a soukromým záležitostem musela rodina vrátit zpět na Sicílii.\nJosephův otec byl zabit ve válce v roce 1915, matka zemřela o pět let později.\n\nPo nástupu Benita Mussoliniho k moci se mladý Bonanno přidal ke studentské antifašistické skupině. Kvůli hrozbě zatčení však musel opustit Itálii a odjel opět do New Yorku, Brooklynu. Ujal se ho jeho strýc Peter Bonventre.\n\nJoseph se začlenil do místního gangu a spřátelil se svými krajany, kteří také přišli z Castellammare del Golfo a okolí. Patřil ke skupině, kterou vedl Salvatore Maranzano, vypracoval se až na jeho zástupce. Ovládal hazardní hry a za prohibice zejména obchod s alkoholem. V 2. polovině 20. let si otevřel pekárnu. Provozoval také výrobnu sýrů, mlékárnu a pohřební ústavy. Později se objevily spekulace, že pro svůj pohřební ústav nechával vyrábět speciální rakve s dvojitým dnem, kam bylo možné pod nebožtíka tajně položit další mrtvolu.\n\nKonflikt známý jako Castellamarská válka vypukl koncem 20. let a trval až do roku 1931. Proti sobě stály dva tábory - jeden vedl Joe Masseria, druhý Salvatore Maranzano. Pro Masseriu bojovali např. Lucky Luciano, Vito Genovese, Carlo Gambino nebo Frank Costello. Za Maranzanem naopak stáli např. Thomas Lucchese, Joseph Profaci nebo Joseph Bonanno.\n\nKdyž se Lucky Luciano obrátil proti svému šéfovi Masseriovi a připravil jeho vraždu (15. dubna 1931), situace vyústila v Maranzanovo vítězství. Ještě téhož roku (10. září 1931) však nechal Luciano zabít i Maranzana.\n\nMafie poté dostala modernější podobu, decentralizovanou strukturu a přerozdělily se teritoria a jednotlivé klany. Luciano otevřel cestu ostatním etnickým skupinám, nejen Sicilanům, jak bylo do té doby běžné. Byla také zřízena Komise, jakési grémium všech hlavních mafiánských bossů, a bylo zrušeno místo Capa di tutti capi (šéfa všech šéfů).\n\nPět hlavních newyorských rodin vedli:\n\nMaranzanovy lidi tedy převzal Bonanno a ve svých 26 letech se stal nejmladším mafiánským bossem v historii. Podšéfové v jeho rodině byli Frank Garofalo, John Bonventre a Carmine Galante.\n\nBonannův klan byl sice nejmenší, přesto však dobře prosperující. Vydělával provozem hazardních heren, vydíráním, lichvou a obchodem s drogami. Bonanno působil stále více v Kanadě, Montreal se stal významným tranzitním bodem při pašování heroinu z Evropy do Spojených států. Mezi jeho aktivity patřila také řízená prostituce. Legálně se nadále věnoval výrobě sýrů, obchodu s bavlnou a látkami a pohřebním ústavům. To, že se Bonanno pokoušel rozšiřovat svůj vliv i v Arizoně a v Kanadě, naráželo na odpor některých jeho podřízených, kteří Bonanna kritizovali, že se málo věnuje newyorským záležitostem a tím trpí jejich zisky.\n\nJoseph Bonanno se v listopadu roku 1931 oženil s Fay Labruzzo. Měli spolu tři děti - Salvatore (Bill) (nar. 1932), Catherine (nar. 1934), Joseph Jr. (nar. 1945).\n\nBonannův nejbližší spojenec byl Joe Profaci, který vedl pozdější rodinu Colombo. (V roce 1956 se dokonce Josephův syn Bill oženil s Profaciho neteří, Rosalií Profaci).V červnu 1962 však Profaci zemřel na rakovinu a na jeho místo nastoupil Profaciho podšéf, Joseph Magliocco.\n\nBonanno připravil plán, podle kterého měl spolu s Maglioccem odstranit několik dalších bossů konkurenčních rodin a rozdělit si jejich teritoria. Mezi jejich oběti měli patřit např. Carlo Gambino a Tommy Lucchese z New Yorku, Magaddino z Buffala nebo Frank DeSimone z Los Angeles.\n\nMagliocco se měl postarat o newyorské dony. Dal proto příkaz Joe Colombovi, aby vraždy provedl. Ten si ale řekl, že pro něj bude výhodnější přidat se na druhou stranu a plány Bonanna a Magliocca prozradil.\n\nKomise požadovala po Maglioccovi a Bonannovi vysvětlení jejich chování. Magliocco před Komisi předstoupil, ale protože byl vážně nemocný, dostal jen mírný trest - byl donucen vzdát se místa bosse a odejít do ústraní. Na jeho místo nastoupil Joe Colombo. 28. prosince 1963 Magliocco zemřel.\n\nKomise požadovala vysvětlení i po Bonannovi, ten se před ní však odmítal objevit.\n\n20. října 1964 byl Joe Bonanno unesen a několik měsíců byl pak držen jeho bratrancem Magaddinem. Je ale možné, že únos si Bonanno naplánoval sám (následující den po únosu měl totiž vypovídat před soudem).\n\nV Bonannově nepřítomnosti Komise rozhodla, že klan Bonanno povede Gaspar DiGregorio. Ten měl s Bonannem nevyřízené účty ještě z doby, kdy usiloval o místo consigliere v jeho rodině, ale Bonanno jmenoval svého syna Billa.\n\nRozhodnutí dosadit do čela klanu DiGregoria však rodinu rozdělilo na dva tábory - jeden stál za DiGregoriem a byl podporován Komisí, druhý zůstal věrný Bonannovi, resp. jeho synu Billovi, který za nepřítomnosti otce klan vedl. Tento konflikt se stal známým jako Banánová válka.\n\nPřes značné ztráty na obou stranách se spor vyvíjel nerozhodně. Bonanno poté přišel s návrhem, že odejde do ústraní do Arizony, ale pouze pod podmínkou, že se jeho syn Bill stane jeho nástupcem a Bonannův švagr Frank Labruzzo bude podšéfem. S takovým řešením však Komise nesouhlasila. Jako šéfa klanu požadovala dosadit Paula Sciaccu (DiGregorio byl v boji neúspěšný, bylo proto potřeba ho nahradit).\n\nV roce 1968 informoval Bonanno Komisi, že se definitivně stahuje do ústraní, nadále bude v Arizoně a přenechává tak vedení klanu Komisí navrženému člověku. (V čele klanu byl tedy definitivně uznán Paul Sciacca.) Důvodem Bonannova rozhodnutí mohly být zdravotní problémy (právě prodělal infarkt) nebo obava o život, pokud z vedení rodiny neodejde. V Arizoně zůstal se svými nejbližšími až do své smrti.\n\nPoslední obětí konfliktu byl Thomas Zummo (29), kterého Bonannovci zabili 6. února 1969.\n\nDiGregorio zemřel na rakovinu 11. června 1970. Paul Sciacca vedl rodinu až do svého uvěznění kvůli obchodu s drogami v roce 1971. Jeho nástupcem byl Natale Evola (zemřel 28. srpna 1973), po něm nastoupil Philip “Rusty” Rastelli.\n\nV roce 1974 se moc pokusil převzít Carmine Galante (Cigar). Byl právě podmínečně propuštěn z vězení, kde si měl od roku 1962 odpykat 20 let kvůli pašování heroinu (byl zapojen do Francouzské spojky). Rastelli v té době ve vězení ještě pobýval. Galante obnovil své Sicilské kontakty a opět rozjel obchody.\n\nGalante představoval určitou hrozbu pro Komisi, bylo s ním těžké vyjít (psychiatři mu diagnostikovali psychopatické sklony). Pokoušel se zabíjet každého, kdo by chtěl mít podíl na “jeho” obchodu s drogami. Členové Komise se shodli na tom, že je třeba Galanta odstranit. 12. července 1979 byl proto při návštěvě restaurace zabit.\n\nGalantova smrt však mír nepřinesla, následovalo další střílení. Za vítěze se pokládal Sonny Black Napolitano. Když se však zjistilo, že se do jeho rodiny dostal tajný agent FBI (Joe Pistone alias Donnie Brasco), který strávil uvnitř mafie několik let, byl Napolitano zabit (z jeho vraždy byl později obviněn Joseph Massino). Pistone pak napsal o svém působení uvnitř mafie knihu (My Undercover Life in the Mafia) a stal se důležitým svědkem v procesech s mafiány.\n\nV roce 1980 zemřela Josephova žena Fay.\n\nRoku 1983 vyšla Bonannova autobiografie A Man of Honor. Na základě svých výpovědí v knize se měl Bonanno zpovídat před soudem, což odmítl. Byl odsouzen k několika měsícům vězení.\n\nDo vedení Bonannova klanu opět nastoupil Rusty Rastelli. Provozoval síť restaurací a kaváren, zaměřoval se i na obchod s drogami a pornoprůmysl. Klíčovým svědkem proti němu však byl Pistone. Rastelli byl odsouzen ke 12 letům vězení. V roce 1991 zemřel ve vězeňské nemocnici na rakovinu.\n\nDalším nástupcem v čele rodiny Bonanno se stal Joseph Massino. Byl několikrát vězněn, mimo jiné mu byla dokázána vražda Sonnyho Napolitana. V roce 2004 byl obžalován z dalších několika vražd a v roce 2005 byl Massino definitivně odsouzen na doživotí.\n\nJoseph Bonanno zemřel v Tucsonu 11. května 2002 na zástavu srdce.\n\n"}
{"id": "174744", "url": "https://cs.wikipedia.org/wiki?curid=174744", "title": "Göschenen", "text": "Göschenen\n\nGöschenen je osada v údolí řeky Reuss (Reusstal), kanton Uri ve Švýcarsku. Osada čítá cca 500 stálých obyvatel. Leží v nadmořské výšce 1111 m n. m.\n\nNa území osady se nachází severní portál železničního Gotthardského tunelu, který byl vybudován v letech 1872 až 1882 na Gotthardské dráze.\nNedaleko od osady se nachází unikátní inženýrské. U osady Wassen (928 m n. m.) je vybudována soustava vratných stoupajících tunelů, které trať vyvedou cca o 200 m výše k portálu vrcholového Gotthardského tunelu.\nV roce 2007 se uskutečnily akce k 125. výročí Gotthardské dráhy.\n\nV současné době je ve výstavbě nový železniční tunel, který je budován „při základně“ (basis), bude 57 km dlouhý NEAT, má být otevřen v r. 2015 a tím dojde ke snížení provozu na původní trati, která bude sloužit pouze regionální osobní dopravě a turistickým vlakům, případně jako záložní trať Basis tunelu.\n\nV oblasti se nachází severní portál silničního Gotthardského tunelu, který byl otevřen v roce 1980.\n\nGöschenen je rovněž výchozím bodem dráhy „Schöllenenbahn“ (Matterhorn Gotthard Bahn), ozubnicové dráhy o metrovém rozchodu, která vede do Andermattu a spojuje tak Gotthardskou dráhu se systémem úzkorozchodných železnic východ-západ na jihu Švýcarska (Furka-Oberalp-Bahn) nyní Matterhorn Gotthard Bahn. Železnice stoupá těsným údolím kolem řeky Reuss (řeka) do soutěsky Schöllenen-schlucht se známým mostem Teufels-brücke (Čertův most). Na skalní stěně soutěsky se nachází památník generála Suvorova.\n\nZhruba 8 km nad údolím leží přehradní nádrž Göscheneralp-Stausee která slouží jako zásobárna vody pro elektrárnu v Göschenen.\n\n"}
{"id": "174752", "url": "https://cs.wikipedia.org/wiki?curid=174752", "title": "Podhájí", "text": "Podhájí\n\nNázev Podhájí má více sídel:\n"}
{"id": "174755", "url": "https://cs.wikipedia.org/wiki?curid=174755", "title": "Legacy: The Absolute Best", "text": "Legacy: The Absolute Best\n\nLegacy: the Absolute Best je dvoudiskové kompilované album rockové skupiny The Doors vydané v roce 2003.\n\n\n"}
{"id": "174758", "url": "https://cs.wikipedia.org/wiki?curid=174758", "title": "Mezinárodní dudácký festival ve Strakonicích", "text": "Mezinárodní dudácký festival ve Strakonicích\n\nMezinárodní dudácký festival, zkracovaný také někdy na MDF, se koná ve Strakonicích. První ročník se uskutečnil v roce 1967 u příležitosti 600. výročí založení města. Nyní se koná každé dva roky vždy na konci srpna a účastní se ho dudáci z více než desítky států například (mimo Čechů) Skoti, Slováci, Francouzi či Turci.\nDevatenáctý ročník festivalu se uskutečnil v roce 2010 pod záštitou prezidenta republiky Václava Klause a České komise pro UNESCO.\nJubilejní 20. ročník MDF se uskutečnil 22.–26. srpna 2012. 21. ročník se konal v roce 2014 – od 21. do 24. srpna. 2016 – 22. ročník se konal od 25. do 28. 08. 2016 na celkem 7 scénách.\n\nO program festivalu se stará programová rada festivalu, ve které pracují muzikanti a odborníci na dudácký folklór ze Strakonic, ale i z celé České republiky. Čestným předsedou programové byl pan Josef Režný, nestor dudáků ve Strakonicích. Programová rada začíná pracovat vždy nejméně rok před termínem festivalu, kdy začíná připravovat a diskutovat náměty na program následujícího ročníku MDF. \nK tradicím programu patří zahajovací a závěrečný průvod dudáků městem, slavné Mezinárodní dudácké kasací první večer, stejně jako vystoupení tradičního skotského dudáckého souboru. Další program se vždy drobně mění (co do pozvaných zemí a souborů). \n\nV uplynulých ročních bývalo programové složení zpravidla velmi obdobné, až posledních dvou ročnících festivalu (především v devatenáctém) se v programu objevují nové scény ve městě (před pivovarem), nové programy (dudácký bál) a některé další obsahové novinky, které jsou přikládány mírnému omlazení programové rady.\n\n\n\nZdeněk Vejvoda – vedoucí \n\nIrena Novotná - garant a režie programu\n\nMiloslav Vaváček - garant a režie programu\n\nJaroslav Bašta - garant a režie programu\n\nPatrik Ředina - garant a režie programu\n\n"}
{"id": "174761", "url": "https://cs.wikipedia.org/wiki?curid=174761", "title": "Smrt v Benátkách", "text": "Smrt v Benátkách\n\nSmrt v Benátkách (1912, \"Der Tod in Venedig\") je nejznámější novela německého spisovatele Thomase Manna, nositele Nobelovy ceny za literaturu za rok 1929. Do češtiny přeložil Pavel Eisner. Roku 1971 natočil podle novely italský režisér Luchino Visconti film \"Morte a Venezia\", který je do dnešní doby považován za jeden ze základních snímků světové kinematografie. Podle knihy vznikla také poslední opera Benjamina Brittena.\n\nHlavním hrdinou příběhu je spisovatel Gustav von Aschenbach z Mnichova, který je doslova otrokem své práce, protože ve svém osamělém životě nemá nic jiného, na čem by lpěl. Je sice všeobecně považován za génia, ale jen on sám ví, že jeho díla jsou vydřena každodenní pečlivě naplánovanou prací, přičemž ho tato rutina na dlouhá desetiletí odstínila od skutečných životních prožitků. Mohlo by se zdát, že má vše, co je zapotřebí ke spokojenému životu - tvůrčí práci, slávu i uznání, ale on je neustále zmítán pochybnostmi o skutečných kvalitách svého díla, protože se sice dopracoval k vybroušené, avšak od života odtržené profesionální dokonalosti. Nakonec se rozhodne, že by mu všednost běžných dnů i jeho psychické problémy pomohlo změnit cestování.\n\nNa jednom z istrijských ostrovů však vydrží jen několik týdnů, protože i zde nachází stejně povrchní společnost, jakou opustil v Německu. Nakonec odcestuje do Benátek, které mu již kdysi učarovaly svým romantickým prostředím. V hotelu, kde se ubytuje, žije rovněž jedna polská rodina. Jejich čtrnáctiletý syn Tadzio (Tadeáš) okouzlí Aschenbacha svojí fyzickou dokonalostí a krásou, a probudí v něm pečlivě ukrývané homosexuální tendence. Aschenbach přirovnává chlapce k dokonalým antickým řeckým sochám a ve svých nevyřčených milostných vyznáních jej nazývá Hyacintem, Erosem a Narcisem. Snaží se být neustále v jeho blízkosti a sleduje ho. Toto čistě platonické milostné vzplanutí, jež Aschenbacha donutí narušit celými desetiletími vypěstovaný stereotyp jeho života, se rozvine do obapolného erotického jiskření, kdy si Aschenbach a chlapec celé týdny vyměňují pohledy, avšak nikdy se ani jeden z nich neodváží toho druhého oslovit. Především Aschenbach má strach z výsměchu společnosti a nechce proto své city prozradit veřejně. Tadzio je pro Aschenbacha také velkou inspirací, pod vlivem chlapce vytvoří spisovatel výbornou stať, o které se mluví jako o své nejlepší práci.\n\nV Benátkách však vládne nepříznivé počasí a hnilobné výpary z laguny způsobují Aschenbachovi nepříjemné zdravotní potíže, a tak, ač nerad, hodlá město opustit. Ale když je nešťastnou náhodou jeho kufr poslán na jiný parník, Aschenbach se rozhodne v Benátkách na své zavazadlo počkat a je celý šťastný, že nemusí odjet. Uvědomí si, že k Tadziovi chová ty nejhlubší city, že ho opravdu vroucně a vášnivě miluje.\n\nVe stejnou dobu vypukne v Benátkách epidemie cholery, kterou zpočátku úřady zatajují, aby nepřišly o turisty, ale na kterou ve skutečnosti zemřelo již mnoho lídi. Přes mnohá varování, kterých se ohledně smrtelného nebezpečí Aschenbachovi ze všech stran dostává, není Aschenbach schopen Benátky opustit, protože se nedokáže odpoutat od Tadzia. Chce varovat polskou rodinu, ale neudělá to, má strach s nimi promluvit. Nakonec se ovšem k odjezdu rozhodne polská rodina. Aschenbach se zhroutí a vinou zákeřné choroby umírá v lehátku na pláži s pohledem upřeným na Tadzia.\n\nPodle knihy byly v minulosti natočeny tyto filmy:\n\n\n"}
{"id": "174764", "url": "https://cs.wikipedia.org/wiki?curid=174764", "title": "Vakoplch dlouhoocasý", "text": "Vakoplch dlouhoocasý\n\nVakoplch dlouhoocasý \"Cercartetus caudatus\" je velmi malý vačnatec liší se od blízce příbuzného vakoplcha drobného dlouhým ocasem.\n\nV malé oblasti v severním Queenslandu, kromě toho na Nové Guineji. Obývá deštné lesy a žije především na stromech, po kterých pomocí svého dlouhého ocasu velmi zručně šplhá.\n\nDélka vakoplcha dlouhoocasého je 10 až 11 cm. Jeho hmotnost je 25 až 40 g.\n\nAčkoliv víme o jeho způsobu života a jeho rozmnožování velice málo, je zřejmě podoben běžnému vakoplchu drobnému. Víme, že se kromě hmyzu všeho druhu živí i nektarem a pylem květů některých druhů stromů. Přes den se skrývá v hnízdě, které si sám staví z listí nebo větévek kapradin v dutinách větví, nebo mezi kapradinami. Vyznačuje se především dlouhým ocasem.\n"}
{"id": "174767", "url": "https://cs.wikipedia.org/wiki?curid=174767", "title": "Tonio Kröger", "text": "Tonio Kröger\n\nTonio Kröger (1903) je novela německého spisovatele Thomase Manna, nositele Nobelovy ceny za literaturu za rok 1929. Roku 1964 novelu zfilmoval německý režisér Rolf Thiele.\n\nÚstřední postavou tohoto díla je umělec, bolestně hledající rovnováhu mezi duchem a životem, vlastní výlučností a zařazením se do všedního řádu života. Spisovatel Tonio Kröger již jako dítě pociťoval svou výjimečnost a odlišnost a z ní vyplývající izolovanost, což pro něho bylo zdrojem sklíčenosti.\n\nJako dospělý je rozpolcenou bytostí. Na jedné straně není schopen vést jakýkoliv měšťácky tradiční, spořádaný způsob života, na to je příliš umělcem. Zároveň se však nemůže nikdy úplně ztotožnit s formou existence, která plyne z jeho spisovatelství: je na to příliš měšťákem. Tak se společenský protiklad mezi měšťáctvím a uměním stává jeho vnitřním protikladem. V mládí prožije dvě nešťastné lásky (první ke chlapci a druhá k dívce), a i to ho utvrzuje v poznání, že samota a vyřazenost ze života jsou jeho nezměnitelným životním údělelem. Tonio pokládá své spisovatelství za klatbu a sám je také, ve jménu lásky k životu, proklíná. Zdá se mu nesnesitelné stále jen psát život, tj. vytvářet lidské postavy a jejich osudy, a přitom být ze skutečného života lidí neustále vyřazován. Nakonec však rezignuje na možnost osobního štěstí, ale láska k životu zůstává nejvlastnějším principem jeho další tvorby.\n\nNovela se tak stává analýzou fenoménu osamělosti umělce.\n"}
{"id": "174780", "url": "https://cs.wikipedia.org/wiki?curid=174780", "title": "Vakoplch drobný", "text": "Vakoplch drobný\n\nVakoplch drobný (\"Cercartetus nanus\") je malý vačnatec lišící se od jiných vakoplchů hlavně svým rozšířením po jihovýchodní Austrálii.\n\nV jihovýchodní Austrálii od jižního Queenslandu až po východ Jižní Austrálie. Jako samostatný poddruh se vyskytuje také na Tasmánii. Obývá vlhké oblasti podél východního pobřeží a žije v různých lesích, od deštného lesa, až po vřesoviště v blízkosti pobřeží. V každém případě vyhledává hustý stromový porost.\n\nDélka vakoplcha drobného je 7 až 11 cm. Jeho hmotnost je 15 až 45 g.\n\nDříve se vědci domnívali, že se vakoplši drobní živí především hmyzem. V poslední době bylo zjištěno, že se živí ve velkém rozsahu nektarem a pylem květů některých druhů stromů a keřů. Je nočním zvířetem a při hledání potravy hbitě šplhá ve větvích přidržujíc se ocasem. V zimě může upadnout do krátkého zimního spánku (na jednu noc až na celý týden), přičemž se jeho teplota téměř úplně přizpůsobí teplotě okolí a jeho látková výměna je silně utlumena.\n\n"}
{"id": "174789", "url": "https://cs.wikipedia.org/wiki?curid=174789", "title": "Mariánský sloup (Olomouc)", "text": "Mariánský sloup (Olomouc)\n\nMariánský sloup v Olomouci je barokní morový sloup na Dolním náměstí v Olomouci.\n\nSloup postavil v letech 1715–1723 Václav Render jako výraz vděčnosti olomouckých měšťanů za ukončení moru, který na Moravě udeřil v letech 1714 až 1716. Na sochařské výzdobě pracovali Jan Sturmer (socha Panny Marie Immaculaty, socha svatého Františka Xaverského a socha svatého Karla Boromejského) a Tobiáš Schütz (ostatní sochy kromě později vyměněné sochy svatého Šebestiána).\n\nV roce 1758 byl sloup při pruském obléhání Olomouce poškozen a poté byla vyměněna socha svatého Šebestiána. Mezi lety 1985–1992 pak byl při restaurování originální tordovaný (kroucený) sloup nahrazen kopií. Od roku 1995 je společně se sloupem Nejsvětější Trojice a se souborem barokních kašen podle nařízení vlády č. 262/1995 Sb. ze dne 16. srpna 1995 \"o prohlášení a zrušení prohlášení některých kulturních památek za národní kulturní památky\" řazen mezi národní kulturní památky.\n\nNa vrcholu sloupu je socha Panny Marie Immaculaty. Ve spodní části sloupu je osm soch světců (patronka města Olomouce a ochránci proti moru):\n\nDolní řada soch:\n\nHorní řada soch:\n\n"}
{"id": "174791", "url": "https://cs.wikipedia.org/wiki?curid=174791", "title": "Skupina armád Afrika", "text": "Skupina armád Afrika\n\nHeeresgruppe Afrika (Skupina armád Afrika) byla skupinou armád sil Osy operující během druhé světové války v prostoru Tuniska mezi 22. únorem a 13. květnem 1943 kdy byla donucena kapitulovat ozbrojeným silám Spojenců.\n\n\n\n"}
{"id": "174795", "url": "https://cs.wikipedia.org/wiki?curid=174795", "title": "Assiniboine", "text": "Assiniboine\n\nAssiniboine ( ) je řeka v Kanadě v provinciích Manitoba a Saskatchewan. Je 750 km dlouhá. Povodí má rozlohu 100 000 km².\n\nPramení na Centrální planině západně od jezera Winnipegosis. Na dolním toku je část jejích vod z Portage Diversion odváděna 29 km dlouhým kanálem do jezera Manitoba a dochází tak k bifurkaci. Do Red River of the North se vlévá zleva ve Winnipegu.\n\nZdrojem vody jsou dešťové a sněhové srážky. Nejvodnější je na jaře. Průměrný průtok je 47 m³/s. Zamrzá od listopadu do března.\n\nDo vzdálenosti 450 km od ústí je možná lodní doprava pro menší lodě. V ústí leží město Winnipeg.\n\n"}
{"id": "174796", "url": "https://cs.wikipedia.org/wiki?curid=174796", "title": "Skupina armád", "text": "Skupina armád\n\nSkupina armád je druh vojenské formace skládající se z několika polních armád a případně i menších samostatných, jí přímo podřízených jednotek. Skupina armád může být v případě koaliční války složena i z armád více států – např. spojenecká 21. skupina armád na západní frontě druhé světové války byla složena z kanadské 1. armády, britské 2. armády a americké 9. armády. Označení pro skupinu armád užívané sovětskou vojenskou teorií i praxí je front.\n\nSkupina armád je často největší jednotkou na jednom válčišti, jen zřídka na něm operuje více skupin armád jedné strany.\n\n"}
{"id": "174798", "url": "https://cs.wikipedia.org/wiki?curid=174798", "title": "Sibérie m'était contéee", "text": "Sibérie m'était contéee\n\nSibérie m'était contéee je album zpěváka Manu Chao ve francouzštině.\n\nV září 2004 spatřila světlo světa kiosková verze alba obsahující pouze 6 písní (1, 2, 3, 4, 12, 23), s nákladem 35 000, která byla distribována na novinových stáncích a trafikách ve Francii. 1. listopadu vyšlo album na světovém trhu. Album je pomalejší než je u Manuela zvykem a je celé ve francouzštině. Zajímavá je i spolupráce s ilustrátorem Wozniakem, který udává doprovodný designový styl doprovázející celé album (podobně jako při minulém albu Radio Bemba Sound System.\n\n"}
{"id": "174799", "url": "https://cs.wikipedia.org/wiki?curid=174799", "title": "Isabela Portugalská (1397–1471)", "text": "Isabela Portugalská (1397–1471)\n\nIsabela Portugalská (21. února 1397 Évora – 17. prosince 1471 Dijon) byla burgundská vévodkyně, během opakované nepřítomnosti svého manžela se ujímala regentství.\n\nNarodila se jako jedna ze dvou dcer portugalského krále Jana I. a jeho manželky Filipy z Lancasteru. V roce 1430 se provdala za Filipa Dobrého, vévodu burgundského a stala se jeho třetí ženou. Isabela byla vzdělaná a rozumná žena, která se zajímala o umění. V politice měla velký vliv na svého manžela a později i na svého jediného přeživšího syna Karla Smělého.\n\nZemřela v roce 1471 a byla pohřbena v kartuziánském klášteře Champmol.\n"}
{"id": "174802", "url": "https://cs.wikipedia.org/wiki?curid=174802", "title": "Reuss (řeka)", "text": "Reuss (řeka)\n\nReuss je řeka ve Švýcarsku (kantony Uri, Schwyz, Nidwalden, Obwalden, Lucern a Aargau). Je pravým přítokem Aary (povodí Rýnu). Je 159 km dlouhá. Povodí má rozlohu 3425 km², z čehož 134 km² zaujímají ledovce. Po Rýnu, Aaře a Rhôně je čtvrtou největší švýcarskou řekou.\n\nPramení v Gotthardském masivu na severních svazích Lepontinských Alp. Vlastní \"Reuss\" vzniká soutokem zdrojnic Gotthardreuss (pramení v Gotthardském sedle) a Furkareuss, (pramení ve Furka-sedle), které se stékají v údolí Urseren-tal. Řeka protéká ledovcovým údolím a poblíž Andermattu se stáčí na sever a protéká divokou soutěskou Schöllenen-schlucht. Neschůdná \"Schöllenen-schlucht\" se svými strmými, stovky metrů vysokými žulovými stěnami byla odedávna překážkou pro zdolání Gotthardského sedla. To bylo možné jen za pomoci obtížných staveb, jakými je např. most Teufelsbrücke, který se klene přes propast Urnerloch. V soutěsce se také nachází pomník věnovaný generálovi Suvorovovi. Pomník byl vystavěn na počet tažení generála Suvorova v roce 1799 proti Napoleonovi. Až do osady Erstfeld následují další soutěsky, dále teče řeka širokým údolím až do města Flüelen, kde se vlévá do Lucernského jezera. V Luzernu opouští řeka, v tu dobu již široká, jezero a teče v meandrech nejdříve na východ a později na sever, přičemž protíná Švýcarské předalpí. Řeka se vlévá zprava do řeky Aary. Reuss také tvoří západní hranici Glarnským Alpám.\n\nPrůměrný průtok vody činí 140 m³/s. Maxima dosahuje v létě.\n\nV povodí řeky se nachází několik vodních elektráren (Göschenen, Amsteg).\nNa řece leží města Erstfel, Flüelen, Lucern.\n"}
{"id": "174805", "url": "https://cs.wikipedia.org/wiki?curid=174805", "title": "Koksoak", "text": "Koksoak\n\nKoksoak ( , ) je řeka v Kanadě v provincii Québec na poloostrově Labrador. Včetně své zdrojnice Caniapiscau je přibližně 1 000 km dlouhá. Povodí má rozlohu 135 000 km².\n\nVzniká soutokem dvou velkých řek Mélèzes a Caniapiscau a protéká tundrou. Ústí do zálivu Ungava v Hudsonově zálivu. V povodí se nachází mnoho jezer a vodopádů.\n\nZdrojem vody jsou sněhové srážky. Nejvodnější je na jaře. Průměrný průtok je 2 000 m³/s.\n"}
{"id": "174806", "url": "https://cs.wikipedia.org/wiki?curid=174806", "title": "Babel", "text": "Babel\n\nBabel může být:\n\n\n"}
{"id": "174808", "url": "https://cs.wikipedia.org/wiki?curid=174808", "title": "První bitva u Syrty", "text": "První bitva u Syrty\n\nPrvní bitva u Syrty byla námořní bitvou druhé světové války ve Středozemním moři. Bitva se uskutečnila v noci 17. prosince 1941 v zálivu Velká Syrta mezi italským a spojeneckým námořnictvem.\n\nPo neúspěšných konvojích, které utrpěly velké ztráty a pod silným nátlakem Němců na dodávky do severní Afriky byl Iachino donucen vyslat nový konvoj tentokrát s velmi silným zabezpečením.\n\nCunningham se o konvoji včas dozvěděl z rozšifrovaných italských zpráv a vyslal 16. prosince 1942 z Alexandrie \"svaz B\", který měl za úkol jednak napadnout konvoj a jednak chránit rychlou dopravní loď \"Breconshire\" plující na Maltu. V polovině cesty měl \"Breconshire\" převzít \"svaz K\", který vyplul z Malty.\n\n17. prosince ráno se oba spojenecké svazy spojily. Zároveň byly zpozorovány průzkumným letadlem poblíž Sidi Barrani. Během celého dne byl Vianův spojený svaz neúspěšně napadán střemhlavými i torpédovými letadly. Po jednom útoku v 17:45 spatřily spojenecký svaz italské lodě (vzdálené krytí), které přilákala spojenecká protiletadlová palba. V 17:53 zahájily italské lodě palbu. Protože spojenecké lodě k soupeři nedostřelily, začaly vytvářet kouřovou clonu. Po asi 10 minutách neúspěšné palby a při vzpomínce na bitvu u Matapanu, se Iachino rozhodl neriskovat noční boj a začal ustupovat k severu. Oba svazy se tak od sebe odpoutaly. \"Svaz K\" převzal transportní loď \"Breconshire\" a bezpečně ji dopravil na Maltu. \"Svaz B\" se vracel do Alexandrie.\n\nDruhý den 18. prosince zjistilo britské průzkumné letadlo, že italský konvoj opět postupuje k jihu. Bylo rozhodnuto vyslat svaz K složený z lehkých křížníků HMS Aurora, HMS Penelope, HMS Neptune a torpédoborců HMS Kandahar, HMS Lance, HMS Lively a HMS Havock k Tripolisu s cílem konvoj napadnout. Svazu velel námořní kapitán Rory O'Connor. 19. prosince krátce před 1 hodinou v noci vplul spojenecký svaz do minového pole 20 mil severně od Tripolisu. Na minách se potopily křižník \"Neptune\" a torpédoborec \"Kandahar\" a poškodily křižníky \"Aurora\" a \"Penelope\". Ostatní lodě bez poškození vyvázly.\n\nPo těchto ztrátách i s přihlédnutím na vzrůstající německou leteckou aktivitu, bylo nutné zrušit činnost hladinových lodí z Malty proti italským konvojům. Italský konvoj \"M 42\" v pořádku doplul, ale spotřeba paliva nutná na jeho doprovod byla neúnosná.\n"}
{"id": "174811", "url": "https://cs.wikipedia.org/wiki?curid=174811", "title": "Andermatt", "text": "Andermatt\n\nAndermatt (\"na louce\") je městečko v údolí Urseren švýcarského kantonu Uri a leží pod úbočím Oberalppasu. Je známým střediskem rekreace a zimních sportů a lázeňství. Úzkým údolím vede dálnice A2 na sever do Luzernu a Basileje a na jih skrz San Gotthard do Lugana a do Itálie. Na východ vede cesta přes Oberalppass (asi 2040 m n. m.), na západě lze překročit sedlo Furkapass (přibl. 2430 m n. m.).\n\nAndermatt leží na železniční trati společnosti Matterhorn Gotthard Bahn (MGB) (původně Furka-Oberalp-Bahn), která vede na východ přes Oberalppass do Disentisu a na západ tunelem pod Furkapass do Brigu. Zajímavým místem je společné stoupání silnice a ozubnicové železnice do sedla Oberalppass s vyhlídkou na horské velikány i údolí.\n\nLyžařské středisko se rozprostírá na hoře Gemsstock (2963 metrů), na kterou vede sedačková lanovka a menší vleky. Andermatt chrání před lavinami již několik století les na svahu hory.\n\nV městečku je farní kostel Sv. Petra a Pavla, zajímavé domy s hrázděným zdivem, které jsou typické pro kanton Wallis (a dostaly se až do kantonu Uri).\n\nJe zde stanoviště speciálních vojenských jednotek „Horských myslivců“ švýcarské armády.\n"}
{"id": "174814", "url": "https://cs.wikipedia.org/wiki?curid=174814", "title": "Athabasca", "text": "Athabasca\n\nAthabasca může znamenat:\n\n"}
{"id": "174815", "url": "https://cs.wikipedia.org/wiki?curid=174815", "title": "SGP Systems", "text": "SGP Systems\n\nSGP Systems (Soukup Graphic Programming Systems) je firma, která se zabývá programovacími jazyky pro děti, mládež i dospělé. Po sérii preprocesorů pro klasické jazyky (assembler, BASIC, C, Clipper, Cobol, dBase, FoxBase, Informix, Paradox, Pascal aj. pro dospělé, kde zdrojový kód programu byl generován z graficky zaznamenané struktury algoritmu – strukturogramu) firma vydala v roce 1993 svůj první programovací jazyk pro mládež Baltazar, pomocí něhož v roce 1996 vytvořila zcela nový ikonový jazyk Baltík na bázi jazyka C. Nyní (2007) firma pracuje na doladění nové verze Baltie 4 C#.\n\nZa své programy firma získala celou řadu ocenění: doporučení Ministerstva školství a tělovýchovy ČR, Hračku roku 97, vítězství v soutěži o Bílého hrocha 99, nominaci na Křišťálový disk 99, produkt měsíce Softwarových novin, Produkt roku Softwarových novin a celou řadu dalších ocenění. Firma funguje od roku 1978. Mimo jiné také pořádá od roku 1993 různé soutěže jako např. Baltík+Baltazar (o soutěžích se více dozvíte na stránce Baltík).\n\n"}
{"id": "174816", "url": "https://cs.wikipedia.org/wiki?curid=174816", "title": "Taxík (seriál)", "text": "Taxík (seriál)\n\nTaxík (v anglickém originále Hack) je detektivní televizní seriál. Poprvé byl vysílán mezi lety 2002 až 2004 americkou televizní společností CBS. Kromě České republiky (TV Nova) se vysílal, nebo vysílá i ve Velké Británii (ITV3) a Austrálii (Channel 10). Seriál líčí příběhy bývalého policisty Mikea Olshanského, který byl propuštěn od policie za korupci a živí se jako řidič taxi. Příběh se odehrává v americkém městě Philadelphia ve státě Pensylvánie. V hlavních rolích jsou obsazeni David Morse (jako Mike Olshansky), dále Matthew Borish (Michael Olshansky mladší), Andre Braugher (Marcellus Washington) a George Dzundza (otec Tom Grzelak, zvaný „Grizz“).\n\n"}
{"id": "174817", "url": "https://cs.wikipedia.org/wiki?curid=174817", "title": "CargoNet", "text": "CargoNet\n\nCargoNet AS (VKM: CN) je největší norský dopravce provozující nákladní železniční dopravu na státní síti provozovatele dráhy Jernbaneverket.\n\nSpolečnost vznikla vyčleněním nákladní divize NSB Gods z norských státních železnic Norges Statsbaner (NSB). Pod současným názvem CargoNet firma působí od roku 2002. Společnost je vlastněna NSB (podíl 55 %) a švédským dopravcem Green Cargo (45 %).\n\nPro vozbu vlaků na elektrizovaných tratích využívá CargoNet elektrické lokomotivy řad El.14 a El.16, na neelektrizovaných pak dieselové lokomotivy řady CD66 (najaté od britské leasingové společnosti HSBC Rail) a Di.8.\n\nTyto lokomotivy pak doplňují malé dieselové stroje určené pro posun. Jedná se o řady Skd220c, Skd224, Skd225 a Skd226.\n\n"}
{"id": "174819", "url": "https://cs.wikipedia.org/wiki?curid=174819", "title": "Dubplate", "text": "Dubplate\n\nDubplate je CD nebo LP deska vylisovaná v počtu jednoho kusu v krátké době hudebním producentem, diskžokejem či soundsystémem pro jeho potřebu. Většinou se jedná o žánry drum and bass, reggae, dubstep nebo jungle. Tyto desky nejsou určeny pro prodej a zpěvák, DJ či MC je nahrává speciálně pro konkrétní soundsystém nebo selektora. Dubplate desky se uplatní při běžné selekci, v reggae pak v hudebních soubojích Sound Clash. Jedná se tedy o exkluzivní nahrávky a většinou v hudebních bitvách vítězí soundsystém, který má více povedených dubplates. Vítězný soundsystém se nazývá Champion sound.\n"}
{"id": "174820", "url": "https://cs.wikipedia.org/wiki?curid=174820", "title": "Athabasca (řeka)", "text": "Athabasca (řeka)\n\nAthabasca ( ) je řeka na západě Kanady v provincii Alberta v povodí řeky Mackenzie. Je 1 231 km dlouhá. Povodí má rozlohu 153 000 km².\n\nPramení v kanadské části Skalistých hor v oblasti Columbia Icefield a protéká národním parkem Jasper (vodopády Athabasca Falls), severní částí Velkých planin. Ústí do západní části jezera Athabasca, přičemž vytváří deltu. Nad Fort McMurray vytváří peřeje, dlouhé 140 km.\nŘeka protéká poměrně netknutou přírodou regionu Albertské provincie, na jejímž povodí převládají severská tajga a mokřady nebo bažiny. Oblast, kterou protéká, je málo obydlená, žije tu max. několik tisíc tzv. prvních národů (kanadské označení pro původní obyvatele amerického kontinentu). V povodí se nachází jedno ze tří ložisek dehtových písků, což této oblasti může dodat geopolitického významu.\n\nZdrojem vody jsou ledovce ze systému Columbia Icefield. Nejvodnější je pozdě na jaře. Zamrzá od listopadu do dubna.\n\nVodní doprava je rozvinutá od říčního přístavu při ústí řeky Clearwater.\n\n"}
{"id": "174822", "url": "https://cs.wikipedia.org/wiki?curid=174822", "title": "Socialistická alternativa Budoucnost", "text": "Socialistická alternativa Budoucnost\n\nSocialistická alternativa Budoucnost (SAB) je česká trockistická skupina, usilující o změnu společnosti na \"„dělnickou demokracii, založenou na demokratickém plánu výroby, spolupráci a rovnosti“\". SAB vznikla roku 1990 ze středoškolských studentů aktivních v dění listopadového převratu, kteří byli členy Uhlovy Levé alternativy. Od roku 1994 je Budoucnost členem mezinárodní trockistické asociace CWI.\n\n"}
{"id": "174826", "url": "https://cs.wikipedia.org/wiki?curid=174826", "title": "Atbara", "text": "Atbara\n\nAtbara může znamenat:\n\n"}
{"id": "174829", "url": "https://cs.wikipedia.org/wiki?curid=174829", "title": "Atbara (řeka)", "text": "Atbara (řeka)\n\nAtbara ( ) je řeka v Etiopii a v Súdánu. Je pravým přítokem Nilu. Je 805 km dlouhá. Povodí má rozlohu asi 69 000 km².\n\nPramení na severu Etiopské vysočiny severně od jezera Tana. Protéká převážně Súdánskou planinou a jako pravostranný přítok se vlévá u města Atbara do řeky Nil. Řeka je posledním významnějším přítokem Nilu, který teče dále k severu přes území severního Súdánu a Egypta.\n\nNejvětším přítokem Atbary je řeka Tekeze, která odvodňuje sever Etiopie, malou část Eritreje a Súdánu.\n\nPrůměrný průtok u ústí činí 359 m³/s. \"Atbara\" obohacuje průtok \"Nilu\" v období dešťů (červenec až listopad). Nejvyššího stavu vody dosahuje pravidelně v průběhu měsíce srpna. Při nízkých stavech vody, které jsou po převážnou část roku, vysychá a do \"Nilu\" nedotéká. Voda obsahuje přibližně 200 mg/l rozpuštěných látek. Kalnost vody silně vzrůstá při písečných bouřích.\n\nPrůměrné měsíční průtoky řeky ve stanici Kilo 3 (nedaleko ústí) v letech 1912 až 1982:\n"}
{"id": "174831", "url": "https://cs.wikipedia.org/wiki?curid=174831", "title": "HMAS Nizam (G38)", "text": "HMAS Nizam (G38)\n\nHMAS Nizam (G38) byl torpédoborec \"třídy N\", který sloužil u australského námořnictva během druhé světové války. \n\nStavba lodi začala 27. července 1939 v loděnici John Brown and Company, Limited v Clydebanku ve Skotsku. Na vodu byl spuštěn 4. července 1940 a do služby byl přijat 8. ledna 1941. Pojmenován byl po indickém princi Nizam-ul-Mulk, který se podílel na financování jeho výstavby.\n\nLoď poté převzalo Australské námořnictvo, sloužila na ní australská posádka, ale zůstala i nadále v majetku britské vlády. Do služby torpédoborec vstoupil ve Středomoří, kde ho čekalo intenzivní nasazení během bojů o Krétu. V květnu 1941, spolu s minolovkou \"Abdiel\", na ostrov dvakrát přivezl posily a později se rovněž podílel na evakuaci spojeneckých vojáků z Kréty.\n\nOd ledna 1942 do listopadu 1944 byl součástí Britské východní flotily. Dne 2. září 1945, v den podpisu japonské kapitulace, se zúčastnil přehlídky v Tokijském zálivu. Dne 17. října byl \"Nizam\" převeden k Royal Navy a vyřazen.\n"}
{"id": "174833", "url": "https://cs.wikipedia.org/wiki?curid=174833", "title": "Pěčín (rozcestník)", "text": "Pěčín (rozcestník)\n\nNázev Pěčín má více sídel:\n\nDalší významy:\n"}
{"id": "174841", "url": "https://cs.wikipedia.org/wiki?curid=174841", "title": "Cherlen gol", "text": "Cherlen gol\n\nCherlen gol ( , ) je řeka v Mongolsku (ajmagy: Chentijský, Centrální, Východní) a v ČLR (Vnitřní Mongolsko). Je 1 264 km dlouhá. Povodí má rozlohu 116 400 km².\n\nPramení jihovýchodních svazích pohoří Chentej. Na horním toku protéká úzkou lesnatou horskou dolinou, místy v soutěskách. Na středním a dolním toku teče v široké terasovité dolině. Koryto se vyznačuje množstvím ostrovů, jezer vzniklých ze starých ramen a bažinatých úseků. Ústí do jezera Chulun núr, kde dříve i končila. Od konce 20. století jezerem protéká a po spojení s Chaj-lar-che vytváří řeku Arguň. Horní terasy jsou pokryty suchou stepí, nižší loukami a stromovo-keřovými pobřežními porosty.\nNa řece leží v Mongolsku hlavní města dvou ajmagů Öndörchán (Chentijský ajmag) a Čojbalsan (Východní ajmag) a několik center somonů (Žavlchant, Bajan, Öndörchošú). V ČLR leží na řece město Xin Barag Youqi.\n\nVodnost řeky se v průběhu toku zmenšuje v důsledku vypařování a odebírání vody na zavlažování. Nejvyšší vodní stav je v létě a každý rok dochází k několika prudkým zvednutím hladiny v důsledku dešťů. Zamrzá od listopadu do dubna a to na některých místech až ke dnu.\n\nŘeka je bohatá na ryby (sumci, kapři, tajmeni).\n"}
{"id": "174843", "url": "https://cs.wikipedia.org/wiki?curid=174843", "title": "ΜTorrent", "text": "ΜTorrent\n\nμTorrent (\"nebo také uTorrent, mTorrent\") je freewarový klient P2P pro síť BitTorrent napsaný v jazyce C++. Byl navržen pro co nejmenší hardwarové nároky počítače a přitom zachování pokročilých funkcích, jež jsou i u ostatních klientů sítě BitTorrent, jako například Azureus aj. Jeho původním autorem je švédský programátor Ludvig Strigeus („Ludde“). Nyní je dále vyvíjen společností BitTorrent Inc.\n\nµTorrent většinou využívá méně než 6 MB operační paměti a jeho využití procesoru je dostatečně nízké, aby bylo možné program provozovat i na procesorech 486. Podle administrátora stránek české lokalizace jsou nejnovější verze (3.x.x) méně výkonné a více chybové (připojování peerů, výpočet poměru sdílení). Rovněž poukazuje i na přítomnost adware. Není ojedinělá i blokace těchto verzí na neveřejných trackerech za doporučování starších verzí, nejčastěji 2.2.1.\n\nAktuální funkce programu:\n\n\n\n"}
{"id": "174855", "url": "https://cs.wikipedia.org/wiki?curid=174855", "title": "Motor s vnějším spalováním", "text": "Motor s vnějším spalováním\n\nMotor s vnějším spalováním je tepelný stroj, který využívá tlakovou energii plynu, získanou spálením paliva, ale vždy mimo tento motor, která v motoru následně vykonává práci. Pracovní látkou může být ohřátý plyn nebo spaliny.\n\n\nPři stejném výkonu jsou tyto motory často těžší a méně kompaktní než motory s vnitřním spalováním. Příčinou je to, že obsahují výměník tepla, prostřednictvím kterého se ohřívá pracovní látka. Můžou však být účinnější a jsou méně závislé na typu a kvalitě použitého paliva. Též můžou dosahovat nižších emisí oxidů dusíku, protože spalování probíhá při nižších tlacích a teplotách.\n\nDobrým příkladem je parní turbína. Teplo ze spáleného paliva se v ohřívači předá vodě, která se přeměňuje na páru. Ta je vedena potrubím do turbíny, tvořené skupinou lopatek na rotoru. Přehřátá pára expanduje a proudí skrz turbínu, přičemž tlačí na lopatky, které roztáčejí rotor. Z rotoru se odebírá užitečná práce. Na výstupu z turbíny má pára o mnoho nižší teplotu, protože odevzdala část své tepelné energie rotoru.\n"}
{"id": "174858", "url": "https://cs.wikipedia.org/wiki?curid=174858", "title": "Safír", "text": "Safír\n\nSafír (název z hebrejštiny) je monokrystal oxidu hlinitého (AlO), minerálu zvaného korund. Vyskytuje se buď jako přírodní drahokam nebo se vyrábí uměle pro řadu rozličných aplikací, například pro svou tvrdost na sklíčka a ložiska hodinek.\n\nZatímco korund sestává z čistého oxidu hlinitého, safíry vždy obsahují příměs jiných prvků (železo, chrom, měď, hořčík aj.) které mu dodávají modrou, červenou, žlutou, růžovou, purpurovou, oranžovou nebo zelenavou barvu. Mezi safíry se zařazují všechny drahokamy, které jsou odrůdy korundu kromě červeného zvaného též rubín.\n\nNázev drahokamu je odvozen z latiny a odkazuje na nejčastější barvu. Zni:\nSAPHIRUS, což znamená modrý.\n\nModré safíry se vyznačují širokým spektrem odstínů; modrá barva je důsledkem obsahu titanu a železa. Některé drahokamy mají barvy bledší a vzhled je šedavý. Přírodní safíry se často pro zvýraznění barev žíhají. To se obvykle provádí ohřevem na teplotu až 1800 °C po dobu několika hodin nebo v atmosféře s nižším obsahem dusíku po dobu týdne i více. Při pozorování pod mikroskopem je vidět hedvábný lesk který způsobují inkluze rutilu ve tvaru jehlic. Jsou-li jehlice celistvé, je to známkou toho, že kámen nebyl ohříván. Pokud hedvábný lesk není vidět znamená to, že kámen byl přiměřeně zahřát. Je-li hedvábný lesk částečně narušen, je to proto, že surový kámen byl ohříván nad dřevěným uhlím; ohřev se provádí po dobu 20 až 30 minut při teplotě 1300 °C pro zvýšení sytosti barev a odstranění šedých nebo hnědých odstínů.\n\nSafíry se dělí na modré a fancy barvy, čili nemodré odstíny. Nejvýtečnější barvy mají safíry kášmírské, za nimi následují barmské a srílanské, na ostatních nalezištích (Austrálie, Thajsko, Madagaskar, Laos se nacházejí také krásné modré kameny, ale většinou jsou podbarveny hnědou či zelenou barvou).\n\nMimo modrý safír je nejcennějším safírem padparádža, padparascha safír barvy lososové červeně, který se zaměňuje za oranžový safír a růžový, což je lest obchodníků. Správný poměr žluté a oranžové barvy je zárukou oné výjimečné barvy. Starověké lapidáře indické řadí padparádžu (zkomoleninu původního pojmu padmarága, lotosové touhy či padmarádža, lotosový král) do rodiny rubínových odstínů, stejně jako růžové safíry, původně bráhmanské rubíny.\n\nKašmírské safíry sytě modré barvy a srílanské padparádža kameny jsou špičkou safírové barevné škály a mohou dosahovat závratných částek, což využívají mnozí světoví investoři. Dalšími barvami jsou žluté safíry, ceněné hlavně v Indii jako kameny osvícení, oranžové, růžové, purpurové, fialové, zelené a hnědé safíry. Kašmírové safíry se těží v Indii, na Madagaskaru, Srí Lance a v Pákistánu. Cena za Kašmírové safíry je velmi vysoká, může se blížit milionu korun za karát.\n\nSafíry africké jsou podkresleny hnědým a australské zelenkavým světlem, což je typické také pro východoasijské kameny. Takové nádechy barev snižují ceny kamenů, proto přírodní nepálené safíry ze Srí Lanky nebo Barmy či Kašmíru jsou pro své barevné odstíny nejvíce ceněny.\n\nSafíry se napodobují sklem, syntetikou včetně té, která napodobuje přírodní kameny dosti věrohodně, nebo se nedostatečně zbarvené kameny ozařují, pálí či procházejí berryliovým procesem pálení, aby měly požadovanou barvu. Takto se z Afriky dodávají pálené padparádža kameny napodobující pravé srílanské a vietnamské padparádži, které směle konkurují rubínům a byly ve starověku pokládány za nejlepší rubíny vůbec. Gemmologické poznatky kolem odlišování safírů jsou velmi náročné, jelikož větší safíry stojí od tisíců po stamiliony korun a jejich napodobeniny mohou zmást i velké odborníky na přírodní vrostlice a inkluze.\n\nSafíry byly těženy od starověku na Srílance, v Barmě a zdobí mnoho význačných klenotů starověku a středověku.\n\nV Asii se dodnes používají klasické indické nebo srílanské názvy safírů – \"nílamani\", modrý klenot, \"džalaníla\", safír barvy namodralé světlé vody, \"indraníla\", temně modrý kášmíské modři, \"padmarága\" - padparádža oranžovo-červené barvy, \"pušparága\", žlutý safír, \"ratnapušparága\", zlatavého odstínu, zlatý golden safír, \"raktanílamani\", fialový safír, \"raktagandhi\", purpurový safír, \"pukharádža\", čirý leukosafír, \"támranílamani\", oranžové barvy. Dalšími barvami jsou hnědé, zelené, černé a růžové, rattu-nílamani safíry. Safíry, podobně jako spinely a turmalíny, pokrývají celé barevné spektrum. Jsou spojeny s mnoha legendami, mystickými zkušenostmi, léčebnými silami a dokonce s dějinami zemí, skrze královské a kultovní klenoty. Safíry modré barvy a padparádža losové červeně, mají-li větší karátovou váhu, slouží jako investiční drahokamy.\n\nNa prvním místě jsou to kášmírské, na druhém a třetím barmské a srílanské safíry. Až 90 % modrých safírů je tepelně upravováno (\"heated\"), aby bylo dosaženo lepší barvy, což se tu a tam uplatňuje u dalších barevných odrůd korundů. Tento proces doladění barvy kamene je gemologickou obcí tolerován. Treatment s beryliovým a dalším chemickým tepelným doupravením nebo dokonce zásadní změnou barvy, vyvíjený thajci, se nepokládá za nejlepší řešení zhodnocení drahých korundů. Safíry bez úpravy, čisté a veliké, kvalitně broušené, jsou dobrým prostředkem pro uložení investic. Indové poučovali, že žluté safíry posilují mysl a optimismus, modré ochraňují před zlými silami osudu a padparádža daruje svobodu a má plnit všechna rozvážná přání. Viz Brhat samhitá od Varáha Mihiry a Manimálá od S.M. Tagore.\n\n"}
{"id": "174859", "url": "https://cs.wikipedia.org/wiki?curid=174859", "title": "Rankov", "text": "Rankov\n\nNázev Rankov má více sídel:\n"}
{"id": "174865", "url": "https://cs.wikipedia.org/wiki?curid=174865", "title": "Heil Hitler", "text": "Heil Hitler\n\nHeil Hitler je německý nacistický pozdrav, do češtiny ho lze přeložit jako \"Sláva Hitlerovi\", \"Zdar Hitlerovi\" či \"Hitlerovi zdar\". Používán byl ještě předtím, než se NSDAP ujala moci v Německu, ale zejména v dobách Třetí říše, kdy se stal všeobecným pozdravem a projevem sympatií k Adolfu Hitlerovi. Byl využíván při veškerých setkáních, kdy byl pozdrav doprovázen ještě vztyčením pravice do úrovně ramen (případně o něco výše). Čtyři dny po neúspěšném atentátu na Hitlera v Rastenburgu 24. července 1944 vstoupilo v platnost nařízení, které zavádělo slova „Heil Hitler“ jako povinný pozdrav mezi všemi příslušníky vojenských sil Třetí říše.\n\nVztyčení pravice doprovázející pozdrav „Heil Hitler“ se nazývá hajlování (někdy psáno heilování), či též nacistický, árijský, německý, či Hitlerův pozdrav. Podobným výrazem jako „Heil Hitler“ se postupem času stalo i Sieg Heil.\n\nHajlování má své kořeny ve starořímském umění, ve scénách a sochách, které byly později (a dost možná mylně) interpretovány jako pozdrav doprovázený zvoláním „\"Ave Imperator!\"“, případně v pozdějších dobách „\"Ave Caesar!\"“. V císařském období pozdvihnutou pravici jako pozdrav používal také Napoleon Bonaparte, který chtěl navázat na odkaz římských císařů a římského impéria. O totéž se ve dvacátých letech 20. století pokoušeli také italští fašisté po jejichž vzoru pak pozdrav pravicí ve druhé polovině dvacátých let převzal Adolf Hitler při budování své Třetí říše, jakož využil i další symboliku (např. říšskou orlici), která významově odkazovala jak na původní římskou říši, tak i na Svatou říši římskou národa německého.\n\nPůvodně stranický pozdrav příslušníků NSDAP se po uchopení moci v Německu nacistickou stranou v roce 1933 stal oficiálním pozdravem, kterým Němci, sympatizanti s nacismem, vazalové a spojenci nacistického Německa dávalo najevo přízeň vládnoucí nacistické straně respektive jejímu Vůdci. Příkladem mohou být olympijské hry v Berlíně v roce 1936, kdy některé z olympijských výprav pozdravily představitele německého státu tímto způsobem, který je ale velmi podobný olympijskému pozravu, od kterého bylo později upuštěno.\n\nHajlování jako pozdrav bylo povinné zejména pro příslušníky strany a jejích ozbrojených formací (SS, SA). Naproti tomu příslušníci německé armády za stejných okolností používali tradiční vojenský pozdrav (salutování). Teprve v červenci 1944, poté, co se armádní důstojníci neúspěšně pokusili o převrat, bylo nařízeno hajlování také pro vojáky, jako výraz loajality armády k Vůdci.\n\nNacistické použití tohoto původně římského pozdravu (míněno vlastní gesto) jej zdiskreditovalo a ve většině zemí je pozdrav zdviženou pravicí vnímán jako projev sympatií k nacismu či neonacismu. Proto je také ve většině zemí gesto zakázané.\n\nPohyb ruky se skládal ze dvou částí: přiložení natažených prstů pravé ruky na srdce a následným vztyčením pravé paže do úrovně ramen (či přibližně pod úhlem 45° k rovině ramen) před sebe. Výkřik \"„Heil Hitler!“\" (\"Hitlerovi zdar!\"), kterým se verbálně provolávala sláva Hitlerovi byl někdy nahrazován německým válečnickým pokřikem \"„Sieg Heil!“\" (\"Vítězství zdar!\"), popřípadě pouze \"„Heil!“\". Pokud zdravící osoba zdravila přímo Hitlera, dělo se tak zpravidla frází \"„Heil, Mein Führer!“\" (\"Zdar, můj Vůdce!\").\n\nV písemném projevu se pozdrav \"„Heil Hitler!“\" používal zpravidla na konci dopisu popřípadě publikovaného nařízení. V protektorátě byl zejména kolaboranty často užíván také český překlad ve formě \"„Vůdci zdar!“\". Nacističtí ideologové sestavili podrobná pravidla, kdo, za jakých okolností a jakým způsobem má nebo smí pozdrav používat. Velmi časté však bylo pouhé vztyčení pravice, někdy jen ledabylé mávnutí rukou (zejména odpovídal-li nadřízený na pozdrav podřízených).\n\nVe filmu Charlieho Chaplina Diktátor byl tento pozdrav parodován v proslulé podobě „Hail Hynkel!“. V protektorátě byl tento pozdrav Čechy parodován, na základě úmyslně nedbalé výslovnosti, jako „hajtla“. (Tento způsob zesměšňování je zachycen i v protinacistické divadelní hře Bertolta Brechta \"Švejk ve druhé světové válce\".)\n\nV německém prostředí byl pozdrav parodován např. tím, že se slovo \"heil\" (zdar), chápalo ve svém druhém významu, totiž jako imperativ slovesa \"heilen\" - léčit (tj. vyléči Hitlera). Odpovídalo se tak na něj např.: je snad nemocný? jsem snad lékař? apod.\n\nSymbol v podobě hajlování byl po porážce nacistického režimu ve druhé světové válce v Československu, stejně jako v Německu a mnohých ostatních evropských zemích, zakázán a dnes může být jeho používání v Česku hodnoceno jako trestný čin podle §  403 či § 404 trestního zákoníku, s trestní sazbou od šesti měsíců až do deseti let odnětí svobody. Neonacisté používají hajlování jako symbol příslušnosti ke své ideologii.\n\n\n"}
{"id": "174866", "url": "https://cs.wikipedia.org/wiki?curid=174866", "title": "Soutok", "text": "Soutok\n\nSoutok je místo, kde se setkávají nejméně dva vodní toky. Většinou se hovoří o soutoku v případě řek, ale obecně se může jednat i o menší vodní toky.\n\nSoutoky řek byly vhodným místem pro zakládání osad a měst a mnohá současná sídla jsou toho důkazem. Jako příklad může sloužit Plzeň, která se nachází na soutoku Radbuzy, Mže, Úslavy a Úhlavy.\n\nBývá zvykem, že po soutoku je dále řeka nazývána jménem té z původních řek, která má v místě soutoku větší průtok a jejíž tok je delší. Samozřejmě však z tohoto pravidla existují výjimky. Jedná se například o soutok Labe a Vltavy, kde má Vltava větší průtok a je i delší, avšak řeka dále nese název Labe. Tato skutečnost je dána historickým názvem, který pochází z dob Keltů, kteří povodí obývali. Dalším příkladem může být soutok Mže s Radbuzou, od kterého řeka dále nese název Berounka či soutok Vydry a Křemelné, který dává vzniknout řece Otavě.\n\n\n"}
{"id": "174868", "url": "https://cs.wikipedia.org/wiki?curid=174868", "title": "Wieluń", "text": "Wieluń\n\nWieluń , ve starší češtině \"Věluň\", \"ויילון\", \"Velun\" je okresní město v Lodžském vojvodství v Polsku. Nachází se asi 100 km jižně od Lodže na řece Pyszna. Město má 24 122 obyvatel. Rozloha města činí 16,9 km². Bylo založeno v roce 1283.\nMěsto bylo na samém počátku 2. světové války těžce bombardováno letectvem německé armády.\n\n"}
{"id": "174869", "url": "https://cs.wikipedia.org/wiki?curid=174869", "title": "Voschod (kosmická loď)", "text": "Voschod (kosmická loď)\n\nVoschod (rusky Восход; \"\"východ slunce\"\") byla vesmírná loď zkonstruována Sovětským svazem pro kosmické lety s lidskou posádkou. Jednalo se o následníka programu Vostok, díky němuž vzlétl do vesmíru první člověk. Hlavním konstruktérem byl Sergej Koroljov a cílem bylo vytvoření lodi schopné pojmout vícečlennou posádku. V rámci programu se uskutečnily dva lety s lidskou posádkou a též výstup do kosmického prostoru. Vypouštěny byly stejnojmennou raketou Voschod. Původně plánované další lety Voschod 3 až 6 byly zrušeny. Na program Voschod navázal program Sojuz.\n\nV únoru 1964 šéf SSSR Nikita Sergejevič Chruščov rozhodl o zrušení plánovaných letů jednomístných Vostoků, protože měl obavy z možného úspěchu připraveného amerického programu Gemini, který by Sovětům vzal jejich prvenství v soutěži o vesmír. Dopisem z 4. února 1964 dostal Sergej Koroljov příkaz k využití vyrobených, nepoužitých lodí Vostok pro let třech kosmonautů. Chruščov vyslovil požadavek, aby let této trojice byl uskutečněn do oslav VŘSR v listopadu téhož roku. Koroljov nemohl v 9 měsících zkonstruovat a vyzkoušet loď novou, musel upravit Vostoky, které měl ve své továrně v Podlipkách.\n\nZákladní vlastnosti a specifikace lodi byly obdobné jako u Vostoku, nicméně kabina Voschodu byla výrazně modifikována. Aby bylo možno vtěsnat 3 kosmonauty do prostoru návratového modulu, bylo nutno odstranit původní rozměrné katapultovací křeslo Vostoku a nahradit ho lehkými anatomickými sedačkami s hydraulickými tlumiči.\nTy byly v lodi Voschod 1 celkem 3 ve Voschodu 2 celkem 2. Oproti Vostoku byly sedačky pootočeny o 90°, což znamenalo, že hlavní ovládací panel lodi a navigační přístroj VZOR se tak ocitnuli po pravé straně kosmonautů a jejich využití nebylo příliš pohodlné. Navíc byl vnitřní prostor lodi byl tak těsný, že posádka nemohla letět v ochranných skafandrech a měla oblečeny jen lehké sportovní oděvy. V lodi Voschod 2 určené k letu 2 kosmonautů bylo opět skafandrů použito, neboť úkolem letu bylo provést výstup do volného kosmického prostoru. K jeho zabezpečení byla loď Voschod 2 vybavena nafukovací přechodovou komorou Volga o hmotnosti 250 kg, průměru 700 mm a výšce 770 mm ve složeném stavu. Po dosažení oběžné dráhy došlo k nafouknutí komory na délku 2,5 m, vnitřní průměr 1 m a vnější průměr 1,2 m.\n\nDíky absenci katapultovacího křesla, resp. jakéhokoliv dalšího záchranného prostředku, neexistoval žádný způsob, jak v případě závady na nosné raketě zajistit záchranu osádky. Rovněž absence skafandrů u lodi Voschod 1 znamenala značné riziko, protože v případě dehermetizace kabiny by tato událost znamenala téměř jistou smrt posádky. V případě programu Voschod se tak jednalo o historicky nejriskantnější lety kosmických lodí. To byl rovněž důvod, proč byl tento program ukončen již po 2 letech a přednost dostal následný program mnohem vyspělejší kosmické lodi Sojuz.\n\nProtože kosmonauté již museli přistávat přímo v kabině, tak byl modifikován i padákový systém kabiny, ten byl nově třístupňový a sestával z výtažného brzdícího a dvou hlavních padáků, které by samy o sobe zpomalily rychlost dopadu kabiny na 7 m/s oproti původní rychlost dopadu 8 - 10 m/s u Vostoku. Protože i tak byla tato rychlost příliš vysoká, došlo k doplnění raket pro měkké přistání. Ty byly umístěny v lanoví hlavního padáku a byly zapalovány ve výši 1 m nad zemí. Díky nim byla rychlost dopadu snížena až na 0,15 m/s.\n\nProtože se Voschod oproti kosmické lodi Vostoku pohyboval na vyšších drahách a v případě poruchy brzdného systému nebylo možné spoléhat na samovolné zbrzdění v důsledku tření kabiny o vrchní vrstvy atmosféry, byla loď doplněna záložním brzdícím motorem na tuhé pohonné látky. Ten byl umístěn na předku návratové kabiny a jeho délka byla 0,6 m, průměr 0,3 m a hmotnost 143 kg. K zabezpečení návratu kabiny umožňoval provedení brzdného manévru se změnou rychlosti o 60 m/s.\n\nDalší odlišnost Voschodu oproti Vostoku spočívaly v rozšíření kapacity systému regenerujícího atmosféru uvnitř lodi a zvýšení průtoku klimatizačního systému z 50 l/min na 180 l/min. V kabině byl doplněn i malý televizní monitor, jehož pomocí bylo možné sledovat oddělení posledního stupně rakety i jejího okolí za přístrojovým oddílem. Rovněž byla využívána pro monitorování výstupu kosmonauta v rámci mise Voschod 2. Došlo také ke zlepšení stability kabiny pro případ přistání na vodní hladině. \n\n\nNávratový modul (Voschod SA - \"Spuskayemay apparat,\" rovněž nazývaný \"Sharik\" ):\n\n\nPřístrojový modul (Voschod PA - \"Priborniy otsek\"):\n\n\nZáložní brzdný modul:\n\n\nNafukovací přechodová komora - jen Voschod 2:\n\n\nProtože se Američanům dařil program Gemini, byly Voschody označeny za technicky přežité, další připravené lety byly zástupcem předsedy Rady ministrů SSSR Smirnovem 10. května 1966 zrušené a všechny síly Sověti věnovali lodím Sojuz.\n\n\n"}
{"id": "174874", "url": "https://cs.wikipedia.org/wiki?curid=174874", "title": "Islám v Chorvatsku", "text": "Islám v Chorvatsku\n\nIslám v Chorvatsku vyznává méně než 2 % obyvatel, což tuto konfesi řadí mezi minoritní a celospolečensky okrajové náboženství. Islám do chorvatských zemí poprvé přinesla osmanská říše v 15. století, nicméně po jejím vytlačení koncem 17. století byla muslimská víra zcela potlačena. Muslimové do Chorvatska začali znovu přicházet po roce 1878, kdy Rakousko-Uhersko zabralo Bosnu a Hercegovinu, v masovějším měřítku až po druhé světové válce.\n\nRoku 2011 se k islámu hlásilo 62 977 (1,5 %) lidí z celkových 4 284 889. Dle národnostního složení byla muslimská komunita členěna následovně: 27 959 (44,4 %) Bosňáci, 9 647 (15,3 %) Chorvaté, 9 594 (15,2 %) Albánci, 6 704 (10,6 %) etničtí Muslimové a 5 039 (8,0 %) Romové.\n\nZa osmanské vlády od 15. do 17. století část chorvatského obyvatelstva přijala islám. Po porážce tureckého sultána během druhého obléhání Vídně (1683) a následné válce tito islamizovaní Slované znovu přijali křesťanství, anebo uprchli do nedaleké Bosny, která zůstala pod osmanskou vládou do roku 1878. \n\nChorvatským muslimům slouží několik svatostánků. První mešita na území Chorvatska po vytlačení Osmanů byla postavena roku 1969 v obci Gunja, nedaleko hranic s Bosnou a Hercegovinou. Roku 1987 pak bylo v Záhřebu otevřeno islámské centrum s mešitou, které roku 2013 doplnilo islámské centrum v Rijece.\n\n"}
{"id": "174875", "url": "https://cs.wikipedia.org/wiki?curid=174875", "title": "Ratty", "text": "Ratty\n\nRatty je projekt Scooter. Pod tímto názvem vydali dva singly a mnoho remixů. Věta „Are you ratty?“ se objevuje i v singlu \"Ramp! (The Logical Song)\".\n\nKolem Ratty se hodně spekulovalo a nikdo jistě nevěděl, jestli to vůbec je Scooter. Vše se vyjasnilo, až když Scooter sami přiznali, že za projektem stojí oni. Podle jejich slov, chtěli vyzkoušet, jak se bude jejich hudba prodávat pod jinou značkou než Scooter.\n\n"}
{"id": "174877", "url": "https://cs.wikipedia.org/wiki?curid=174877", "title": "Josef a bratří jeho", "text": "Josef a bratří jeho\n\nJosef a bratří jeho (1933–1943, \"Joseph und seine Brüder\") je rozsáhlá románová tetralogie německého spisovatele Thomase Manna, nositele Nobelovy ceny za literaturu za rok 1929, která se skládá z těchto dílů:\n\n\nThomas Mann začal toto své dílo psát už roku 1926 a jeho první dva díly vyšly ještě v Německu. Třetí díl autor dokončil již ve švýcarském exilu a k napsání čtvrtého dílu se odhodlal až po čtyřech letech, roku 1940, v USA. Zpracovává biblické téma starozákonního Josefa.\n\nV románu autor zpracoval známý biblický příběh z \"První knihy Mojžíšovy\" o Josefovi, kterého jeho bratři prodali jako otroka do Egypta proto, že jej jeho otec Jákob měl ze všech svých synů nejraději. V Egyptě se z Josefa stane časem první ministr říše a v této funkci ochrání zemi před hladomorem. Nakonec povolá Josef své bratry a otce do Egypta, aby tam nalezli novou vlast. Tento námět byl vždy hojně zpracováván jak ve východních, tak i v evropských středověkých a moderních literaturách, ale nikdy s takovou šířkou i hloubkou pohledu, s takovým zvládnutím starobylých kulturních odkazů. Biblické podání Thomas Mann obohatil dalšími motivy ze staré židovské literatury, z výkladu biblických textů a z předoasijských mýtů a díky svému vypravěčskému mistrovství a dokonalé psychologii postav se mu podařilo vytvořit velkolepé epické umělecké dílo.\n\nRomán není žádným únikem od skutečnosti do říše dávnověku, jak by se mohlo na první pohled zdát, nýbrž básnické podobenství, které chce na starobylém příběhu, který je mezi lidem po staletí oblíben, hlásat veskrze aktuální poselství. Již svým židovským námětem muselo být dílo nacistickým kruhům v Německu, rozpoutávajícím rasové šílenství, trnem v oku. Ještě důležitější však bylo, že proti fašistickému zneužití mýtu jako pojmu pro skryté a nekontrolované síly krve a neúprosného osudu postavil Thomas Mann mýtus zhumanizovaný, plný důvěry v člověka a v jeho možnosti.\n\n\n"}
{"id": "174881", "url": "https://cs.wikipedia.org/wiki?curid=174881", "title": "Sunrise (Here I Am)", "text": "Sunrise (Here I Am)\n\nSunrise (Here I Am) (Svítání (Tady jsem)) je píseň německé skupiny Ratty (projekt skupiny Scooter). Jako singl vyšla píseň v roce 2000. Ve videoklipu se objevily tři postavy v maskách krys. V nich však nebyli Scooter, ale starší bratr Axela Coona Martin a jeho kamarádi Janse a Jean.\n\n\n"}
{"id": "174886", "url": "https://cs.wikipedia.org/wiki?curid=174886", "title": "Alyson Hannigan", "text": "Alyson Hannigan\n\nAlyson Lee Hannigan (* 24. března 1974 Washington, D.C.) je americká herečka. Svoji kariéru odstartovala v roce 1989 rolí v sitcomu \"Free Spirit\". O osm let později jí přinesla popularitu role v seriálu \"Buffy, přemožitelka upírů\". Dále se do povědomí diváků dostala rolí flétnistky Michelle v tetralogii \"Prci, prci, prcičky\" a jako Lily Aldrinová v komediálním seriálu \"Jak jsem poznal vaši matku\".\n\nNarodila se 24. března 1974 ve Washingtonu v USA Albertovi Hanniganovi a Emilii, rozené Posnerové. Otec (irského původu) pracoval jako řidič kamiónu a matka (židovského původu) byla realitní makléřkou. Rodiče se rozvedli, když jí byl jeden rok, poté žila převážně se svou matkou v Atlantě. V roce 1985 se s matkou přestěhovaly do Los Angeles, kde navštěvovala a roku 1992 úspěšně dokončila North Hollywood High School.\n\nS hereckou kariérou začala již ve čtyřech letech a to účinkováním v nejrůznějších reklamách (např. pro McDonald's). První větší hereckou příležitostí byla pro ni postava Jessie Millsové ve filmu \"Krásná mimozemšťanka\" (1988). Poté ztvárnila několik menších rolí v seriálech \"Roseanne\" (epizoda „Like, a New Job“ z roku 1990; postava Jan) a \"Dotek anděla\" (epizoda „Cassie's Choice“ z roku 1994; postava Cassie Peters).\n\nZlom v její kariéře nastal po získání role v seriálu \"Buffy, přemožitelka upírů\", v němž v letech 1997–2003 hrála Willow Rosenbergovou, nejlepší kamarádku Buffy Summersové (v této roli se představila i ve třech dílech seriálu \"Angel\"). Díky úspěchu \"Buffy\" dostala další hereckou příležitost. Jednalo se o postavu flétnistky Michelle Flahertyové ve filmové sérii \"Prci, prci, prcičky\". K jejím dalším filmům paří např. \"Děsnej doják\" a \"Láska, svatba, manželství\". Hostovala také v seriálu \"Veronica Mars\" a v letech 2005–2014 hrála v sitcomu \"Jak jsem poznal vaši matku\".\n\nBěhem natáčení \"Buffy\" se seznámila s hercem Alexisem Denisofem, za kterého se 11. října 2003 provdala v kalifornském letovisku Desert Hot Springs. Mají spolu dvě dcery Satyanu Marii (* 2009) a Keevu Jane (* 2012).\n\n\n\n"}
{"id": "174887", "url": "https://cs.wikipedia.org/wiki?curid=174887", "title": "Living on Video", "text": "Living on Video\n\nLiving on Video (Žijící na videu) je skladba skupiny Trans-X z roku 1981.\n\nCoververzi této skladby vytvořili, mimo jiné, U 96, Nathalie De Borah, DJ Piccolo, Trance XS, Cardenia, Cosmo & Tom, La Bouche, Culture Beat, DJ Interface, Ratty, Lazard, Pin-Occhio & 2 Brothers on the 4th Floor (jako „Living in Cyberspace“).\n\nJako singl projektu Ratty vyšla píseň v roce 2001. K písni nebyl natočen videoklip.\n\n"}
{"id": "174908", "url": "https://cs.wikipedia.org/wiki?curid=174908", "title": "AVG", "text": "AVG\n\nAVG může být:\n\n"}
{"id": "174934", "url": "https://cs.wikipedia.org/wiki?curid=174934", "title": "Kurdistán", "text": "Kurdistán\n\nKurdistán je neformální název pro oblast na Blízkém východě, jež je obydlená většinovou nebo menšinovou populací Kurdů, kteří žijí na těchto územích již po tisíciletí. Tato oblast se rozkládá na území pěti států: v jihovýchodním Turecku, severním Iráku, severozápadním Íránu, Sýrii a Arménii.\n\nZejména od počátku 20. století a obzvláště po několik posledních desítek let se snaží jak ozbrojeným bojem, tak politickým úsilím vytvořit samostatný stát (či samostatné státy) nebo alespoň politicky autonomní oblasti. Dosáhnout alespoň částečné autonomie se jim zatím podařilo jen na severovýchodě Iráku, a to díky vojenské a diplomatické pomoci Spojených států amerických, které svrhly vládu Saddáma Husajna. Částečně úspěšné jsou i současné kurdské snahy v Sýrii, kde Kurdové využili mocenského vakua po vypuknutí tamní občanské války.\n\nOblast Mokryan zahrnuje dvě města Piranshahr a Bijar.\n\nRozloha kurdských (nárokovaných) území:\n\n\n"}
{"id": "174935", "url": "https://cs.wikipedia.org/wiki?curid=174935", "title": "Kurdština", "text": "Kurdština\n\nKurdština (kurdsky کوردی, \"kurdî\" nebo \"kurdkî\") je soubor několika indoevropských jazyků patřících do íránské větve, resp. mezi severozápadní íránské jazyky. Moderní kurdština se dá rozdělit do tří skupin: kurmándží, sorání a jižní kurdštiny. Někdy se také z jižní kurdštiny vyděluje jazyk laki. Tyto jazyky či dialekty kurdštiny si nejsou vzájemně srozumitelné. Vzácněji se mezi kurdštinu řadí i jazyky zazaki a gorani, jejichž mluvčí se považují za etnické Kurdy, ale tyto jazyky jsou ostatním kurdským jazykům již jen vzdáleněji příbuzné. Oblasti, ve kterých se kurdština používá, jsou regiony východního Turecka, sever Sýrie, oblasti Iráku, Íránu a území bývalého Sovětského svazu. Nejrozšířenějším kurdským jazykem je kurmándží, které má kolem 20 milionů mluvčích.\n\nKurdština je (spolu s arabštinou) úředním jazykem v Iráku, naopak v Sýrii je zakázáno publikovat jakékoliv texty v kurdštině. Podobná omezení existovala do roku 2002 i v Turecku, bylo zde zakázáno užívat kurdštinu ve školství a v médiích; po zrušení těchto omezení ale byla kurdština experimentálně použita ve školství a v roce 2009 dokonce v Turecku vznikla celodenně vysílající televizní stanice v kurdštině.\n\nSystém zápisu kurdštiny dosud není pevně stanoven a sjednocen. V Turecku se kurdština zapisuje latinkou tureckým pravopisem, v Íránu upravenou variantou arabského písma, v Iráku buď arabským písmem nebo latinkou. V Sýrii se pro zápis kurdštiny rovněž používá latinka. Kurdové na území bývalého Sovětského svazu užívají většinou stále upravenou variantu cyrilice.\n\nMezi nejstarší literární díla v kurdštině patří \"Mishefa Reş\", svatá kniha specificky kurdského náboženství jezídismu. V 15. století se začala rozvíjet kurdská poesie a specifický literární jazyk. V roce 1787 vydal italský misionář Maurizio Garzoni v italštině v Římě první gramatiku kurdštiny, čímž byl položen základ k vědeckému zkoumání kurdštiny z hlediska evropské lingvistiky.\n\nMokriani dialekt je mluvený v Piranshahr a Bijar.\n"}
{"id": "174937", "url": "https://cs.wikipedia.org/wiki?curid=174937", "title": "Bítov (Koněprusy)", "text": "Bítov (Koněprusy)\n\nVesnice Bítov se nachází v okrese Beroun a je součástí obce Koněprusy.\n\nPrvní písemná zmínka o vesnici pochází z roku 1324.\nVesnice se poprvé uvádí v roce 1267 v darovací listině Přemysla Otakara II. jako poplužní dvůr darovaný křižovníkům s červenou hvězdou. Později byl dvůr parcelován a na pozemcích vyrostla vesnice. Ve třináctém století se zde jmenují vladykové z Bítova, kteří zde drželi tvrz a poplužní dvůr, v době kdy dědina patřila církvi. Po třicetileté válce zbyl z celé vesnice pouze poplužní dvůr, 302 korců polí a dvě louky. Většina obyvatel se zde živila zemědělstvím. Od druhé poloviny 19. století dochází v oblasti k nárůstu těžby vápence, lidé tak nacházeli práci také v cementárnách nebo železárnách Králova Dvora či v okolních kamenolomech.\n\nV roce 1900 zde žilo 101 obyvatel ve 22 domech. Před první světovou válkou stoupl počet obyvatel na 130, domů však nepřibylo.\n\n\n"}
{"id": "174944", "url": "https://cs.wikipedia.org/wiki?curid=174944", "title": "Pluggable Authentication Modules", "text": "Pluggable Authentication Modules\n\nPluggable Authentication Modules neboli PAM je obecný framework pro autentizaci, který jednotlivým programům nabízí obecné API nezávislé na konkrétním způsobu autentizace. PAM má modulární architekturu, která poskytuje správci systému vysokou flexibilitu v úpravách pravidel pro přihlašování. \n\nPrvní návrh PAMu předložila v roce 1995 firma Sun Microsystems jako organizace Open Software Foundation. Popis PAMu je součástí návrhu standardu , který vznikl v rámci konsorcia Open Group. Tento návrh nebyl schválen. \n\nV současné době je PAM standardním modulem UNIX/Linux systémů, je podporován na AIX, HP-UX, Solaris, Linux, FreeBSD, Mac OS X a NetBSD.\n\n"}
{"id": "174948", "url": "https://cs.wikipedia.org/wiki?curid=174948", "title": "Ekonomika Maďarska", "text": "Ekonomika Maďarska\n\nMaďarsko je vyspělá tržní ekonomika výrazně orientovaná na export. Těší se jednomu z nejrychlejších růstů HDP v současné Evropě (v roce 2018 5,1 %). Je členem organizace OECD, má 13. nejnižší příjmovou nerovnost na světě a 4. nejnižší míru nezaměstnanosti v Evropě (3,4 %). Téměř dvě třetiny obyvatel Maďarska pracují v sektoru služeb, 31 % v průmyslovém sekundéru.\n"}
{"id": "174954", "url": "https://cs.wikipedia.org/wiki?curid=174954", "title": "Daltonský plán", "text": "Daltonský plán\n\nDaltonský učební plán (též „daltonský laboratorní plán“, „daltonský systém“ nebo jen zkráceně „dalton“) je metodický způsob výuky, jehož autorkou je Helen Parkhurstová (1886-1973). Daltonský plán byl poprvé zaveden do zkušební praxe v únoru 1920 ve škole Dalton, [Massachusetts], kde Parkhurstová zřídila vyšší školu. Její vize školního systému byla ovlivněna jejími cestami po Evropě, zejména po Itálii, kde se seznámila s metodikou Marie Montessori (Helena Parkhurstová byla žákyní Marie Montessori). Do Československa pronikl dalton díky pedagogovi Václavu Příhodovi.\n\n\nV současné době bývá princip \"volnosti\" ( ) nahrazován pojmem \"zodpovědná svoboda\" ( ). Slovo \"volnost\" totiž na běžného člověka působí dojmem \"anarchie\", tedy tak, že nejsou stanovena žádná pravidla a každý si dělá, co chce. \"Zodpovědná svoboda\" vybízí žáky k tomu, aby samostatně a svobodně pracovali v rámci přesně vymezených pravidel. Impuls ke změně pochází od holandských odborníků Roela Röhnera a Hanse Wenkeho.\n\nHlavní myšlenkou daltonského plánu je odlišná organizace vzdělávání na rozdíl od jiných tradičních směrů. Mezi učitelem a žákem existuje určitá úmluva o harmonogramu práce na určité období. Žák rozhoduje sám o své práci, sám si určuje tempo a učí se spolupracovat s ostatními žáky. Daltonský plán není nikdy jediným systémem ve škole, vždy se zařazuje jako doplněk k tradičnímu školnímu systému. Každá škola si sama určuje, jak ho využije. Některé školy vkládají do výuky tzv. daltonské bloky. Jsou to většinou dvouhodinové bloky, které se vkládají do rozvrhu jednou až dvakrát týdně. Jiné školy zase využívají daltonský systém určitý týden v měsíci. Vždy je vymezen určitý pracovní plán, který by měl žák v daném období splnit. Po splnění plánu záleží jen na žákovi, jak se rozhodne vyplnit svůj zbývající čas. Většinou to bývají různé připravené úkoly na opakování a rozvíjení učiva a nebo určitá zájmová činnost v podobě zájmových kroužků. Daltonský plán se využívá především kvůli jeho ideálům a kladům. „Dalton není ani metoda ani systém. Dalton je vliv.“ Helen Parkhurstová\n\n\nPo sametové revoluci v roce 1989 se daltonský plán vrací do českých škol a vznikají různé iniciativy. Např. v roce 1994 se na čtyřech brněnských školách začínají ve spolupráci s holandskými odborníky ve výuce používat daltonské prvky. O dva roky později tyto školy zakládají \"Asociaci českých daltonských škol\", která pořádá pravidelné vzdělávací semináře a vydává ve spolupráci s Odborem školství Jihomoravského kraje odborné publikace o daltonu. V roce 2000 se Asociace českých daltonských škol podílí na založení mezinárodní organizace Dalton International.\n\n"}
{"id": "174959", "url": "https://cs.wikipedia.org/wiki?curid=174959", "title": "Brookit", "text": "Brookit\n\nBrookit (Lévy, 1825), chemický vzorec TiO (oxid titaničitý), je kosočtverečný minerál. Je to jedna ze tří v přírodě se vyskytujících modifikací oxidu titaničitého. Další dvě jsou: anatas a rutil.\nPojmenován podle: Henry James Brooke (1771–1857), anglický krystalograf a mineralog. \n\nAkcesorický minerál v žílách alpského typu. Dále v hydrotermálních žilkách metamorfních zón, v magmatických a silně metamorfovaných horninách (ruly, svory). Protože je odolný proti zvětrávání, nachází se také v rozsypech.\n\nBipyramidální krystaly jsou často zploštělé podle {010}, takže mají tvar tabulek. Zřídka prizmatické.\n\n\nilmenit\n\nVýjimečně jako drahý kámen.\n\nVýskyt řídký (nejméně běžná forma oxidu titaničitého).\n\n\n\n"}
{"id": "174967", "url": "https://cs.wikipedia.org/wiki?curid=174967", "title": "Vakoveverka páskovaná", "text": "Vakoveverka páskovaná\n\nVakoveverka páskovaná (\"Dactylopsila trivirgata\") je snadno poznatelná podle nápadných černobílých pruhů, které připomínají pruhy skunka. Vakoveverka páskovaná má též pronikavý, jen těžko odstranitelný pach.\n\nV severním Queeslandu, v deštných lesích podél pobřeží, kromě toho i na Nové Guineji.\n\nDélka vakoveverky páskované je 25 až 27 cm. Její hmotnost je 250 až 400 g.\n\nJe typickým zvířetem deštného lesa, šplhajícím ve větvích stromů s ohromující zručností a rychlostí. Při hledání hmyzu prohlíží především dutiny větví, duté stromy a štěrbiny pod borkou stromů. Živí se však i bobulemi, plody a medem. Vytahuje larvy ze dřeva drápem čtvrtého prstu a pomocí dlouhého jazyka. Ačkoli je hojně rozšířená lze ji pozorovat jen zřídka.\n"}
{"id": "174972", "url": "https://cs.wikipedia.org/wiki?curid=174972", "title": "Malá Strana (rozcestník)", "text": "Malá Strana (rozcestník)\n\nNázev Malá Strana má více míst:\n\n\n"}
{"id": "174975", "url": "https://cs.wikipedia.org/wiki?curid=174975", "title": "Vytyčení hranic pozemků", "text": "Vytyčení hranic pozemků\n\nVytyčení vlastnických hranic pozemků je v současnosti právně zakotveno v ustanoveních § 49 zákona č. 256/2013 Sb., o katastru nemovitostí (katastrální zákon), a § 87 až 90 vyhlášky č. 357/2013 Sb., o katastru nemovitostí (katastrální vyhláška). Vytyčení je zeměměřickou činností, při které se do terénu přenáší poloha lomových bodů hranic pozemků podle údajů katastru o jejich geometrickém a polohovém určení.\nMapovým podkladem je výsledek originálního mapování, pozemkových úprav a nebo v mapě technicky provedený a právně platný geometrický plán. Vytyčení nesmí být provedeno s menší přesností než umožňují použitelné podklady. S výsledkem měření musí být sousední vlastníci seznámeni, resp. musí jim být seznámení umožněno. O vytyčení se sepíše protokol a geodet vypracuje dokumentaci o vytyčení, jejíž kopii spolu s kopií protokolu vydá objednateli vytyčení a také místně příslušnému katastrálnímu úřadu. Nepřítomnost souseda není na závadu vytyčení, v tomto případě se mu zašle pouze kopie protokolu.\n\nPokud s vytyčením dochází ke změně geometrického a polohového určení nemovitosti (zpřesnění) může se vypracovat \"geometrický plán pro průběh vytyčené nebo vlastníky upřesněné hranice\". Takový plán se pak jako nedílnou součást listiny předloží do katastru nemovitostí. Musí ovšem obsahovat souhlasy všech sousedů. Pokud např. jeden ze sousedů nesouhlasí, plán se nevyhotovuje a postačí klasická dokumentace jako doklad o provedeném měření.\n\nVýsledek vytyčení nikdy nemění právní vztahy k nemovitostem a geodet při měření nesmí své názory na právní vztahy k nemovitostem sdělovat zúčastněným. Případné námitky proti vytyčení je vhodné řešit dohodou sousedů (vždy je možná oprava hranic pozemků, existuje-li shodná vůle stran). Spory stran však řeší jedině soud, který si k takové činnosti obvykle vyžádá nezávislý znalecký posudek.\n\n"}
{"id": "174977", "url": "https://cs.wikipedia.org/wiki?curid=174977", "title": "Kaple Jména Panny Marie", "text": "Kaple Jména Panny Marie\n\nKaplí zasvěcených Jménu Panny Marie je více:\n\n\n"}
{"id": "174979", "url": "https://cs.wikipedia.org/wiki?curid=174979", "title": "Jezdecká socha svatého Václava", "text": "Jezdecká socha svatého Václava\n\nJezdecká socha svatého Václava může být:\n\n"}
{"id": "174981", "url": "https://cs.wikipedia.org/wiki?curid=174981", "title": "Ostrov lorda Howa", "text": "Ostrov lorda Howa\n\nOstrov lorda Howa () je malý ostrov v jižním Pacifiku ležící asi 700 km severovýchodně od Sydney. Tento ostrov je součástí státu Nový Jižní Wales. Rozkládá se na erozí rozhlodaném vulkánu a má tvar půlměsíce o délce 12 km a šířce 3 km s lagunou o šířce 6 km. Žije zde přibližně 350 obyvatel. Nejvyšším bodem ostrova je \"Mount Gower\" (875 m) a po něm \"Mount Lidgbird\" (777 m). Na ostrově je subtropické klima s teplotami v zimě od 16 °C do 19 °C a v létě od 26 °C. Celoroční srážky činí 1650 mm. V zimním období zde více prší a fouká vítr.\n\nCelý ostrov, blízké ostrůvky i okolní moře jsou od roku 1982 zapsány na Seznamu světového přírodního dědictví lidstva UNESCO. Souhrnná plocha chráněného území je 1463 km².\n\nOstrov byl objeven v roce 1778 lodí jménem \"Supply\" plující ze Sydney na ostrov Norfolk. Kapitán lodi Henry Lidgbird Ball dal své jméno Ballově pyramidě a ostrov lorda Howa pojmenoval po svém nejvyšším nadřízeném ve funkci prvního lorda admirality. Prvními osadníky byli až v roce 1833 tři bílí muži s maorskými ženami. Většina ze 300 obyvatel jsou ale potomky dvou mužů a tří žen kteří sem připluli z Gilbertových ostrovů (dnešní Kiribati) roku 1853. V polovině 19. století ostrov sloužil jako zastávka velrybářských lodí z USA a Británie. S úpadkem velrybářského průmyslu ostrovany spasil turistický ruch, dnes hlavní zdroj příjmů, krom vývozu a pěstování semenáčků palem druhu \"Howea Forsterana\".\n\n\nNa ostrově se nachází pouze jedna silnice a velice málo aut. Nejčastěji se na ostrově cestuje na kole. Je zde několik půjčoven kol a jedna půjčovna aut s parkem 6 vozů. Není tu pouliční osvětlení.\nJinak se tu hojně využívá lodní přeprava. Místní obyvatelé si zakoupili nákladní loď, která jim zajišťuje kontakt s vnějším světem. Zajímavostí je, že se na ostrově chodí převážně bosky.\n\n\nSouostroví lorda Howa je ojedinělým příkladem oceánských ostrovů sopečného původu, které skýtají jedinečnou biotu rostlin a živočichů, stejně jako nejodolnější korálový útes na světě. Jedná se o výjimečnou oblast, jež poskytuje významné hnízdiště pro kolonie mořských ptáků, stejně jako přírodní stanoviště pro zachování ohrožených druhů. Endemické druhy zahrnují vzácné živočichy, jako je nelétavý chřástal Howeův (\"Gallirallis sylvestris\"), považovaný za jednoho z nejvzácnějších ptáků na světě, a kriticky ohrožena strašilka Howeova (\"Dryococelus australis\"), největší hmyz na světě.\n\nAsi 75% pevniny je spravováno jako trvalá rezervace, sestávající ze severních a jižních hor samotného ostrova lorda Howa, dále Admiralty Islands, Mutton Bird Islands, Balls Pyramid a okolní ostrůvky. Místo se nachází v Tasmanově moři, přibližně 570 kilometrů východně od Port Macquarie. Celý prostor včetně mořské oblasti a přidružených korálových útesů zahrnuje 146 300 hektarů, přičemž pevnina zabírá okolo 1 540 hektarů.\n\n"}
{"id": "174983", "url": "https://cs.wikipedia.org/wiki?curid=174983", "title": "Šupinatí", "text": "Šupinatí\n\nŠupinatí (Squamata) jsou největší řád plazů zahrnující přes 10 000 druhů (k roku 2018 přibližně 10 793). Jejich společným znakem je silná kůže krytá rohovitými šupinami, která se v různých intervalech obměňuje. Šupiny mají rozdílné velikosti a uspořádání podle druhové příslušnosti. Hadi svlékají kůži vcelku, ještěři po částech. Dalším společným znakem je samčí pářící orgán skládají se ze dvou tzv. „hemipenisů“. U hadů a některých ještěrů (například u varanů) se nachází přídatné čichové ústrojí známé jako Jacobsonův orgán. Většina šupinatých je vejcorodá (oviparní), ale některé druhy jsou vejcoživorodá (ovoviviparní) nebo živorodá (viviparní).\n\nŠupinatí se tradičně dělí na tři podřády - ještěry, hady a dvouplazy. V současnosti se ale již ví, že toto dělení je fylogeneticky nesprávné. Řád šupinatých je totiž tvořen dvěma sesterskými velkými větvemi, z nichž ta první (Iguania) zahrnuje leguánovité, agamovité a chameleonovité „ještěry“ a ta druhá (Scleroglossa) zbytek „ještěrů“ včetně hadů a dvouplazů. Nejbližšími příbuznými hadů jsou varani.\n\nMezi nejstarší zástupce šupinatých patřil druh \"Megachirella wachtleri\", žijící v období středního triasu (zhruba před 245 miliony let) na území dnešní Itálie. Byl vědecky popsán v roce 2018 a předchozí nejstarší fosilii této skupiny překonal asi o 70 milionů let.\n\nNejvětšími zástupci této skupiny byli zřejmě druhohorní (svrchnokřídoví) mořští mosasauři, dosahující délky až kolem 17 metrů a hmotnosti v řádu mnoha tun (např. \"Hainosaurus\"). Vyhynuli však spolu s neptačími dinosaury na konci křídy, před 66 miliony let. Ze suchozemských šupinatých mohl být největší obří paleocénní had \"Titanoboa cerrejonensis\", dosahující délky přes 13 metrů a hmotnosti přes 1 tunu.\n\npodřád: ještěři (\"Sauria\")\npodřád: hadi (\"Serpentes\")\npodřád: dvouplazi (\"Amphisbaenia\")\n\n"}
{"id": "174984", "url": "https://cs.wikipedia.org/wiki?curid=174984", "title": "Heist-op-den-Berg", "text": "Heist-op-den-Berg\n\nHeist-op-den-Berg je obec v Belgii.\nNachází se ve Vlámském regionu, v provincii Antverpy a v okrese (arrondissementu) Mechelen.\nObec zahrnuje vesnice Booischot (včetně osady Pijpelheide), Hallaar, vlastní Heist-op-den-Berg (včetně osad Heist-Goor, Heist-Station, Heist-Centrum a Bruggeneinde), Itegem, Schriek, Zonderschot a Wiekevorst. Čítá 40 560 obyvatel (1. leden 2015) a rozkládá se na ploše 86,46 km².\n\nHeist leží na 48 metrů vysokém kopci, který vznikl na počátku doby ledové.\nPoloha na kopci se promítla do názvu obce – \"op-den-Berg\" česky znamená „na kopci“.\nÚzemí bylo obydlené již v pravěku, jak dokazují artefakty vystavené v muzeu na hlavním náměstí obce.\nPozději byla oblast osídlena Římany, kteří však byli nuceni ustoupit kvůli invazi Germánů ve 3. a 4. století.\nKrátce poté byla oblast pokřesťanštěna.\nPrvní osadou, která vznikla na území dnešní obce, je vesnice Itegem na řece Nete, jak napovídá dokument z roku 976.\nVe 12. století byly v Hallaaru a Itegemu vybudovány kaple.\nV témže století vzniklo vévodství Brabant, kterému patřila celá tato oblast.\n\nKolem roku 1200 byla na místě dnešního hradu \"Ter Laken\" na území vesnice Booischot vybudována vojenská pevnost.\nVe vesnici Schriek, založené roku 1125, byla roku 1260 postavena kaple a v roce 1340 byl vybudován hlavní kostel v Heistu.\nObě tyto duchovní budovy utrpěly značné škody během náboženských válek kolem roku 1600.\nNejdůležitější hospodářskou aktivitou bylo po většinu středověku zemědělství a vzniklo několik velkých zemědělských panství, z nichž některá fungují ještě dnes (např. \"Wimpelhoeve\" ve Wiekevorstu, jehož stopy sahají do 12. století, a \"Pandoerenhoeve\" ve Schrieku z roku 1624).\nV 17. a 18. století byla vesnice Hallaar cílem poutníků díky dřevěné soše Panny Marie s dítětem, uložené ve zdejším kostele.\n\nRoku 1844, čtrnáct let po osamostatnění Belgie, byla postavena současná radnice.\nDnes je Heist-op-den-Berg především obytnou zónou a centrem služeb pro své okolí.\n\n\n\n"}
{"id": "174987", "url": "https://cs.wikipedia.org/wiki?curid=174987", "title": "Mistrovství Evropy v krasobruslení 2007", "text": "Mistrovství Evropy v krasobruslení 2007\n\nMistrovství Evropy v krasobruslení 2007 hostila polská Varšava ve dnech 22. ledna až 28. ledna.\n\n\n"}
{"id": "174988", "url": "https://cs.wikipedia.org/wiki?curid=174988", "title": "Predátor (film)", "text": "Predátor (film)\n\nPredátor (v originále Predator) je americký akční sci-fi film z roku 1987, v němž hlavní roli ztvárnil známý hollywoodský představitel akčních hrdinů Arnold Schwarzenegger, který se s jeho jednotkou žoldáků setkává s neznámým mimozemským tvorem.\n\nFilm tak dal vzniknout dnes známé fiktivní postavě predátora, která se následně začala objevovat v komiksech, knihách, ale hlavně filmech Predátor 2, Vetřelec vs. Predátor a Vetřelci vs. Predátor 2.\n\nDílo bylo zfilmováno v Mexiku ve městě Puerto Vallarta. Záběry džungle byly natočeny poblíž archeologického naleziště Palenque taktéž v Mexiku.\n\nTvůrci disponovali rozpočtem 18.000.000 $, avšak film celosvětově vydělal 98 267 558 $.\n\nFilm začíná scénou jak blízko Země proletí kosmická loď a vzápětí vypustí modul, který přistane v džungli.\nMajor Alan Schaefer, přezdívaný Dutch je povolán se svou jednotkou do Val Verde, kde se setkává se svým přítelem z Vietnamu. Společně mají za úkol zachránit členy prezidentského kabinetu Guatemaly, kteří byli zajati povstalci a jsou vězněni kdesi v džungli.\n\nPo objevení tábora povstalců Dutch a jeho lidé zjišťují, že nejde o členy prezidentova kabinetu, nýbrž o agenty CIA. K tomu všemu nachází v pralese těla stažená z kůže a zavěšená za nohy na stromy. Jednotka zajme z tábora mladou dívku, která se jmenuje Anna.\n\nPři návratu na místo vyzvednutí se celý tým setkává s neznámým tvorem, který není vidět a zabíjí bleskurychle. Postupně umírá jeden člen týmu za druhým, až zůstanou pouze Dutch a Anna. Protože jsou již blízko místa vyzvednutí, major pošle mladou dívku, ať utíká napřed, že se pokusí neznámého tvora zadržet. Při setkání s predátorem spadne do řeky a když vylézá na břeh, zjistí, že díky bahnu jej predátor nevidí. Rozhodne se maskovat a nastražit past. Následně vyláká mimozemského tvora na souboj.\n\nDutchovi se podaří predátora silně zranit nastraženou pastí, avšak ten aktivuje své sebedestrukční zařízení. Dutch utíká na poslední chvíli a následně jej vyzvedává helikoptéra, ve které je Anna.\n\nPár měsíců po uvedení filmu \"Rocky IV\" se Sylvestrem Stallonem kolovaly po Hollywoodu vtípky, že jestli vznikne i pátý díl série, bude v něm Rocky Balboa boxovat s mimozemšťanem. Jim a John Thomas vzali vtipy vážně a začali pracovat na příběhu založeném na vtipu. Jejich náčrt se původně jmenoval \"Hunter\" (Česky: \"lovec\").\n\nPrvotní návrhy se dostaly až k 20th Century Fox a následně do rukou Joela Silvera, který se zkušenostmi z filmu Komando zdál být správnou volbou pro vysokorozpočtový snímek žánru sci-fi. Silver vybral za koprodukčního Lawrence Gordona a na post režiséra dosadil Johna McTiermana.\n\nJako prvního povolali Silver a Gordon Arnolda Schwarzeneggera. Tomu se ale nelíbil původní scénář, protože šlo pouze o souboj jeho a mimozemského monstra. Film tak nabral nový směr, když byl doplněn také tým vojáků.\n\nCarl Weathers, který byl znám coby nejprve soupeř a posléze trenér z filmů o Rockym Balboa ztvárnil Dillona - dávného partnera majora Dutche. Pro roli Blaina, žoldáka s těžkou technikou, byl vybrán wrestlingový zápasník Jesse Ventura. Původní Američan Sony Landham, Richard Chaves a afro-američan Bill Duke, který hrál se Schwarzeneggerem ve filmu Komando, byli vybráni pro etnickou vyváženost rolí. Scenárista Shane Black (Smrtonosná zbraň, Poslední skaut) byl studiem najat nejen pro vedlejší roli, ale také aby dohlédl na McTiermana, který měl za sebou pouze akční sci-fi Nomádi.\n\nPůvodně měl ve filmu hrát také Jean-Claude Van Damme, který by ztvárnil mimozemského lovce. Mělo jít o agilního lovce v ninja-stylu. Když se ovšem porovnal z pohledu fyzických proporcí s herci jako Schwarzenegger, Weathers a Ventura, kteří byli známi pro jejich body-buildingové zájmy, působil podřazeně. Van Damme si navíc na kostým neustále stěžoval, že je v něm horko a nejde se moc dobře pohybovat. Především z prvního důvodu byl nahrazen Kevinem Hallem, který měřil více jak 220cm a oproti představitelům lidské rasy řádně vynikal.\n\nZačátek natáčení byl o pár měsíců opožděn kvůli Schwarzeneggerovi. Prodleva však dala vzniknout změně místa natáčení z Tabasca na Puerto Vallarta.\n\nJak režisér McTierman, tak herec Arnold Schwarzenegger zhubli o cca 12 kg, ale u Schwarzeneggera to byla jeho profesionální volba kulturisty, zatímco McTierman odmítal jíst mexická jídla ze zdravotních důvodů. Sony Landham byl natolik labilní, že musel být najat bodyguard, ale nikoliv pro ochranu Landhama, ale pro ochranu ostatních členů štábu před Landhamem.\n\nSamotný vývoj prodělala postava Predátora. Původní návrh kostýmu pro Van Damma byl dosti odlišný a spoléhal především na rychlý pohyb a obratnost. Samotný kostým se od začátku natáčení tvůrcům moc nezamlouval a tak byl na doporučení Arnolda Schwarzeneggera povolán Stan Winston, který ihned začal pracovat na novém obleku. Svým způsobem k finální podobě přispěl i režisér James Cameron. Když cestoval s Winstonem letadlem a sledoval vznikající skici mimozemského tvora, navrhl že by rád viděl marťana s klepety a tak je Winston přimaloval. Do nového obleku rovnou nastoupil Kevin Peter Hall.\n\nKostým byl přesto dost těžký a poměrně neobratný. Ve scéně, kdy Predátor jde z vody k Dutchovi Kevin Peter Hall nic nevidí a okolí si musel zapamatovat před nasazením masky. Stan Winston však na Halla vzpomínal s tím, že jej neslyšel nikdy si stěžovat.\n\nVe filmu se dále objevovaly efekty jako světélkující krev, neviditelnost Predátora nebo elektrické výboje po těle mimozemšťana. Krev byla vytvořena pomocí smíchání dvou chemikálií z klasické svítící trubičky, které se využívají v armádě nebo při kempingu. Maskovací systém predátora vznikl pomocí sytě červeného obleku, který byl následně z filmu vystřižen a místo nahrazeno druhým snímkem.\n\nFilm byl v kategorii zvláštních efektů nominován na cenu Akademie.\n\nSoundtrack k filmu zkomponoval Alan Silvestri, který dříve skládal hudbu k filmu Návrat do budoucnosti (1985).\n\n\n"}
{"id": "174993", "url": "https://cs.wikipedia.org/wiki?curid=174993", "title": "Hodonínek", "text": "Hodonínek\n\nHodonínek (též \"Cikánský tábor Hodonín u Kunštátu\", něm. \"Zigeunerlager Hodonin\", přezdívka \"moravské Lety\") byl koncentrační tábor zřízený během druhé světové války u Hodonína u Kunštátu na území Protektorátu Čechy a Morava. Byly do něj posílány osoby zejména romského etnika. Fungoval pod různými jmény v letech 1940 – 1944. Během té doby jím prošlo 1396 osob. 207 osob zemřelo a 871 bylo transportováno.\n\n\"Výnos o potírání cikánského zlořádu\" z 10. 7. 1942 se stal výchozím dokumentem nejen pro provedení soupisu všech „cikánů a cikánských míšenců“ na území Protektorátu, ale také pro zřízení tzv. cikánských táborů. Vzorem pro zřízení těchto táborů byla již existující podobná zařízení např. v rakouském Lackenbachu. Umístěny sem měly být především romské rodiny, které splňovaly podmínky pro uvalení preventivní policejní vazby. Na návrh jednotlivých četnických stanic byli vybraní Romové i se svými rodinami zařazováni do transportů, jejichž cílem byl v Čechách tábor v Letech u Písku a na Moravě v Hodoníně u Kunštátu.\n\nPodobně jako v Letech byli počátkem srpna 1942 do tábora nahnáni jednotlivci i celé romské rodiny. Ubytovací kapacita tábora byla 200, v létě až 300 osob, přičemž již brzy po jeho otevření byla mnohonásobně překročena. Velitelem tábora byl administrativní oficiál Štefan Blahynka.\n\nStrážní mužstvo čítalo zhruba 40 mužů. Veškerý personál tvořili čeští zaměstnanci. Všichni vězni (tedy i děti) museli pracovat vně nebo uvnitř tábora 8-10 hodin denně. Šlo především o lamačské a výkopové práce na stavbě nové silnice z Plzně do Moravské Ostravy a na silničním úseku Štěpánov nad Svratkou – Hodonín – Rozseč nad Kunštátem. Stravu dostávali vězňové třikrát denně, ovšem jen v tom nejnutnějším množství. Katastrofální ubytovací, stravovací a hygienické podmínky vedly k časté a chronické nemocnosti vězňů. Vyvrcholením bylo na přelomu let 1942-43 propuknutí epidemie břišního tyfu, na následky které zahynulo největší množství vězňů. Zemřelí byli pohřbíváni na hřbitově v nedalekých Černovicích (73 osob) a na provizorním hřbitově nedaleko tábora v masových hrobech (121 osob).\n\nTábor nebyl vyhlazovací, přesto v něm následkem nelidských podmínek přišla o život podstatná část všech koncentrovaných mužů, žen a zvláště dětí. Brzká smrt také čekala většinu těch, kteří byli hromadnými transporty deportováni do Osvětimi. Z prvního transportu (7. 12. 1942, 91 osob), jehož cílem se stal koncentrační tábor Auschwitz I, zemřeli v krátké době téměř všichni transportovaní. Z dalších dvou transportů (21. 8. 1943, 749 osob a 27. 1. 1944, 31 osob), směřujících do tzv. cikánského tábora v Auschwitz II-Birkenau, přežili pouze ti, kteří byli odtud přeloženi na práci do jiných koncentračních táborů.\n\n\n\nAreál později sloužil jako rekreační zařízení ROH Maloměřických cementáren Brno pro účely rekreace dětí zaměstnanců. Byla postavena řada nových budov na místo původních. Začátkem 80. let byl vybudován vyhřívaný venkovní bazén. Po listopadu 1989 došlo k privatizaci objektu.\n\nPo letech vzniklo na půdorysu bývalého koncentračního tábora \"rekreační středisko Žalov\". V areálu bylo koupaliště, restaurace a možnost celoročního ubytování v chatkách. Na kraji areálu byl vytvořen pomník, který v češtině a romštině připomíná romský tábor.\n\nV roce 1995 začalo Muzeum romské kultury pietní akty pořádat i k památce tzv. cikánského tábora v Hodoníně u Kunštátu, a to ve spolupráci s tehdejším starostou obce Hodonín, panem Miroslavem Plíhalem. Tradice pietních aktů na místě byla založena a v roce 1997 již Muzeum romské kultury na Žalově odhalilo památník – kovový kříž s romskými symboly z dílny romského kamenosochaře Eduarda Oláha, o rok později Muzeum romské kultury, umisťilo pamětní desku na hřbitov v sousedních Černovicích, tentokrát z dílny nevidomé romské sochařky Boženy Vavrekové (Přibylové). Zároveň již v této době Muzeum romské kutlruy usilovalo o pietní řešení celého areálu bývalého tábora, v němž v této době fungovalo rekreační zařízení. \n\nPočátek února 2009 se ministr pro lidská práva Michael Kocáb předběžně dohodl se stávající majitelkou areálu Alenou Vojtovou, na jeho odkoupení státem. Následně má být projednáno, co na místě bude vlastně stát. Národní pedagogické muzeum a knihovna J. A. Komenského bylo pověřeno vybudováním Památníku romského holocaustu v Hodoníně u Kunštátu rozhodnutím vlády ČR č. 158 z 2. března 2011 o změně usnesení vlády ze dne 4. května 2009 č. 589 k úpravě pietních míst v Letech u Písku a v Hodoníně u Kunštátu. V roce 2016 se podařilo dokončit  stavební práce v areálu Památníku a v roce 2017 dlouhodobé odborné činnosti týkající se vybudování expozice pro veřejnost a upravit areál tak, aby návštěvník poznal vzhled původního sběrného tábora pro romské vězně z let 1942–1943. V prosinci roku 2017 došlo ke změně provozovatele a dne 4. prosince 2017 došlo k podepsání smlouvy mezi Národním pedagogickým muzeem a knihovnou J. A. Komenského a Úřadem pro zastupováním státu ve věcech majetkových o převodu majetku státu – areálu Památník Hodonín u Kunštátu na Úřad pro zastupování státu ve věcech majetkových (ÚZSVM). Od ledna 2018 se stalo provozovatelem památníku Muzeum romské kultury.\n\nV roce 2018 se v areálu již konala každoroční pietní akt. Dne 20. srpna 2019 byl při příležitosti pietní vzpomínkové akce areál muzea zpřístupněn veřejnosti.\n\n\n"}
{"id": "175019", "url": "https://cs.wikipedia.org/wiki?curid=175019", "title": "Karosa B 732", "text": "Karosa B 732\n\nKarosa B 732 je model příměstského a městského třídveřového autobusu, který vyráběla společnost Karosa Vysoké Mýto v letech 1983 – 1997.\n\nAutobus B 732 je konstrukčně i vzhledově zcela shodný s vozem Karosa B 731. Jedná se o dvounápravový autobus s hranatou, polosamonosnou karoserií panelové konstrukce. Motor vozu je umístěn za zadní nápravou, v prostoru zadního panelu. V pravé bočnici se nacházejí troje dvoukřídlé výklopné dveře (ty přední jsou určeny především pro výstup cestujících, proto jsou užší). Sedačky pro cestující jsou rozmístěny 1+2, nad nápravami 2+2. Jedinou změnou oproti typu B 731 s automatickou převodovkou je mechanická převodovka, která byla do vozů B 732 montována z toho důvodu, že zatímco B 731 byly určeny výhradně pro městský provoz, autobusy B 732 mohly být využívány i pro příměstskou dopravu.\n\nVozy B 732 měly ve výrobě podobný osud jako B 731. Postupem času byly autobusy upravovány a zdokonalovány. Stejně jako B 731, mají i B 732 z posledních výrobních sérií prodlouženou zakulacenou záď, která byla použita i na nástupci karosácké řady 700, řadě 900. Důvodem instalace této zádi byla nutnost delšího zadního převisu, aby do vozu bylo možné umístit retardér (typy B 732.1658, B 732.1660 a B732.1666).\n\nPrvních pět vozů B 732 bylo vyrobeno v roce 1983, produkce v různých výrobních sériích pokračovala až do roku 1997, kdy byly autobusy B 732 nahrazeny typem Karosa B 932. Celkem bylo vyrobeno 4 495 vozů Karosa B 732. Pro země bývalého Sovětského svazu, kde vozy řady 900 ještě nebyly schváleny, ale byly upravené autobusy B 732 vyráběny dále. Protože však již měly určité modernizované prvky z „devítistovek“, byly označeny jako Karosa B 832.\n\nAutobusy B 732 jezdily v mnoha provozech MHD bývalého Československa. Například v Praze jich v roce 1994 jezdilo 854, poslední autobus B 732 (evidenční číslo 5885) vyjel 19. dubna 2013 na lince 122. V roce 2015 pak skončil jejich provoz v Brně a roku 2018 i v Českých Budějovicích. V roce 2019 byl posledním městským provozem, v němž byl typ B 732 v provozu, Havlíčkův Brod. Díky modernizacím jezdí také v několika málo slovenských městech, avšak obvykle záložně, nebo u soukromníků mimo linkovou dopravu.\nKarosa vyrobila také několik zkušebních vozů, které, ač vycházely z typu B 732, ho mnohdy vzhledově nepřipomínaly. Jeden za těchto vozů (prototyp B17, někdy označovaný jako B 732 model 92 nebo B 732.1661) byl např. v provozu v Praze s číslem 3000 v letech 1994 až 2000. Známý je také autobus B 732.1670 z roku 1993, běžně označovaný jako Karosa Legobus.\n\n\n\n\n"}
{"id": "175027", "url": "https://cs.wikipedia.org/wiki?curid=175027", "title": "Banverket", "text": "Banverket\n\nBanverket (VKM: BV) se sídlem v Borlänge byl v letech 1988 až 2010 organizací odpovědnou za provozování švédské železniční sítě. Byla řízená švédským Ministerstvem hospodářství a zaměstnávala asi 6500 zaměstnanců.\n\nTak jako v jiných evropských zemích byly i ve Švédsku za provozování dráhy a údržbu a rozvoj železniční infrastruktury odpovědné státní železnice Statens Järnvägar (SJ). Tyto povinnosti však byly již v roce 1988 vyčleněny do samostatného státního podniku Banverket. Tímto oddělením provozování dráhy a provozování drážní dopravy se tak Švédsko stalo evropským lídrem liberalizace železniční dopravy.\n\nSoučástí Banverket byla také švédská železniční inspekce Järnvägsinspektionen, její pravomoci však po svém utvoření v roce 2004 převzal nezávislý švédský drážní úřad Järnvägsstyrelsen.\n\nK 1. dubnu 2010 Banverket zanikl sloučením se správcem silniční infrastruktury Vägverket a organizací Statens institut för kommunikationsanalys do nově zřízeného celku Trafikverket.\n\n"}
{"id": "175031", "url": "https://cs.wikipedia.org/wiki?curid=175031", "title": "Pán prstenů: Společenstvo Prstenu", "text": "Pán prstenů: Společenstvo Prstenu\n\nPán prstenů: Společenstvo Prstenu je fantasy film z roku 2001 režírovaný Peterem Jacksonem a založený na prvním dílu Pána prstenů anglického spisovatele J. R. R. Tolkiena. Děj se odehrává ve Středozemi a vypráví o Temném pánu Sauronovi, který hledá Jeden prsten. Ten se dostane k mladému hobitu Frodu Pytlíkovi (Elijah Wood). Frodo a osm dalších členů Společenstva Prstenu se vydávají na cestu k Hoře osudu do země Mordor, jediného místa, kde může být prsten zničen.\n\nFilm měl premiéru v USA 19. prosince 2001 a byl vřele přijatý kritikou i fanoušky - později mnoho z nich tvrdilo, že je to nejvěrnější adaptace původního příběhu z celé Jacksonovy trilogie. Film měl neuvěřitelný komerční úspěch, celosvětově vydělal přes 870 milionů dolarů a stal se tak druhým nejvýdělečnějším filmem roku 2001 (první byl Harry Potter a Kámen mudrců). V té době to byl pátý nejvýdělečnější film v historii a dnes je na 25. pozici v tomto žebříčku. Vyhrál 4 Oscary a pět cen BAFTA. V roce 2007 \"Společenstvo prstenu\" získalo 50. místo v žebříčku 100 nejlepších amerických filmů Amerického filmového institutu. Ten jej také zvolil druhým nejlepším fantasy filmem všech dob.\n\n\nNa počátku příběhu se hobit Frodo, synovec a dědic Bilba Pytlíka, dozví od čaroděje Gandalfa, že jeho prsten, který zdědil po Bilbovi (jak ten jej nabyl, se popisuje v předchozí části příběhu, v knize Hobit), považovaný jím za víceméně hračku, je ve skutečnosti Jeden prsten, který si kdysi vyrobil Temný pán Sauron a nechal do prstenu přejít značnou část své moci, aby si s jeho pomocí podrobil obyvatele Středozemě, především elfy. Dozví se, že Sauron byl kdysi dávno poražen a prsten mu byl odňat, nyní však opět získal svou ztracenou moc a touží Jeden prsten získat zpět. Je pravděpodobné, že se již dozvěděl o Bilbovi, a proto musí Frodo opustit Kraj, aby se Prstenu Sauron nezmocnil. Frodo se spolu se svým zahradníkem Samvědem Křepelkou (Samem) a přáteli Smělmírem Brandorádem (Smíškem) a Peregrinem Bralem (Pipinem) vydává na Gandalfovu radu do elfské pevnosti Roklinky, kam Sauronova moc nesahá a kde se má rozhodnout o dalším osudu Prstenu.\n\nGandalf se mezitím vydává do Železného pasu, za vůdcem řádu Moudrých (Istari), čarodějem Sarumanem Bílým, aby s ním probral hrozící nebezpečí. Zde však zjišťuje, že Saruman zradil a je Sauronovým spojencem. Ve vzájemném souboji Gandalf prohrává a je uvězněn na vrcholu Sarumanovy věže Orthanku. Odtud jej zachrání pán orlů Gwaihir.\n\nHobitům jsou brzy na stopě Černí jezdci, Prstenové přízraky, Sauronovi služebníci, a hobiti jsou nuceni celou cestu prchat před jejich pronásledováním. V městečku Hůrka se seznámí s Aragornem, dědicem starobylé lidské říše Gondor na jihu Středozemě, jenž se však hobitům představí jako hraničář Chodec. Aragorn nabídne hobitům pomoc s cestou do Roklinky. Cestou jsou ovšem na vrchu Větrově téměř polapeni Prstenovými přízraky. Frodo je těžce zraněn magickou zbraní a je třeba jej co nejrychleji dopravit do Roklinky. Naštěstí se objeví elfka Arwen, dcera pána roklinky Elronda, která vyrazila skupině naproti. Její rychlý elfský kůň je pro Froda jedinou nadějí. Arwen s Frodem ujíždí s větrem o závod, v patách ovšem mají Prstenové přízraky. Divoká jízda končí až u Brodu přes řeku Bruinen/Bouřnou, kde Arwen přivolá magickou povodeň, která Prstenové přízraky smete. Frodo je zavčas dopraven do Roklinky, kde je vyléčen, ne však zcela.\n\nV Roklince uspořádá pán Elrond poradu, jíž se zúčastní elfové, lidé, trpaslíci, Frodo se svými hobitími přáteli a čaroděj Gandalf. Elrond přítomným vypoví příběh Prstenu a v následné debatě, jak s ním naložit, je rozhodnuto, že jediný způsob, jak zamezit, aby se kdy opět dostal do Sauronovy moci, je zničit ho na místě, kde byl vyroben, tedy v srdci Sauronovy říše Mordoru v Puklinách osudu, průrvě ohnivé hory Hory osudu. Protože se nikdo nechce dobrovolně do tak nebezpečného místa vydat, nabídne se nakonec Frodo.\n\nJeho nabídka je přijata a jsou mu ustanoveni společníci mající mu pomáhat na cestě: všichni jeho hobití přátelé, Aragorn, Gandalf, elf Legolas, trpaslík Gimli a Boromir, syn vládnoucího správce Gondoru. První velkou překážkou na jejich cestě jsou Mlžné hory. Družina (Společenstvo Prstenu) se nejprve pokusí projít průsmykem Caradhrasu, zde je ovšem zastihne bouře vyvolaná zrádným čarodějem Sarumanem. Cesta je zatarasena lavinou. Nezbývá než se vydat do starobylé, nyní opuštěné podzemní trpasličí říše Morie. Zde ovšem výprava narazí na démona z dávných časů, balroga (jeho původ je vysvětlen v Silmarillionu). Gandalf, dosavadní vůdce výpravy, se při souboji s balrogem zřítí do propasti, zbylí členové družiny uniknou do elfské lesní říše Lóthlórien. Její vládkyně Galadriel s chotěm Celebornem poskytnou výpravě pomoc a dary. Družina dále putuje po Velké řece Anduině divočinou na jih směrem ke gondorské říši.\n\nPřed Rauroským vodopádem jsou poutníci nuceni opustit řeku, při tom se Boromir pokouší Frodovi sebrat prsten, po němž během cesty zatoužil. Vzápětí je družina napadena zmutovanými skřety (plemenem ohavných služebníků Saurona) - (i o jejich původu vypráví Silmarillion), zvanými Uhyz-hai (Skorghové), jež vyšlechtil Saruman. Boromir v boji s nimi umírá. Pipin a Smíšek jsou skřety uneseni a Frodo se rozhodne po zkušenosti s Boromirem jít do Mordoru sám (se Samem), aby Jeden prsten nepokoušel i ostatní. Na konci prvého dílu trilogie se tedy Společenstvo rozpadá a další vyprávění bude sledovat jejich osudy odděleně.\nV roce 2002 získal film čtyři Oscary ze třinácti nominací. Výherní kategorie byly: nejlepší kamera, nejlepší vizuální efekty, nejlepší masky a nejlepší hudba. Nevýherní kategorie byly: nejlepší mužský herecký výkon ve vedlejší roli, nejlepší výprava a dekorace, nejlepší režie, nejlepší střih, nejlepší píseň (\"May It Be\" od Enyy, Nickyho Ryana and Romy Ryana), nejlepší film, nejlepší zvuk, nejlepší návrh kostýmů a nejlepší adaptovaný scénář.\n\n"}
{"id": "175038", "url": "https://cs.wikipedia.org/wiki?curid=175038", "title": "Hitparáda", "text": "Hitparáda\n\nHitparáda je seznam respektive umělý žebříček hudebních nahrávek - písniček nebo instrumentálních skladeb, které jsou nejpopulárnější v určité době. Popularita příslušných nahrávek je obvykle stanovena podle hlasování posluchačů (dříve např. korespondenčně, nyní nejčastěji prostřednictvím SMS zpráv, nebo internetu - posluchačská anketa)\n\nHitparáda může být také označení pro rozhlasový nebo televizní pořad, ve kterém se vysílají hudební nahrávky ze zmíněného seznamu.\n\nJednou z prvních hitparád v bývalém Československu byla na počátku 60. let 20. století rozhlasová \"Houpačka\" respektive \"Dvanáct na houpačce\", kterou dramaturgicky a autorsky připravoval hudební kritik Jiří Černý a kde zpočátku v roli moderátorů působila tehdy velmi populární semaforská zpěvácká dvojice Jana Malknechtová a Jiří Jelínek. Dvojice populárních zpěváků pak v důsledku možného konfliktu komerčních zájmů z pořadu musela odejít. Poté byla \"Houpačka\" moderována Jiřím Černým a jeho manželkou Mirkou Černou. \"Houpačka\" byla velmi úspěšným a velice populárním rozhlasovým pořadem a je dodnes považována za jednu z legend oné doby.\n\nMezi nejstarší stále vysílané rozhlasové hitparády patří např.:\n"}
{"id": "175043", "url": "https://cs.wikipedia.org/wiki?curid=175043", "title": "Seznam polských železničních dopravců", "text": "Seznam polských železničních dopravců\n\nSeznam polských železničních dopravců obsahuje organizace, které jsou (nebo byli) držiteli licence pro provozování drážní dopravy vydané polským drážním úřadem Urząd Transportu Kolejowego - stav ke dni 11. 3. 2010.\n\nSeznam je rozdělen podle přidělení licence na osobní nebo nákladní dopravu.\n\nPodíl jednotlivých dopravců na čistém přepravním výkonu (čtkm) - podle výsledků za 1. čtvrtletí 2009 (v závorce pro srovnání 3. čtvrtletí roku 2006)\n\nPodíl jednotlivých dopravců na čistém přepravním výkonu (osobokilometry) - podle výsledků za 3. čtvrtletí 2007 (v závorce podíl ve stejném období roku 2006)\n\n\n\n\nUrząd Transportu Kolejowego (oficiální stránky, polsky)\n"}
{"id": "175044", "url": "https://cs.wikipedia.org/wiki?curid=175044", "title": "Cantus firmus", "text": "Cantus firmus\n\nCantus firmus je pevný předem daný hlas, je to základní melodie v kontrapunktických skladbách. Bývá komponován jako první a výchozí. Pravidla kompozice jsou mimořádně přísná. Cantem firmem ve vícehlasých mších jsou často melodie gregorianského chorálu (ten je sám o sobě jednohlasý).\n"}
{"id": "175047", "url": "https://cs.wikipedia.org/wiki?curid=175047", "title": "Buddenbrookovi", "text": "Buddenbrookovi\n\nBuddenbrookovi: úpadek jedné rodiny (1901, \"Buddenbrooks. Verfall einer Familie.\") je první román německého spisovatele Thomase Manna, nositele Nobelovy ceny za literaturu za rok 1929, který založil jeho světovou proslulost.\n\nRomán o postupném úpadku měšťanské rodiny Buddenbrookových z Lübecku líčí na osudu několika generací vzestup a pád jejich rodinné firmy (založené roku 1768) v letech 1835–1876. Jestliže Jan Buddenbrook, který jako představitel druhé generace převzal firmu po svém otci, představuje ještě harmonického a vyváženého člověka ze \"„zlatého věku měšťanstva“\", za jehož vedení obchodní podnik vzkvétá, jeho syn Tomáš, jediný schopný ze tří sourozenců, již podnikatelsky živoří a po jeho smrti firma zaniká. Jeho hudbymilovná žena vnáší do rodiny cizokrajný element a jejich syn Hanno, žijící už cele pro hudbu, je pro praktický život nepoužitelný a jeho smrtí rod vymírá.\n\nRomán je vyprávěn tradičním chronologickým postupem s pečlivou kresbou postav, ale obsahuje také celou řadu moderních prvků (časové návraty a přeskoky). Je v něm využita cela řada autobiografických prvků a vylíčena dravost moderní buržoazie oproti konzervativnímu měšťanstvu. Celým dílem prostupuje protiklad životní síly a estetických postojů, blízkost krásy a smrti, varování, že citovost oslabuje praktický život, a také zbytnělost stavovského a rodinného principu.\n\n\n"}
{"id": "175049", "url": "https://cs.wikipedia.org/wiki?curid=175049", "title": "Kouzelný vrch", "text": "Kouzelný vrch\n\nKouzelný vrch (1924, \"Der Zauberberg\") je román německého spisovatele Thomase Manna, nositele Nobelovy ceny za literaturu za rok 1929.\n\nBildungsroman, na kterém autor pracoval od roku 1913, se odehrává na počátku 20. století v luxusním sanatoriu pro nemocné tuberkulózou poblíž švýcarského města Davosu. K jeho napsání Thomase Manna inspirovalo onemocnění jeho ženy Katie, která se v podobném sanatoriu od roku 1912 léčila. Jde o snové vyprávění plné obav z možné smrti na zhoubnou plicní chorobu.\n\nDo uzavřené společnosti lidí trpících tuberkulózou přijíždí na návštěvu za svým bratrancem, německým důstojníkem Joachimem, mladý inženýr Hans Castorp. Nemoc však brzy propukne i u něho, a tak se i jemu uzavře normální, zdravý svět. Castorp začíná jako ostatní žít ve světě čekání, jak s ním zhoubná nemoc naloží. V sanatoriu se setkává s řadou lidí, z nichž ho nejvíce zaujmou dva jeho spolupacienti - první je humanista a demokrat, zatímco druhý je cynický jezuita a fašistický demagog ospravedlňující násilí a teror. Castorp s nimi vede diskuze o lásce, životě, smrti, náboženství, politických systémech i spravedlnosti. V slovních soubojích těchto tří protagonistů románu se tak uskutečňuje světonázorová diskuse o zániku staré společnosti a současně probíhá i morální a duchovní příprava na lepší budoucnost.\n\nV sanatoriu prožije Hans nešťastnou lásku k Rusce Klaudii i smrt svého bratrance Joachima, který podlehne zákeřné chorobě. Tragicky skončí i disputace jeho dvou spolupacientů, která vyústí ve vzájemný souboj, při kterém se zahanbený jezuita sám zastřelí poté, co se mu jeho soupeř postaví, aniž by s ním chtěl bojovat. Po sedmi letech Hans sanatorium opouští, aby se ocitl přímo na bojišti první světové války, kde také autor své vyprávění končí.\n\n\n\n"}
{"id": "175050", "url": "https://cs.wikipedia.org/wiki?curid=175050", "title": "Lotta ve Výmaru", "text": "Lotta ve Výmaru\n\nLotta ve Výmaru (1939, \"Lotte in Weimar\") je román německého spisovatele Thomase Manna, nositele Nobelovy ceny za literaturu za rok 1929, ve kterém autor postavil proti nacismu humanistické klasické dědictví Goethovo a připomenul světu, že vedle nenáviděného Německa existuje i Německo demokratických tradic a velké kultury s trvalou platností. Román zfilmoval roku 1974 německý režisér Egon Günther.\n\nRámec románu tvoří historicky doložená událost – Goethovo setkání s někdejší inspirátorkou Lotty z jeho románu Utrpení mladého Werthera Charlottou Kestnerovou (1753–1828) po 44 letech roku 1816 ve Výmaru. Na pozadí této události načrtává autor portrét jedné z největších postav německé literatury. Formou postupného odkrývání rysů představuje Goetha jako velkého, všestranně vzdělaného člověka s širokým obzorem, pravého titána ducha. Zajímavě zachycuje i dynamiku Goethova myšlení. V jeho monologu se spojují hloubavé myšlenky se vzpomínkami, filozofické úvahy se zamyšlením nad všedními potřebami.\n\nMezi mnoha problémy, jež Thomas Mann ve svém románu řeší, je také to, zda umělec má právo na jistou povýšenost, jež se projevuje vystupňovaným egoismem, a zda není tento egoismus průvodním znakem umělecké geniality. Autor rovněž mistrně zachytil další rys Goethovy osobnosti, rozpolcenost mezi básníkem, který ve své tvorbě odkrývá vlastní nitro, a mezi Jeho Excelencí výmarským ministrem a tajným radou, který dává v každodenním styku s dvořany najevo své společenské postavení.\n\n\nBěhem Norimberského procesu si jeden z obžalovaných představitelů nacismu, Rudolf Hess, krátil čas četbou této knihy a velmi se u toho bavil, jeho občasné výbuchy smíchu se rozléhaly soudní síní.\n\n"}
{"id": "175055", "url": "https://cs.wikipedia.org/wiki?curid=175055", "title": "Vyvolený (Thomas Mann)", "text": "Vyvolený (Thomas Mann)\n\nVyvolený (1951, \"Der Erwählte\") je román německého spisovatele Thomase Manna, nositele Nobelovy ceny za literaturu za rok 1929.\n\nTato moderní románová parafráze středověkého příběhu o životě papeže Řehoře, je posledním autorovým dokončeným dílem. Thomas Mann v něm zpracoval námět z eposu německého dvorského básníka Hartmanna von Aue (kolem 1160 - kolem 1210) \"Řehoř na skále\" (asi 1189, \"Greogorius auf dem Steine\") o životě papeže Řehoře, který se narodil jako důsledek poklesku bratra a sestry a který jako dospělý, aniž to tušil, zhřešil stejně se svou matkou (tato postava se však nedá ztotožnit s žádným z historických papežů, z dnešního hlediska jde o fiktivní postavu). Po víc než sedmnáctiletém pokání na osamělé strmé skále uprostřed jezera je pak Řehoř navzdory svému provinění povolán na papežský stolec.\n\nRomán je překrásnou parabolou o tom, jak se i člověk, provinivší se proti stávajícím morálním zákonům natolik, že se ocitne na prahu vyvržení, může nakonec vrátit do lůna lidské společnosti, pokud dokáže ze všech sil této společnosti sloužit, protože \"„ne v poklesku, jakkoliv děsivém, nýbrž v tvořivé práci pro blaho všech se zrcadlí člověk.“\"\n\n\n"}
{"id": "175061", "url": "https://cs.wikipedia.org/wiki?curid=175061", "title": "Matterhorn Gotthard Bahn", "text": "Matterhorn Gotthard Bahn\n\nMatterhorn Gotthard Bahn (MGB) je švýcarská železniční společnost provozující úzkorozchodné tratě (rozchod 1000 mm) v kantonech Wallis, Uri a Graubünden.\n\nSpolečnost vznikla k 1. lednu 2003 fúzí společností Furka-Oberalp-Bahn a BVZ Zermatt-Bahn. Cílem bylo nejenom prosazování a uskutečňování společných zájmů, ale i větší flexibilita při řešení finančních situací (kapitálové spojení). Skupina patří do holdingu BVZ Holding AG, který vlastní 50% kapitálu MGB, zbylých 50% vlastní stát a kantony.\n\nMatterhorn Gotthard Verkehrs AG (VKM: MGB) spravuje provoz, lokomotivy, osobní i nákladní vozy a depa. Matterhorn Gotthard Infrastruktur AG spravuje železniční svršek, elektrické vedení, pomocná zařízení a staniční budovy.\n\nMatterhorn Gotthard Bahn zajišťuje provoz na trati z Zermattu přes Brig do stanice Disentis/Mustér, kde na ni navazuje trať Rhétské dráhy o stejném rozchodu, a na odbočce Andermatt - Göschenen. Vlaky projíždějí vzdálenost kolem 144 km, projíždějí v 33 tunelech a galeriích a přejíždějí zhruba 126 mostů. Fascinující je pohled na červenobílé vlakové soupravy v kulisách impozantní alpské přírody.\n\nVýchozí bod v Zermattu (1605 m n.m.). Odtud vede dráha údolím Matertal, kterým protéká řeka Vispa, do navazujícího údolí kolem řeky Rhôny do Brigu (670 m n. m.). Dále stoupá železnice malebným krajem Goms do kantonu Uri. V sedle Oberalppass nad městečkem Andermatt dosahuje železnice svého nejvyššího bodu (2033 m n.m.). Konečná stanice Disentis/Mustér (1130 m n.m.) je společná s Rhétskou dráhou, která na rozdíl od MGB ve své síti nepoužívá ozubnice.\n\n31,9 km dráhy je opatřeno ozubnicí. Maximálního stoupání 181‰ dosahuje dráha v Schöllenenschlucht na odbočce Andermatt–Göschenen, na adhezních úsecích je max. sklon 25 ‰. Na dráze leží tunel Furka o délce 15,4 km.\n\nMatterhorn Gotthard Bahn zaměstnává kolem 500 zaměstnanců. Ročně přepraví více než 1 milion cestujících, přes 100 000 tun nákladu na 462 kolejových vozidlech a 47 nádražích. První vlak současné MGB vyjel dne 3. července 1891 na trati Visp směrem k Zermattu (dříve BVZ). V roce 1926 byla otevřena trať Brig – Disentis (dříve FO) a v roce 1930 byla dokončena výstavba tratě mezi Visp–Brig, čímž došlo k propojení obou tratí. Tehdy byl také poprvé zaveden světoznámý spoj Glacier Express.\n\n20. října 2005 schválila valná hromada Gornergart Bahn GGB (Gornergrat Monte Rosa - Bahnen) své začlenění do BVZ Holdingu. Došlo tak k dalšímu posílení kapitálu.\n\nSpolečnost Matterhorn Gotthard Bahn i její předchůdkyně BVZ Zermatt-Bahn převzala hlavní motiv oblasti, tj. siluetu hory Matterhorn.\n\nVozidla jsou vybavena samočinnou sací brzdou a ke spřahování se používá systém s centrálním nárazníkem a dvěma postranními tažnými háky a šroubovkami.\n\n\n"}
{"id": "175064", "url": "https://cs.wikipedia.org/wiki?curid=175064", "title": "Pol-Miedź Trans", "text": "Pol-Miedź Trans\n\nPol-Miedź Trans Sp. z o.o. (zkratka PMT, kód VKM PMTLU) je železniční dopravce, provozující nákladní železniční dopravu na území Polska. Firma je součástí hornicko-hutnické kapitálové skupiny KGHM Polska Miedź S.A. a sídlí v Lubinu.\n\nKořeny nynější společnosti PMT sahají do toku 1968 byl v rámci kombinátu KGHM vytvořen Podnik dopravy, jehož úkolem bylo zajištění železniční a silniční dopravy v rámci koncernu.\n\nV roce 1997 vznikla vyčleněním z firmy KGHM Polska Miedź samostatná společnost PMT, která však zůstala dceřinou firmou mateřského koncernu KGHM Polska Miedź. Po této majetkoprávní změně začala firma nabízet své služby i zákazníkům mimo mateřský koncern.\n\nSpolečnosti provozuje nákladní železniční dopravu na vlastní síti spojující jednotlivé měděné doly a hutě v okolí Lubinu, ale také na veřejné síti společnosti PKP Polskie Linie Kolejowe. Doprava je organizována ve třech provozních odděleních se sídly v Lubinu, Głogówě a Lehnici.\n\nFirma ročně přepraví kolem 15 milionů tun zboží. Mezi hlavní přepravované substráty patří např. katodová měď, koncentrát mědi, kyselina sírová, koks, vápenec, vápno, nafta, kamenivo.\n\nSpolečnost provozuje celkem 41 motorových lokomotiv (stav k roku 2006) následujících typů:\n\nV roce 2011 společnost zakoupila dvě moderní elektrické lokomotivy Bombardier TRAXX F140 DC.\n\nVedle železniční dopravy je PMT také významným provozovatelem silniční nákladní dopravy s využitím různých typů vozidel podle přepravovaného zboží. Provozuje také autobusovou dopravu. Firma také zajišťuje prodej ropných produktů.\n\nMezi významné aktivity společnosti patří též oprava a údržba železničních tratích, lokomotiv a železničních vozů a opravy a údržba silničních vozidel.\n\n"}
{"id": "175073", "url": "https://cs.wikipedia.org/wiki?curid=175073", "title": "Ladislav Tondl", "text": "Ladislav Tondl\n\nLadislav Tondl (28. února 1924 Znojmo – 7. srpna 2015 Praha) byl český logik, sémantik, filozof a teoretik vědy. V roce 1949 získal titul doktora filozofie a inženýra.\n\nLadislav Tondl žil a tvořil v několika přelomových obdobích středoevropského vývoje. Jeho odborný zájem byl vždy široký a založený na tvůrčím, průkopnickém a zodpovědném přístupu ke každému tématu, který bychom v dnešní terminologii lehce mohli označit za inter-či transdisciplinární. Již v prvních letech vysokoškolského studia, těsně po druhé světové válce, se seznámil se souhrnnou americkou monografií o povaze jazyka a významech slov. V té době netradiční a obtížně uplatnitelná oblast však významně ovlivnila celou jeho pozdější badatelskou činnost.\n\nBěhem více než šedesátiletého vědeckého působení prof. Ladislav Tondl zformuloval a zahájil řadu závažných koncepčních výzkumných programů. Jeho první větší monografie k tematice sémantiky, sémiotiky a komunikace, publikovaná v nakladatelství Academia v r. 1966, navazovala na jeho přednášky a semináře pro lingvisty na Univerzitě Karlově v Praze. Později vyšla v ruském překladu v Moskvě a v anglickém překladu v edici bostonské univerzity, byla však zároveň také jednou z příčin autorova vynuceného odchodu z UK v padesátých letech dvacátého století.\n\nS totalitní mocí a bariérami fundamentalistické ideologie se prof. Tondl opakovaně střetával a v některých obdobích byl vystaven různým formám represí. Přesto však díky své houževnatosti a pracovitosti prožil intelektuálně velmi plodné období v Ústavu teorie informace a automatizace ČSAV. V roce 1968, po své první rehabilitaci, byl jmenován řádným profesorem Univerzity Karlovy a založil při Československé akademii věd Kabinet pro teorii a metodologii vědy, kde spolu s prof. Karlem Berkou založil a začal vydávat vědecký časopis Teorie vědy. Kabinet však byl v období normalizace zrušen a profesor Tondl opět ztratil možnost přímo pokračovat ve svém tehdejším vědeckém zaměření.\n\nPrávě v této době musel vytrvale čelit arogantním snahám o omezování vědecké svobody. Vzhledem ke svému matematickému vzdělání a exaktnímu myšlení však naštěstí našel zaměstnání v technicko-inženýrské oblasti, kde se pak následujících dvacet let uplatnil v oboru informatiky, využití počítačových technologií a počítačové grafiky v projektování. Díky podpoře svých kolegů v tuzemsku a solidaritě renomovaných zahraničních vědců, kteří nadále prosazovali uveřejňování jeho prací, dokázal pokračovat v neobyčejně plodném výzkumu i v době, kdy již byl vyloučen z ČSAV a měl oficiálně zakázáno veřejně vystupovat. Navzdory tomu sepsal celou řadu velmi hodnotných vědeckých publikací, které byly vydány v USA, Francii, Německu, Polsku, Švédsku a po solidárních akcích některých ruských badatelů překvapivě vyšly i v ruském překladu. V zahraničí se stal výrazným a široce respektovaným představitelem analytického filosofického myšlení, udržoval těsné pracovní kontakty s profesionálně blízkými předními filosofy a logiky (s R. Carnapem, H. Simonem, T. Kotarbiňským, Y. Bar-Hillelem, K. Popperem, S. Kórnerem, F. Rappem, a později také s J.-J. Salomonem a dalšími).\n\nLadislav Tondl se v únoru 2014 dožívá 90 let, dodnes přitom patří mezi špičkové osobnosti české filosofie vědy a techniky. Jeho originální a objevné práce v oblasti sémantiky a sémiotiky, filosofie vědy a filosofie techniky dosáhly světového uznání. S jeho jménem je spojena i řada významných intelektuálních iniciativ směrem k veřejnosti, které se významně projevily např. v období Pražského jara a které dodnes, tedy i daleko po tzv. „sametové revoluci\" v r. 1989, kdy byl prof. Tondl znovu plně rehabilitován a vrátil se pracovat do Akademie věd ČR, inspirují život vědecké obce.\n\nLadislav Tondl je autorem více než desíti knižních monografií vydaných v češtině, tří velkých zahraničních monografií a spoluautorem dalších sedmi zahraničních knižních titulů. V renomovaných mezinárodních časopisech publikoval více než dvě stovky vědeckých statí a na mnoha mezinárodních kongresech a sympoziích vystupoval s předem vyžádanými přednáškami. Je členem edičních rad mezinárodních časopisů a edičních řad (Erkentniss, Theory and Decision Library, Praxeology aj.), ale také zahraničních vědeckých společností (Association for the Philosophy of Science, Learned Society for Praxeology, International Council for Science Policy Studies). Akademie věd ČR v roce 1999 udělila prof. Tondlovi Čestnou oborovou medaili Františka Palackého za zásluhy v historických vědách. Nejvýznamnějšího ocenění se prof. Ladislavu Tondlovi dostalo na sklonku roku 2004, kdy obdržel od prezidenta České republiky Václava Klause Státní vyznamenání za zásluhy o stát v oblasti vědy.\n\nProfesor Ladislav Tondl byl až do posledních dnů před svým náhlým skonem vědecky aktivní a s elánem sepisoval odborné publikace.\n\nPřehled hlavních publikací zachycuje vybrané literární aktivity Ladislava Tondla. Publikace jsou řazeny chronologicky.\n\n\n\n\n\nBěhem svého života Ladislav Tondl získal různá ocenění, mimo jiné:\n\n"}
{"id": "175077", "url": "https://cs.wikipedia.org/wiki?curid=175077", "title": "Euronaft Trzebinia", "text": "Euronaft Trzebinia\n\nEuronaft Trzebinia Sp. z o.o. (VKM: ENTR) byl železniční dopravce provozující nákladní drážní dopravu v Polsku. Sídlem společnosti byla Trzebini. Společnost zanikla 1. června 2017 začleněním do firmy ORLEN KolTrans.\n\nV roce 1997 byl z mateřské společnosti Rafineria Trzebinia vyčleněno Oddělení hlavního mechanika do samostatné dceřiné společnosti s názvem Naftotransrem. Od 19. prosince 2003 se pak název společnosti změnil na současný.\n\nPůvodně firma provozovala drážní dopravu pouze na vlečce mateřské rafinerie, po získání licence od polského drážního úřadu v roce 2004 pak zahájila provoz vlastních vlaků i na síti PKP Polskie Linie Kolejowe. Firma se zabývala téměř výhradně dopravou ropných produktů.\n\nV roce 2016 měla společnost podíl 1,04 % na polském trhu nákladní železniční dopravy podle hrubých tunových kilometrů. K 1. červnu 2017 společnost zanikla začleněním do dopravce ORLEN KolTrans, který byl stejně jako Euronaft součástí skupiny PKN Orlen.\n\nSpolečnost provozovala čtyři motorové lokomotivy řady T448p (č. 008, 009, 109, 140) československého původu, které byly nasazovány na posun i vedení vlaků. Doplňovala je jedna motorová lokomotiva řady 060DA (č. 2386) využívaná pro vedení vlaků.\n\n"}
{"id": "175080", "url": "https://cs.wikipedia.org/wiki?curid=175080", "title": "Navzdory básník zpívá", "text": "Navzdory básník zpívá\n\nNavzdory básník zpívá je historický román (středověká epopej) české spisovatelky Jarmily Loukotkové, vydaný roku 1957. Příběh se odehrává v 15. století a pojednává o životě francouzského básníka Françoise Villona.\n\nText knihy je proložen Villonovými básněmi v překladu Jarmily Loukotkové a útržky středověké studentské poezie.\n\nDěj románu se odehrává ve Francii po skončení stoleté války.\n\nFrantiškův otec (jménem Montcorbier) a těhotná matka přicházejí z venkova zpuštošeného válkou hledat své štěstí v Paříži. Tam však tou dobou řádí morová epidemie, která skolí i Františkova otce. Matky s malým dítětem se ujímá kanovník Villon, který pošle talentovaného Františka studovat na Sorbonu. František ho oslovuje jako \"strýce\" a přebírá jeho jméno.\n\nFrantišek je premiantem, díky svému vtipu a básnickému talentu je oblíben i u vyšší společnosti, pravidelně dochází do domu pařížského místodržitele Roberta d'Estouteville. Pohybuje se však i na druhé straně společenského žebříčku - mezi studenty a spodinou v krčmách. V tomto prostředí se cítí, že sem patří. Jeho básně, přestože píše převážně o chudobě a problémech obyčejných lidí, však milují všichni a zpívá si je celá Paříž.\n\nMezi studenty a pařížskou policií panují neustálé rozpory trvající od nepaměti. Vyvrcholí událostmi po krádeži Ďáblova patníku, kdy policie napadne pokojný průvod studentů a několik jich zabije. Spor je řešen až u krále, delegace se účastní i František, coby zástupce studentů.\n\nNa setkání v domě místodržitele dochází i krásná Kateřina de Vauselles, které se vtipný a pohledný František líbí. Do Kateřiny je však zamilován Filip Charmoye, kněz od Matky Boží. Na Františka zoufale žárlí. V den svátku Božího těla Františka napadne nožem a František ho v sebeobraně smrtelně zraní. Utíká proto z Paříže, stává se členem tajné zločinecké organizace - Ulity. Podává si dvě žádosti o milost, král mu ji udělí a František se vrací do milované Paříže.\n\nFrantišek chce začít nový život. Najde si práci u písaře, zamiluje se do Kateřiny, kterou prve pohrdal. Scházejí se a jsou šťastni. Ale do Kateřiny je majetnicky zamilovaný i malíř Noel Joliz. Chce, aby se Kateřina za něj provdala, a tak se snaží zjistit pravý důvod Františkova odchodu z Paříže. Pravdu nakonec vypátrá, řekne ji Kateřině. Ta je zoufalá a s Františkem se rozchází. Ten je jak tělo bez duše. Je smutný a zklamaný a navíc si utržil velkou ostudu před celou Paříží, kterou mu způsobil malíř Joliz. Rozhodne se odejít z Paříže, ale ještě předtím s kamarády vykrade theologickou fakultu.\n\nFrantišek je na útěku, toulá se po Francii. Na pokraji sil zavítá ke dvoru vévody Orleánského, králova bratrance. Okouzlí celé vévodství svým vtipem a básněmi a stane se vévodovým básníkem.\n\nU vévodova dvora se zamiluje do krásné šestnáctileté italky Leonory. Myslí si, že je šťastný a v bezpečí, ale jeho zločin pronikl i sem. Dostává zprávu, že jeho přítel, který se také účastnil vyloupení theologické fakulty, bude popraven. Odjíždí okamžitě do Paříže, kde sleduje jeho smrt. Vrací se na zámek smutný, ale oddává se Leonoře. Osud je k němu však opět tvrdý – Leonora umírá na zápal plic. Nemoc si přivodila sama, když vyběhla v noci do deště, aby se nachladila, nemusela se vracet do Itálie a mohla zůstat s Františkem.\n\nFrantišek odchází. Tam baví lidi, tu provede nějakou tu lumpárnu. A jednoho dne se ocitne ve vězení za údajné znásilnění a za krádež. Františka čeká poprava, ale díky králově dceři dostane milost. Přichází ke dvoru Jana Bourbonského, který se marně snaží napodobit vznešenost dvora vévody Orleánského, proto přijímá Františka jako básníka. Zde František potkává biskupa Tybalta d'Aussigny, který ho podezřívá z krádeže v theologické fakultě. František utíká, ale biskup ho krátce na to dopadne, nechává mučit a odsuzuje k smrti. Opět zasáhne štěstěna, František je znovu omilostněn. Nějakou dobu se skrývá na statku strýce Villona, než je jeho zločin promlčen. \n\nZničený a zestárlý prožitými útrapami se vrací do Paříže. Potkává Kateřinu, obklopenou dětmi a očividně nešťastnou v manželství s Noelem. Noel však umírá a František doufá v lepší budoucnost. Náhodou se připlete do rvačky a je znovu odsouzen k smrti. Jeho právník však poukáže na chybu v procesu a Františkovým trestem je \"pouze\" vyhnání z Paříže na dlouhých 10 let.\n\nJe mrazivá noc, sněží a František se zdravím podlomeným tuberkulózou opouští brány milovaného města…\n"}
{"id": "175083", "url": "https://cs.wikipedia.org/wiki?curid=175083", "title": "Himara", "text": "Himara\n\nHimara ( také ) je město ležící v Albánii. \n\nNachází se mezi městy Saranda a Vlora a je osídleno převážně řeckou menšinou. Mnozí obyvatelé města v 90. letech minulého století odešli hledat práci do sousedního Řecka a proto bylo město ještě nedávno vylidněné. Až v posledních letech se z něj stalo klidnější letovisko.\n\nKromě modernějšího centra u pobřeží, stojí za návštěvu stará část Himara na návrší asi 2 km severně. Nedotčené historické památky, zejména kostelíky a spleť uliček, sice nejsou v příliš dobrém stavu, ale právě proto naprosto autentické. Z terasy na vrcholu jsou nádherné výhledy směrem k moři.\n"}
{"id": "175085", "url": "https://cs.wikipedia.org/wiki?curid=175085", "title": "Druhá bitva u Syrty", "text": "Druhá bitva u Syrty\n\nDruhá bitva u Syrty byla námořní bitvou druhé světové války ve Středozemním moři. Bitva se uskutečnila odpoledne 22. března 1942 v Syrtském zálivu mezi italským a spojeneckým námořnictvem.\n\nProtože „únorový“ konvoj na Maltu skončil nezdarem a na ostrově začaly docházet potraviny, munice a palivo, byl Andrew Cunningham nucen vyslat další konvoj \"MW-10\", který vyplul z Alexandrie 20. března:\n\n22. března ráno objevil britský konvoj německý letecký průzkum. Z letišť na Krétě a Kyrenaice odstartovala letadla k útokům na konvoj, které trvaly až do večera. Také italské hladinové lodě vypluly.\n\nO vyplutí italských lodí se Vian dozvěděl od ponorky HMS \"P36\". Reorganizoval svoje síly do šesti skupin, které měly operovat nezávisle a odrážet případné útoky na konvoj.\n\nVe 14:10 spatřil křižník \"Euryalus\" lodě Paronovy skupiny. Všechny britské lodě začaly vypouštět kouřovou clonu, konvoj se přesunul k jihu a ze severu ho chránily eskortní skupiny. Ve 14:36 začaly italské lodě palbu a britské palbu opětovaly ve 14:56. Ani jedna strana nedosáhla žádného zásahu.\n\nKrátce po 15 hodině obrátil Parona k severu, aby vylákal britské lodě k Iachinově skupině. Britové ho však nenásledovali.\n\nV 16:30 se oba italské svazy spojily a zamířily na jihozápad, aby konvoji odřízly cestu k Maltě.\n\nV 16:40 na sebe oba nepřátelské svazy opět narazily. Britské lodě opět vypouštěly kouřovou clonu a ta spolu se špatnými klimatickými podmínkami ztěžovala oběmama stranám míření. V důsledku toho došlo pouze k několika úspěšným zásahům. Na italské straně byl zasažen křižník \"Giovanni dalle Bande Nere\" a bitevní loď \"Littorio\", na které však nebyly způsobeny žádné škody. Na britské straně byly zasaženy křižníky \"Cleopatra\" a \"Euryalus\" a torpédoborce \"Kingston\", \"Havock\" a \"Lively\". Všem lodím se však podařilo doplout do přístavu.\n\nOkolo 19:00 Iachino obrátil na sever a z obavy před nočním bojem odplul z bojiště. A to i přesto, že na \"Littoriu\" už byl nainstalován radar.\n\nPo setmění opustila kvůli nedostatku paliva většina Vianova svazu konvoj a odplula zpět do Alexandrie. U konvoje zůstaly křižníky \"Carslile\" a \"Penelope\", torpédoborce \"Legion\", \"Havock\", \"Kingston\" a 6 eskortních torpédoborců. Protože se konvoj zdržel bitvou a nestihl doplout na Maltu v noci, musel ráno očekávat letecké útoky. Nákladní lodě se proto rozptýlily, aby snížily riziko objevení.\n\nLuftwaffe však neponechala nic náhodě. Dopravní loď \"Clan Campbell\" byla potopena 50 mil jižně od Malty. Tanker \"Breconshire\" byl zasažen 8 mil od Malty, ale podařilo se mu doplout k Maltě a v zálivu Marsaxlokk najel na břeh. Zde se z něho dokonce podařilo vyčerpat část nákladu. \"Talabos\" a \"Pampas\" dopluly 23. března do přístavu. Během dalších náletů byly oba stejně jako tanker \"Breconshire\" potopeny.\n\nZ celkového nákladu 26 000 tun se podařilo dopravit asi pětinu plus asi 1000 tun nafty z \"Breconshire\". Během dalších náletů na Maltu byl potopen torpédoborec \"Legion\" a ponorka \"P39\". Navíc torpédoborec HMS \"Southwold\" najel u Malty na minu.\n\nKapitán Vian byl krátce po této bitvě povýšen do šlechtického stavu.\n\nItalové se z úspěchu dlouho neradovali. 24. března se v bouři potopily torpédoborce \"Scirocco\" a \"Lanciere\".\n"}
{"id": "175089", "url": "https://cs.wikipedia.org/wiki?curid=175089", "title": "Parliament House (Canberra)", "text": "Parliament House (Canberra)\n\nParliament House je nové sídlo australského parlamentu, stojící na vrcholku kopce \"Capital Hill\" v hlavním městě Austrálie Canbeře. Nachází se nedaleko staré budovy parlamentu z roku 1927.\n\nV roce 1980 vypsala tehdejší vláda na stavbu Nového parlamentu výběrové řízení, které vyhrál italský architekt Romaldo Giurgola žijící v Americe. Nová budova parlamentu byla otevřena roku 1988 při příležitosti dvoustého výročí osídlení Austrálie Angličany. Akt otevření provedla sama královna Alžběta II.\n\nCharakteristickým znakem budovy je obrovský, 81 metrů vysoký ocelový stožár pro vztyčení vlajky. Vstupní nádvoří zdobí mozaika\" \"Sen o vačici a klokanovi\" \"od Michaela Nelsona Jagamarry, vytvořená v duchu tradičního domorodého umění. \n\nV samotné budově je:\n\n"}
{"id": "175091", "url": "https://cs.wikipedia.org/wiki?curid=175091", "title": "Sweet Child O' Mine", "text": "Sweet Child O' Mine\n\nSweet Child O' Mine je píseň skupiny Guns N' Roses vydaná v roce 1987 na albu \"Appetite for Destruction\". Singl vyšel ve stejném roce a stal se prvním singlem kapely, který se dostal na první místo žebříčku Billboard Hot 100. Mnoho rockových fanoušků považuje Sweet Child O' Mine za nejlepší skladbu skupiny a Slashovo sólo za nejlepší kytarový riff všech dob. Uvádí se také, že Sweet Child O'Mine je jednou z mála písní kterou lze rozpoznat po zahrání pouhých prvních třech tónů.\n\nPíseň oficiálně napsali Guns N' Roses jako celek, konkrétně obsahuje Slashův riff, Axlův text, Izzyho akordy a Duffovy basy. Předpokládá se, že píseň je o Axlově tehdejší přítelkyni Erin Everly.\n\nBývalý kytarista kapely Slash se o písní vyjadřoval negativně kvůli jejímu původu, protože ji původně hrál jen z legrace. Když se Slash a Steven Adler rozcvičovali, hrával Slash „cirkusový“ riff a dělal na Adlera grimasy. Adler jej požádal, aby zahrál riff znovu, Izzy Stradlin napsal akordy. Axla Rose píseň zaujala a začal zpívat text, který dříve napsal jako báseň. V rozhovoru pro Hit Parader v roce 1988 řekl McKagan:\n\nVideoklip zobrazuje kapelu obklopenou členy štábu rozehrávající se v opuštěném divadle. Ve videoklipu se také objevují přítelkyně některých členů kapely. Videoklip byl extrémně úspěšný na MTV a pomohl kapele dostat se do mainstreamových rádií.\n\nVe snaze udělat ji prodejnější na MTV a v rádiích byla píseň zkrácena z 5:56 na 4:20 minuty vynecháním Slashova sóla. Toto rozhodnutí vyvolalo hněv členů kapely, Axl Rose v rozhovoru pro Rolling Stone v roce 1989 řekl: „Nesnáším sestříhanou verzi Sweet Child O' Mine. Rádia řekla, 'dobře, ale váš zpěv jsme nevystřihli.' Mou oblíbenou částí je ale Slashovo sólo, to je nejsilnější část písně. Nebyl důvod jej vystřihnout, kromě vytvoření více místa pro reklamu, aby získali majitelé stanic více dolarů. Když se k vám dostane osekaná verze Paradise City, půlka Sweet Child O' Mine, nebo sestříhaná Patience, je to podvod.“\n\nV květnu 2006 prozradil Axl Rose, že původní nápad byl udělat videoklip o obchodu s drogami. Videoklip měl zobrazovat Asiatku cestující se svým dítětem do ciziny a na konci by se ukázalo, že dítě je mrtvé a plné heroinu. Geffen Records ale tento koncept odmítl.\n\nPíseň se umístila na 37. místě v anketě časopisu Guitar World „100 Greatest Guitar Solos“. V žebříčku časopisu Blender „500 Greatest Songs Since You Were Born“ se umístila pátá a v žebříčku časopisu Rolling Stone „500 Greatest Songs of All Time“ skončila na 196. místě. Časopis Q umístil píseň na šesté místo v žebříčku „100 Greatest Guitar Tracks“. Čtenáři časopisu Total Guitar označili slavný úvodní riff za nejlepší riff všech dob.\n"}
{"id": "175103", "url": "https://cs.wikipedia.org/wiki?curid=175103", "title": "CIECH Cargo", "text": "CIECH Cargo\n\nCIECH Cargo Sp. z o.o., do roku 2015 TRANSODA Sp. z o.o., (VKM: TRSOD) je železniční dopravce provozující nákladní drážní dopravu v Polsku. Společnost se sídlem v Inowrocławi je vlastněna společností Soda Polska Ciech náležející do chemického holdingu Ciech. V roce 2015 měla společnost na trhu polské nákladní železniční dopravy podíl 0,87 % (podle čtkm).\n\nSpolečnost vznikla vyčleněním vlečkového provozu chemických závodů Soda Mątwy k 1. květnu 2000 a zpočátku se zabývala pouze obsluhou vlečky mateřské společnosti. Po získání koncese pro provozování nákladní drážní dopravy v roce 2002 se společnost začala zabývat i nákladní dopravou na síti PKP Polskie Linie Kolejowe, od roku 2003 na základě licence (po změně legislativy). V roce 2006 se TRANSODA sloučila se společností Jantrans Janikowo (dcera chemických závodů Zakłady Sodowe JANIKOSODA SA) při zachování původního názvu.\n\nFirma tak byla vlastněna společnostmi Inowrocławskie Zakłady Chemiczne SODA MĄTWY S.A. (podíl 64,73 %) a Zakłady Sodowe JANIKOSODA SA (35,27 %). V roce 2007 došlo ke sloučení obou vlastníků do jedné společnosti s názvem Soda Polska Ciech, takže Transoda má již jen jednoho vlastníka.\n\nPrvní pravidelně provozovanou relací se stala přeprava vápence v relaci Wapienno (podnik Lafarge Cement) – Inowrocław Chemia (SODA MĄTWY). Dále se firma začala zabývat přepravou sody produkované mateřskými závody v Inowrocławi a Janikowě do přístavů Gdańsk a Gdynia a do skláren v Jarosławi, Częstochowé a Sandomierzi. V roce 2009 společnost rozšířila cílové stanice svých vlaků o Kędzierzyn Koźle a Racibórz. Zahájila také přepravy do pohraniční stanice Międzylesie, odkud vlaky směřující do Česka přebírají lokomotivy českého dopravce.\n\nSvou činnost firma zahájila s motorovými lokomotivami řady SM42 (č. 2541) a T448p (č. 051, 052 a 090) určenými především pro posun. Stroje řady T448p jsou však používány i ve vlakové dopravě, především při přepravě vápence z Wapienna, neboť podstatná část této trasy není elektrizována.\n\nJako první polský soukromý dopravce pak Transoda začala používat také elektrické lokomotivy zahraniční produkce. Jednalo se nejdříve o lokomotivu 130.041 společnosti SD - Kolejová doprava, kterou si Transoda pronajala prostřednictvím českého dopravce Viamont již v roce 2004. O rok později si Transoda přímo od Viamontu pronajala ještě lokomotivu 130.049. U Transody byly tyto dva stroje označeny ET11-001-23 a ET11-002-23. Jejich provoz v Polsku skončil v roce 2009, kdy byla 130.041 vrácena zpět majiteli, druhá byla vrácena již dříve.\n\nOd roku 2006 si pak Transoda pronajímá elektrickou lokomotivu označenou ET23-001-23, což je originální stroj 181.009 Českých drah. V roce 2008 k ní přibyly další dvě lokomotivy 181.028 a 181.107.\n\nOd roku 2010 si Transoda pronajímá od slovenské společnosti ZOS Zvolen lokomotivu S200-530, což je stroj české řady 770.\n\n"}
{"id": "175105", "url": "https://cs.wikipedia.org/wiki?curid=175105", "title": "Starý patriciát", "text": "Starý patriciát\n\nPod pojmem starý patriciát (řidčeji radní patriciát) se obvykle rozumí ekonomicky, politicky a sociálně silná skupina měšťanů, kteří zásadním způsobem ovládali Staré Město pražské a Brno ve 13. a 14. století. Moc těchto městských rodů vzešla z podnikatelských aktivit během procesů vrcholně středověké transformace ve 13. století. Jednalo se především o rody německého původu, které byly navzájem příbuzensky propojeny. Jako starý se tento patriciát označuje v kontrastu s patriciátem, který se vytvořil ve větších českých městech v průběhu 14. až 15. století, jehož moc vycházela z jiných zdrojů a který již byl etnicky většinou českého původu.\n\nBěhem transformačních procesů, které v českých zemích proběhly především ve 13. století a ve svém důsledku přetvořily raně středověký přemyslovský stát ve stát vrcholně středověký, vzniklo dostatečné množství příležitostí, které pomohly schopným jedincům akumulovat nezvyklé množství hmotného bohatství a zároveň získat společenské postavení spojené s výkonem moci. V některých českých městech se vytvořila skupina měšťanských rodů, u kterých se předpokládá, že své bohatství získaly z podnikatelské činnosti spojené s nálezy drahých kovů a z činnosti spojené se zakládáním nových měst. Dalším zdrojem jejich zisků mohla být obchodní činnost zdárně se rozvíjející spolu s vytvořením a rozšířením horních společenských vrstev ochotných platit za dovážené luxusní zboží. Vedle toho je pravděpodobné, že částečně nově vznikající starý patriciát těžil i z finančních transakcí a půjček a podílů na kutnohorských atd. dolech a mincovnách. Přestože jednotlivé rody sídlily v určitém městě, je zřejmé, že se jejich podnikatelská a obchodní činnost často rozvíjela po celém území českého státu. Výrazné jsou především vazby pražského patriciátu na kutnohorské podnikání. \n\nNa Starém Městě pražském mezi nejdůležitější patricijské rody patřili Olbramovci, Velflovci, Kokotovci, Volframovci, rod Od Kamene, Rokczaneři, Štukové, Beneschaweři, rod z Chebu a některé další.\n\nVelká část starého patriciátu pravděpodobně časem ustala s obchodními aktivitami a stali se z nich v podstatě rentiéři, kteří žili z pronajímání stavebních parcel nebo domů na nich vystavěných ostatnímu obyvatelstvu. Tato ekonomická, ale i právní převaha (vlastník domu či parcely, ze které platil rentu, nemohl s těmito volně disponovat) vedla k v podstatě závislému postavení chudších obyvatel měst na těchto patriciích.\n\nJednotlivé patricijské rody podporované svými klienty často bojovaly i násilnými prostředky o moc ve městě a o účast na městské radě nebo i městské obci. Obvykle, jak je prokázáno především opět v Praze, drželi pevně ve svých rukou i obsazení úřadu rychtáře.\n\nNa počátku 14. století se patricijské rody cítily natolik silné, že se požadovaly i účasti na celozemské vládě. Už za Václava II. někteří jejich členové seděli v královské radě. Po roce 1306 jejich vliv na celozemské záležitosti posílil. Z důvodů kodifikace svého postavení (tak, jak se ho dostalo domažlickými dohodami šlechtě v roce 1318) patriciát podnítil nakonec neúspěšnou vzpouru proti Janu Lucemburskému v roce 1319. Po tomto pokusu se patriciát jako celek nadále na celozemské moci nepodílel a po příchodu Janova syna Karla do Čech i jeho moc v Praze poklesla.\nStarý patriciát zanikl během pravděpodobně 2. poloviny 14. století. Částečně tyto staré rody vymřely, část z nich si zakoupila statky na venkově, kam postupně přesunuly svoji působnost a postupně splynuly s místní šlechtou. V Brně přišel starý patriciát o moc převratem v roce 1363.\n\n"}
{"id": "175106", "url": "https://cs.wikipedia.org/wiki?curid=175106", "title": "Skupinová dynamika", "text": "Skupinová dynamika\n\nSkupinová dynamika je souhrnný název pro procesy, které mají vliv na skupinové dění. Je složena z mnoha prvků, které se neustále mění a navzájem ovlivňují. Poprvé s tímto pojmem přišel v roce 1943 Kurt Lewin.\n\n\n\n\n\n\n\n"}
{"id": "175108", "url": "https://cs.wikipedia.org/wiki?curid=175108", "title": "Doprava v Berlíně", "text": "Doprava v Berlíně\n\nBerlín jako německé hlavní město má vybudovanou rozsáhlou dopravní infrastrukturu, sloužící jak městské, tak i dálkové dopravě.\n\nBerlín je napojen na celoněmeckou i evropskou síť dálnic. Kolem Berlína vede vnější, zcela uzavřený dálniční okruh; vnitřní okruh byl plánován; vznikl však jen v západní části města a v blízké budoucnosti zřejmě jeho dobudování nebude zrealizováno. \n\nZ okruhu (A10) vychází mnoho dálnic (A111, A113, A114, A115), tyto vedou do centra Berlína. Mnoho dalších pak z okruhu naopak vede na druhou stranu, tj. do dalších německých významných měst.\n\nKromě toho má též město díky poválečné přestavbě mnoho širokých, rovných a dlouhých ulic, což do jisté míry eliminuje dopravní zácpy. \n\nŽelezniční spojení je uspokojivé; do města vede mnoho rychlíkových spojů a též i linek ICE. S dálkovou železniční dopravou je do značné míry propojen S-Bahn, berlínský systém městské železnice.\n\nV hlavním městě Německa Berlíně až do roku 2006 bylo vždy mnoho nádraží, ale dominující hlavní, ústřední nádraží nikdy neexistovalo. Železniční spojení s německými městy a oblastmi přejímalo vždy více nádraží, která obstarávala spojení paprskovitě různými směry (a byla spolu spojena městskou dráhou S-Bahn). \n\nBěhem rozdělení města v jistém smyslu roli hlavního nádraží převzalo nádraží Berlin Zoologischer Garten v Západním Berlíně a Ostbahnhof ve Východním Berlíně. Největší berlínské nádraží je Berlin Hauptbahnhof (hlavní nádraží) otevřené v květnu 2006 na místě bývalého \"Lehrter Bahnhof\". \"Berlin Hauptbahnhof\" je též považováno za největší nádraží Evropy. \n\nDalší významná nádraží jsou Ostbahnhof, Spandau, Südkreuz a Gesundbrunnen. Slavné a dříve velmi významné nádraží Berlin Zoologischer Garten (stejně jako Berlin Ostbahnhof) ztratilo po otevření nového hlavního nádraží svůj význam a slouží nyní pouze městské a regionální dopravě. Na železniční dopravu je též i velmi fixován S-Bahn, berlínský systém městské železnice.\n\nBerlín momentálně disponuje třemi letišti: Tempelhof, Tegel a Schönefeld. První dvě, ležící uvnitř města (v bývalém Západním Berlíně, s historií z blokády), mají být v budoucnosti uzavřena ve prospěch (dříve východoberlínského a po sjednocení méně využívaného) letiště Schönefeld, ležícího na jihovýchod od Berlína, které má být rozšířeno.\n\nSíť městské hromadné dopravy patří k nejhustším mezi evropskými městy; po sloučení obou částí města byla propojena (převážně tedy metro a autobusy) a dále rozšířena. Městskou dopravu zajišťují v Berlíně následující druhy dopravy:\n\n\nHlavním dopravcem je společnost BVG; ve všech dopravních prostředcích platí jednotný tarifní systém, tj. lze mezi nimi přestupovat s jedinou jízdenkou.\n\nBerlín je protkán sítí kanálů a průplavů; ty spojují řeky Havolu a Sprévu s dalšími a také i s vzdáleným Baltským a Severním mořem. \n\nNejvětším berlínským přístavem je Westhafen ve čtvrti Mitte, jehož plocha činí 173 000 m². Přístav se rozkládá na křižovatce několika kanálů (Schifffahrtskanal, Westhafenkanal a Hohenzollernkanal). Lodě sem převážejí většinou těžké zboží a obilí. Dalšími významnými přístavy jsou Südhafen (rozloha 103 000 m²) a Osthafen (57 500 m²).\n\nV posledních letech si získala velkou oblibu nejen mezi turisty i doprava něčím, co připomíná rikšu - jízdní kola, která pojmou mimo řidiče ještě dvě další osoby; jezdí zejména v centru (mimo zimních měsíců).\n"}
{"id": "175113", "url": "https://cs.wikipedia.org/wiki?curid=175113", "title": "Babelka řezanovitá", "text": "Babelka řezanovitá\n\nBabelka řezanovitá (\"Pistia stratiotes\") je druh jednoděložných rostlin z čeledi árónovité (\"Araceae\"). Rod babelka (\"Pistia\") obsahuje podle pojetí většiny současných autorů pouze 1 druh: babelka řezanovitá (\"Pistia stratiotes\"), i když se jedná o druh dosti variabilní.\n\nJedná se o volně plovoucí vodní rostlinu s výběžky, které slouží k vegetativnímu rozmnožování. Je jednodomá s jednopohlavnými květy. Listy jsou jednoduché, téměř až zcela přisedlé, uspořádané do výrazné růžice. Čepele listů jsou obvejčité až lopatkovité, 2-15 cm dlouhé, světle zelené až sivozelené, na bázi tupé až zaokrouhlené, na špici uťaté, zaokrouhlené, někdy vykrojené, žilnatina je skoro souběžná. Květy jsou v květenstvích, ve ztlustlých klasech, někdy se tento typ květenství nazývá palice, která je více než do poloviny srostlá s toulcem, květenství je umístěno mezi listy. Květenství podepřeno nápadným listenem, který tvoří toulec, který je nazelenalý až bělavý, dole svinutý, na vnější straně je pýřitý. Naspodu palice je jeden přeslen samčích květů, při vrcholu je izolovaný samičí květ. Okvětí chybí. Tyčinky jsou 2. Gyneceum je složeno z 1 plodolistu, je monomerické, semeník je svrchní. Plody jsou dužnaté, jedná se o bobuli, která je zpočátku zelená, za zralosti pak světle hnědá.\n\nBabelka řezanovitá je dnes rozšířena v tropech až subtropech celého světa, ne všude je však původní.\n\nV Česku se jedná o nepůvodní druh. Jen zcela ojediněle a přechodně zplaňuje i do volné přírody.\n\n2n=28 (diploid)\n\n\n\n \n"}
{"id": "175118", "url": "https://cs.wikipedia.org/wiki?curid=175118", "title": "Roger Martin du Gard", "text": "Roger Martin du Gard\n\nRoger Martin du Gard [\"rožé marté dy gár\"] (23. března 1881, Neuilly-sur-Seine – 22. srpna 1958, Bellême) byl francouzský prozaik a dramatik, nositel Nobelovy ceny za literaturu za rok 1937.\n\nRoger Martin du Gard se narodil roku 1881 v pařížském předměstí Neuilly-sur-Seine v konzervativní katolické rodině prosperujícího advokáta. Roku 1906 dokončil studia na \"École des Chartres\" v Paříži, která vychovávala archiváře a odborníky v oboru paleografie a dějin a umění středověku. Vystudované archivnictví výrazně poznamenalo jak jeho pozdější literární rukopis vyznačující se střízlivým a jednoduchým stylem, tak i způsob jeho tvůrčí práce založený na přísných a vědeckých pracovních metodách, které ho nutily před započetím psaní shromažďovat co možná nejúplnější a nejpřesnější dokumentaci.\n\nSvé vystudované profesi se ale Martin du Gard nadále nevěnoval, neboť se začal intenzivně zabývat vlastní literární tvorbou. Nejprve začal pracovat na románu \"Život světce\" o životě kněze, ale od svého záměru nakonec upustil a nedokončené dílo zničil. Zanedlouho poté (roku 1908) vydal vlastním nákladem svůj literární debut, román \"Stát se!\" o umělci neschopném realizovat své umělecké plány. Kniha byla poměrně dobře přijata, přesto se k ní Martin du Gard stavěl dosti kriticky. Jeho přílišná sebekritičnost vedla i ke zničení jeho dalšího díla, kterým měl být román \"Marise\", příběh ženy pojatý chronologicky od jejích dívčích let až po stáří. Pouze menší část románu autor uveřejnil roku 1910 pod názvem \"Jedna z nás\".\n\nV následujícím období se Martin du Gard plně věnoval práci na své nové knize \"Jean Barois\", ve kterém se snažil vyřešit rozpor mezi tradiční vírou a pozitivistivkou vědou. Román vyšel roku 1913 také díky doporučení André Gida. Martin du Gard se stal jedním ze spolupracovníků Gidovy skupiny \"La Nouvelle Revue Française\" (NRF) , která se hlásila k novému klasicismu a hodlala uvádět kvalitní literární díla bez snahy o podporu nějaké literární doktríny, a André Gide se stal jeho blízkým přítelem.\n\nPo vypuknutí první světové války byl Martin du Gard povolán k automobilové jednotce. Bojů se sice přímo nezúčastnil, ale při svých cestách po frontě se přesvědčil o nesmyslnosti a hrůze války. Tyto zkušenosti nezůstaly bez ohlasu v jeho literární práci a Martin du Gard byl také mezi prvními, kteří schvalovali protiválečné postoje Romaina Rollanda.\n\nPo skončení války pracoval Martin du Gard krátce v divadle. Brzy se však, unaven pařížským divadelním životem, odstěhoval na statek \"Le Tertre\" v Normandii poblíž Bellême. Zde od roku 1920 začal pracovat na svém nejvýznamnějším díle, rozsáhlém osmisvazkovém románovém cyklu \"Thibaultové\", k jehož napsání mu byla vzorem \"Vojna a mír\" Lva Nikolajeviče Tolstého, kterého velmi obdivoval, a také \"Jan Kryštof\" Romaina Rollanda. V tomto \"románě-řece\" (jak se také takováto díla označují) zobrazil Martin du Gard společenský život ve Francii na přelomu 19. a 20. století, v době před první světovou válkou a především během ní. Prvních šest částí bylo vydáno v rychlém sledu v letech 1922 až 1929 a jako kronika soukromého života měšťácké rodiny se pohybují především v psychologické a morální rovině. Další svazek s názvem \"Léto 1914\" však vyšel až roku 1936. Práce na tomto díle byla pozdržena jednak autorovou autonehodou z roku 1931, při které se zranil a byl delší dobu upoután na lůžko, jednak (a to především) změnou autorovy koncepce cyklu. Nástup fašismu a nebezpečí nového válečného konfliktu vedlo Martina du Garda k přesvědčení, že se nemůže věnovat jen líčení izolovaných citových a morálních problémů, protože člověk je součástí společnosti, která ovlivňuje jeho osud. Proto spálil již hotový sedmý díl s názvem \"Příprava\" a napsal díl nový, ve kterém problémy individuálních úzkostí ustoupily do pozadí před politickými a sociálními problémy. První světová válka, která měla být v původní koncepci jen stručnou epizodou, se tak stala vrcholným bodem díla, ve kterém jsou sedmý a závěrečný osmý svazek z roku 1940 delší než prvních šest částí dohromady. Především za \"Léto 1914\" a \"„za uměleckou sílu a pravdu, s níž v románovém cyklu Thibaultové zachytil lidské konflikty a významné aspekty současného života“\" (citace z odůvodnění Švédské akademie) obdržel Martin du Gard roku 1937 Nobelovu ceny za literaturu.\n\nObdobí druhé světové války strávil Martin du Gard v Nice. Po dokončení \"Thibaultů\" nevydal již kromě \"Poznámek o André Gidovi\" (1951) a \"Životopisných vzpomínek\"(1955) žádné jiné dílo. Přes deset let pracoval na svém posledním románu \"Podplukovník de Maumort\", který zůstal nedokončený, když roku 1958 zemřel.\n\nMartinu du Gardovi byla často upírána originalita. Například Georges Duhamel mu vytýkal, že jen opakuje to, co již předcházející velcí romanopisci o člověku řekli, a André Gide zase tvrdil, že v době, kdy na francouzský román mají velký vliv Proust, Joyce a Kafka, budí Martin du Gard dojem, že jde proti proudu. Roger Martin du Gard je však mnohem modernější, než mnozí spisovatelé, kteří svou originalitu obětovali literární módě. Snažil se objasnit velké problémy své doby bez jejich zjednodušování či zatemňování. Ve svých dílech rozvíjel filozofické a estetické úvahy o možnostech skutečného poznání světa a nalezení smyslu života. Dospěl k poznání nutnosti boje za lidské hodnoty, pravdu a za znovunalezení ztracené velikosti a důstojnosti člověka. Jeho díla se staly dokumentem zachycujícím politickou a sociální krizi své doby a jsou vrcholem postbalzakovského románu ve Francii,\n\n\n\n\n"}
{"id": "175120", "url": "https://cs.wikipedia.org/wiki?curid=175120", "title": "Pearl S. Bucková", "text": "Pearl S. Bucková\n\nPearl Comfort Sydenstricker Bucková (čínské jméno 赛珍珠, pinyin: Sai Zhenzhu) (26. června 1892, Hillsboro, Západní Virginie – 6. března 1973, Danby, Vermont) byla americká spisovatelka, nositelka Nobelovy ceny za literaturu za rok 1938.\n\nNarodila se v roce 1892 v rodině presbyteriánského misionáře Absaloma Sydenstrickera. Když jí byly tři měsíce, přestěhovali se její rodiče v souvislosti se svým novým misijním posláním do Čen-ťiangu v Číně, kde následně strávila s několika přestávkami věnovanými studiu v USA téměř čtyřicet let. Čínsky se naučila dříve než anglicky a považovala čínštinu za svůj rodný jazyk. Kromě jazykových znalostí se důvěrně seznámila s životem prostých čínských lidí, což později využila v své literární tvorbě. Její život v Číně však nebyl vždy idylický, Když byla ještě dítě, musela její rodina prchnout před násilím účastníků povstání boxerů, kteří propagovali nenávist vůči evropské kultuře představované pro ně nejen kolonialismem, ale i křesťanstvím a misionáři.\n\nZákladní vzdělání získala od své matky, která milovala literaturu, a od konfuciánského učence pana Kunga, který působil jako její vychovatel. V patnácti letech byla poslána do školy v Šanghaji, aby se připravila na další studia. Roku 1910 pak odjela do USA studovat psychologii na \"Randolph-Macon Woman's College\". Po promoci se roku 1914 vrátila do Číny, kde působila jako učitelka v presbyteriánských misiích a starala se o svou těžce nemocnou matku.\n\nDne 13. května roku 1917 se provdala za zemědělského experta Johna Lossinga Bucka a pracovala pro něj jako tlumočnice. Roku 1920 se s manželem přestěhovala do Nankingu, kde učila na místní univerzitě anglickou a americkou literaturu. Roku 1921 se jí narodila dcera Carol, trpící od narození fenylketonurií, kvůli které se její duševní vývoj zastavil na úrovni čtyř let. Roku 1925 adoptovala s manželem dívku Janice (ta však později přijala příjmení Walshová podle druhého manžela své adoptivní matky). Roku 1926 se Pearl Bucková nakrátko vrátila do USA, aby zde získala akademickou hodnost v oboru literatury na Cornellově univerzitě.\n\nSvou literární činnost, ve které se inspirovala svou dokonalou znalostí čínského prostředí, zahájila psaním povídek pro časopisy. Brzy pak vydala svůj první román \"Východ a západ\" (1930). Světově se proslavila již svým druhým románem \"Dobrá země\" z roku 1931, který byl o rok později odměněn Pulitzerovou cenou. Kniha se stala prvním dílem její trilogie \"Hliněný dům\", jejímiž další dvěma díly jsou romány \"Synové\" (1932) a \"Rozdělený dům\" (1935).\n\nRoku 1934 byla s manželem donucena kvůli občanské válce opustit Čínu a vrátit se přes Japonsko do USA. Ještě téhož roku pak skončilo jejich manželství rozvodem. 11. června roku 1935 se znovu provdala za svého vydavatele a prezidenta \"John Day Publishing Company\" Richarda J. Walshe, se kterým adoptovala dalších šest dětí. V tomtéž roce se celá jejich rodina přestěhovala na šedesátiakrovou, sto let starou usedlost \"Green Hills Farm\" v Pennsylvanii, kde strávila dalších třicet devět let svého života.\n\nVe své literární práci byla i nadále velice úspěšná. Za svého života napsala více než sto prací a její knihy měly značný vliv ma postoj americké veřejnosti k čínské problematice. Svými příběhy z čínského venkova, které však mají spíše charakter zábavné literatury než děl s hlubokou společenskou analýzou, objevila pro čtenáře celého světa nový, do té doby téměř neznámý svět. Velký ohlas získala i její životopisná díla o osudech jejích rodičů, která vyšla roku 1936 pod názvem \"Exil\" a \"Bojující anděl\". Roku 1938 obdržela Nobelovu ceny za literaturu \"„za její bohaté a přesvědčivé epické líčení života čínských sedláků a za mistrovská díla životopisná“\" (citace z odůvodnění Švédské akademie).\n\nByla literárně velice plodná i po roce 1938. Námětem jejích prací se kromě vztahů mezi Východem a Západem stal také čínsko-japonský konflikt za druhé světové války a problematika postavení ženy jak v Číně, tak i v USA. Americké problematice se věnovala v pěti dílech napsaných pod pseudonymem John Sedges. Komunistický režim Mao Ce-tunga rozhodně odmítla a propagovala demokracii podle amerického vzoru. Pro její aktivity v oblasti boje za práva žen a za rasovou rovnost se její osobou zabývala po léta FBI.\n\nZemřela roku 1973 v Danby ve Vermontu a pochována je v \"Green Hills Farm\".\n\n\n"}
{"id": "175125", "url": "https://cs.wikipedia.org/wiki?curid=175125", "title": "MGB", "text": "MGB\n\nZkratka MGB může být označením:\n\n"}
{"id": "175127", "url": "https://cs.wikipedia.org/wiki?curid=175127", "title": "Grand Prix Japonska 1999", "text": "Grand Prix Japonska 1999\n\nGrand Prix Japonska 1999 byl závod Formule 1, který se uskutečnil 31. října na okruhu Suzuka v prefektuře Mie v Japonsku. Byl to šestnáctý a poslední závod sezóny 1999. Jednalo se o poslední závod bývalého mistra světa Damona Hilla.\n\n\n\n\n\n"}
{"id": "175129", "url": "https://cs.wikipedia.org/wiki?curid=175129", "title": "Saint-John Perse", "text": "Saint-John Perse\n\nSaint-John Perse (vlastním jménem Alexis Léger) (* 31. května 1887 - 20. září 1975) byl francouzský diplomat a básník, nositel Nobelovy ceny za literaturu za rok 1960 za evokativní imaginárnost ve svých dílech.\n\n"}
{"id": "175131", "url": "https://cs.wikipedia.org/wiki?curid=175131", "title": "HMS Havock (H43)", "text": "HMS Havock (H43)\n\nHMS Havock byl britský torpédoborec třídy \"H-class\", který sloužil u Royal Navy během druhé světové války. Stavba začala 15. května 1935 v loděnici William Denny, Brothers and Company, Limited v Dumbarton ve Skotsku. Na vodu byl spuštěn 7. července 1936 a do služby byl přijat 18. ledna 1937.\n\n\n6. dubna 1942 \"Havock\" při plavbě z Malty do Gibraltaru najel v Sicilském průlivu u města Kelíbíja (u mysu Bon) na břeh a byl opuštěn. Posádku internovali Francouzi za nelidských podmínek na Sahaře. Později vrak torpédovala italská ponorka \"Aradam\".\n"}
{"id": "175133", "url": "https://cs.wikipedia.org/wiki?curid=175133", "title": "Jasunari Kawabata", "text": "Jasunari Kawabata\n\nJasunari Kawabata (: 川端 康成, \"Kawabata Jasunari\"; 14. června 1899, Ósaka – 16. dubna 1972, Kamakura) byl japonský spisovatel, nositel Nobelovy ceny za literaturu za rok 1968. Byl prvním Japoncem, který získal toto ocenění. \n\nJasunari Kawabata se narodil do rodiny lékaře z Ósaky 14. června 1899. Velmi brzy osiřel, když mu zemřeli oba rodiče, babička, u níž poté žil, a sestra, ještě než dosáhl devíti let života. Poté musel ošetřovat svého smrtelně nemocného dědečka a po jeho smrti žil ve středoškolském internátu. V letech 1920 až 1924 studoval na Tokijské univerzitě klasickou japonskou a anglickou literaturu a severské literatury.) \n\nDo literatury vstoupil ještě za studií ve svých dvaadvaceti letech povídkou \"Šókonsai ikkei\" (1921, Pohled na svátek vítání duší). Za jádro svého díla považoval krátké stručné prózy, kterých napsal přes sto a které souhrnně označoval jako \"Tamagokoro no šósecu\" ((掌の小説, Povídky na dlaň). Usiloval v nich v souladu s neosenzualistickou \"školou nové citlivosti\" (šinkakaku-ha) odmítající naturalismus o vyjádření bezprostředních citového prožitku metodou náznakovosti a symboličnosti. Své práce zveřejňoval nejprve v časopisech \"Šinšičó\" a \"Bungei šundžú\" a později v neosenzualistickém časopise \"Bungei džidai\" (Umělecká éra), který sám roku 1924 založil a ve kterém propagoval nové moderní evropské směry tohoto období jako byl kubismus, dadaismus a expresionismus. On sám se pokoušel nalézt soulad mezi domácí literární tradicí a evropským písemnictvím. Zajímal se o evropské avantgardní autory a rovněž sám překládal z angličtiny. \n\nPo sňatku v roce 1931 se přestěhoval do bývalého samurajského hlavního města Kamakura a zimní období trávil v Zuši. Zabýval se také buddhismem, zejména během druhé světové války, kdy odmítl podporovat oficiální militarismus, cestoval po Mandžusku a věnoval se studiu japonského klasického románu \"Gendži Monogatari\". V Japonsku se brzy stal velmi uznávaným spisovatelem, o čemž svědčí i to, že v letech 1945–1962 byl předsedou japonského PEN klubu. V šedesátých letech začal velmi činný společenský život. Podnikl přednáškové turné v USA a zapojil se do kampaně odsuzující Kulturní revoluci v Číně.\n\nKawabatovo dílo je stylisticky a jazykově vytříbené, vyznačuje se atmosférou nostalgie, výraznou emocionalitou a důrazem na psychologii především ženských postav. Roku 1968 mu byla jako prvnímu Japonci udělena Nobelova cena za literaturu \"\"za jeho vypravěčské umění, které s jemnou citlivostí vyjadřuje podstatu japonské osobitosti\"\" (citace z odůvodnění švédské akademie). Přestože při přebírání této ceny ve svém projevu odsoudil sebevraždu, sám v roce 1972 dobrovolně ukončil svůj z důvodů doposud ne zela jasných. Zemřel na otravu plynem, což jeho rodina dodnes vydává za nehodu.\n\n\n\n\n\n"}
{"id": "175137", "url": "https://cs.wikipedia.org/wiki?curid=175137", "title": "Prefektura Gifu", "text": "Prefektura Gifu\n\nPrefektura Gifu (: 岐阜県, \"Gifu-ken\") je jednou ze 47 prefektur Japonska. Nachází se na ostrově Honšú, v regionu Čúbu. Hlavním městem je Gifu.\n\nPrefektura má rozlohu 10 598,18 km² a k 1. listopadu 2006 měla 2 104 840 obyvatel.\n\nPrefektura Gifu se skládá ze dvou dřívějších provincií Hida a Mino. Oblasti dal jméno Oda Nobunaga během svého tažení za sjednocení Japonska. V minulosti byla oblast dnešní prefektury Gifu centrem výroby mečů pro celé Japonsko. Dnes je zde soustředěn hlavně módní a letecký průmysl.\n\nPrefektura Gifu je jednou z mála japonských prefektur bez přístupu k moři. Sousedí s celkem 7 prefekturami: Aiči, Fukui, Išikawa, Mie, Nagano, Šiga a Tojama.\n\nSeverní oblast Hida je hornatá, leží zde například i Japonské Alpy. V jižní oblasti Mino se nachází velké pláně s ornou půdou. Většina z obyvatel prefektury je soustředěna na jihu poblíž města Nagoja.\n\nV prefektuře Gifu je 21 velkých měst (市, ši):\nV prefektuře leží vesnice Širakawa, která je společně s vesnicí Gokajama z prefektury Tojama zapsána na Seznamu světového dědictví UNESCO (viz Širakawa-gó a Gokajama) pro svou jedinečnou lidovou architekturu.\n\n"}
{"id": "175141", "url": "https://cs.wikipedia.org/wiki?curid=175141", "title": "Eyvind Johnson", "text": "Eyvind Johnson\n\nOlof Edvin Verner „Eyvind“ Johnson (* 29. července 1900 Boden – 25. srpna 1976 Stockholm) byl švédský spisovatel, nositel Nobelovy ceny za literaturu za rok 1974 společně se svým krajanem Harry Martinsonem.\n\nZa román \"Hans nådes tid\" \"(Za časů jeho Milosti)\" mu jako prvnímu byla v roce 1962 udělena Literární cena Severské rady.\n\nJe po něm pojmenovaná Cena Eyvinda Johnsona.\n\n\n"}
{"id": "175142", "url": "https://cs.wikipedia.org/wiki?curid=175142", "title": "Harry Martinson", "text": "Harry Martinson\n\nHarry Edmund Martinson (6. května 1904 Jämshög, Blekinge – 11. února 1978 Stockholm) byl švédský spisovatel, nositel Nobelovy ceny za literaturu za rok 1974 společně se svým krajanem Eyvindem Johnsonem.\nHarry Martison byl synem námořního kapitána. Po otcově smrti matka opustila Harryho (odešla do Kalifornie) a šest dalších sourozenců a děti byly předány do státní péče. Vychodil obecnou školu. V šestnácti letech se stal námořníkem (plavčíkem a později topičem). Kariéru námořníka ukončil v roce 1927 ze zdravotních důvodů. V roce 1929 uzavřel sňatek s Moa Swartzovou, která byla o 14 let starší než on. Ve stejném roce také vydal svou první básnickou sbírku.\n\nZ jeho dětské touhy po cestování se postupně zrodila určitá životní filozofie světového tuláctví, kterou prosazoval v knize cestopisných črt a reportáží s názvem Cesty bez cíle.\n\n\n\n\n\n\n\n"}
{"id": "175147", "url": "https://cs.wikipedia.org/wiki?curid=175147", "title": "Odysseas Elytis", "text": "Odysseas Elytis\n\nOdysseas Elytis (řecky Οδυσσέας Ελύτης) (2. listopadu 1911 Iraklio – 18. března 1996 Athény) byl řecký básník, nositel Nobelovy ceny za literaturu za rok 1979.\n\nNarodil se na Krétě, avšak jeho rodina se roku 1914 odstěhovala do Athén. Studoval práva, která však nedokončil a začal se tedy plně věnovat svým literárním a uměleckým zájmům. Za 2. světové války bojoval na frontě v Albánii a po té působil jako programový vedoucí v řeckém rozhlasu. V průběhu občanské války do exilu v Paříži, kde se spřátelil s básníky a umělci jako například s Picassem. Po návratu do Řecka vydal básnických sbírek a pracoval v kulturních institucích. Roku 1979 mu byla udělena Nobelova cena za literaturu.\n\n"}
{"id": "175148", "url": "https://cs.wikipedia.org/wiki?curid=175148", "title": "Doktor Faustus", "text": "Doktor Faustus\n\nDoktor Faustus (1947) je vrcholný „hudební“ román německého spisovatele Thomase Manna, nositele Nobelovy ceny za literaturu za rok 1929.\n\nToto dílo, inspirované legendou o Faustovi, vypovídá o osudu Německa v první polovině 20. století a o postavení umělce v tomto světě. Příběh vypráví gymnazijní profesor Zeitblom o svém příteli, hudebním skladateli Adrianu Leverkühnovi, jenž trpí zákeřnou nemocí, která v románě zastupuje Faustova Mefistofela. V jeho osudu je symbolicky zachycena katastrofa Německa stiženého nemocí hitlerismu. Tento geniální hudebník, který nakonec zešílí, je přesvědčen, že evropská kultura (a hudba především) je v krizi. Je proto ochoten přistoupit na jakýkoliv kompromis (i na smlouvu s ďáblem), jen když to pro něj bude znamenat tvořivou schopnost. Jeho díla jsou popřením předchozího vývoje, protože staré hudební formy se mu zdají být vyvětralé a banální, vhodné leda jen k parodii, a jeho poslední skladba, apokalyptické oratorium, je negací Beethovenovy \"Deváté symfonie\".\n\nRomán, ve kterém se složitě prolínají několikeré dějové i časové vrstvy, je dílem vynikající spisovatelské techniky. Thomas Mann na něm začal pracovat roku 1943 a celou tuto práci popsal ve své eseji \"Jak jsem psal Doktora Fausta\" (1949, \"Entstehung des Doktor Faustus\"). Dílo se právem nazývá románem hudby, protože vztah Thomase Manna k hudbě není vztahem laického milovníka, ale vztahem hluboce zasvěceným. Strhující hudební rozbory, ať již děl Beethovenových, či přesně odborné popisy fiktivních skladeb Leverkühnových, předjímajících vývoj moderní světové hudby, patří k vrcholným pasážím románu. V nich autor dokazuje, že umění nemůže žít samo ze sebe, bez dosahu k lidem, a že pyšné sebenadřazení vede do slepé uličky.\n\nRoku 1983 román zfilmoval německý režisér Franz Seitz.\n\n\n\n"}
{"id": "175153", "url": "https://cs.wikipedia.org/wiki?curid=175153", "title": "Zpověď hochštaplera Felixe Krulla", "text": "Zpověď hochštaplera Felixe Krulla\n\nZpověď hochštaplera Felixe Krulla (1954, \"Bekenntnisse des Hochstaplers Felix Krull\") je nedokončený psychologický román německého spisovatele Thomase Manna, nositele Nobelovy ceny za literaturu za rok 1929.\n\nJde o velký psychologický román, který je ukázkou Mannova stylistického mistrovství. Zároveň je to román pikareskní, neboť vypravuje příběh ze života tuláků a taškářů. Jeho hrdina je virtuózní hochštapler, skutečný umělec v oklamávání lidí. Své výjimečné inteligence a nadání používá k tomu, aby si na společnosti \"„velkého světa“\" vydobyl obdiv a aby ji rafinovaně zneužil ve svůj prospěch. Autor bravurně vykresluje Krullovu postavu, jeho složitý, měnivý a nevypočitatelný charakter i jeho dobrodružný život s jeho četnými milostnými příhodami a rozsáhlými společenskými styky. Podvod však pro Krulla není ani na chvíli pouze prostředkem, jak dosáhnout lehkého a bezpracného zisku. Krull jako člověk s přebujelou fantazií je totiž sám sebou jen tehdy, je-li současně i někým jiným. Chová se proto jako herec, jehož jevištěm je skutečný život, a jako každý umělec formuje život k obrazu svému, což ovšem zároveň znamená dopouštět se podvodu a dostat se do rozporu se zákonem.\n\nPrvní kapitoly příběhu napsal Thomas Mann již roku 1911 (tento fragment byl vydán tiskem roku 1923). Dokončit toto dílo se pak rozhodl až na sklonku svého života, dokázal však dopsat a vydat jen první díl podvodníkových memoárů. V pokračování mu zabránila smrt.\n\n\n"}
{"id": "175157", "url": "https://cs.wikipedia.org/wiki?curid=175157", "title": "Filip I. Kastilský", "text": "Filip I. Kastilský\n\nFilip I. Sličný (22. července 1478, Bruggy – 25. září 1506, Burgos) byl rakouský arcivévoda, vévoda burgundský, lucemburský, brabantský a geldernský, hrabě flanderský a holandský a kastilský a leónský spolukrál jako manžel Jany I. Kastilské pocházející z habsburské dynastie.\n\nNarodil se jako prvorozené dítě v manželství burgundské vévodkyně Marie Burgundské, dědičky bohatých držav Karla Smělého, a jejího manžela Maxmiliána, pozdějšího císaře Svaté říše římské.\n\nJeho matka zemřela již v dubnu 1482 a tři dny před svou smrtí nechala vyhotovit testament, v němž odkázala všechny své državy právě synu Filipovi, tehdy čtyřletému, a dceři Markétě. Maxmiliána stanovila pouze jejich poručníkem a regentem až do Filipovy plnoletosti. Smrt milované choti byla pro Maxmiliána velmi skličující, její politické důsledky však byly ještě závažnější. Jedinou právní základnou arcivévodovy moci byla nyní funkce poručníka. Nizozemské stavy se proto snažily urychleně omezit jeho pravomoci zřízením poručnické rady, bez jejíhož souhlasu nesměl Maxmilián nic podniknout, a dávaly mu zřetelně najevo, že by se měl vrátit do říše. Zároveň byl Maxmilián ve válečném stavu s Francií, neboť Ludvík XI. si jako lenní pán burgundského vévody nárokoval právo na navrácení francouzských lén (především burgundského vévodství).\n\nDlouhá a pro nizozemskou stranu vyčerpávající válka skončila v prosinci 1482 mírem v Arrasu, který Francii zaručil držení burgundského vévodství a hrabství, ale nizozemské provincie přisoudil Habsburkům. Součástí dohody bylo převzetí poručnictví nad vévodou Filipem nizozemskými stavy. Chlapec se prakticky stal rukojmím v rukách odbojných Genťanů. Pokud by zemřel bez potomků, zdědila by nizozemské provincie Markéta společně se svým předurčeným manželem, francouzským dauphinem Karlem. Filip měl v případě smrti své eventuálně bezdětné sestry právo na vrácení jejího věna, to znamená burgundského vévodství a hrabství a dalších drobnějších držav. Později si Maxmilián vynutil na nizozemských stavech uznání místodržících nad synovým poručnictvím.\n\nDne 21. srpna 1496 se v Lierre konala dvojitá svatba dětí katolických Veličenstev Isabely I. Kastilské a Ferdinanda II. Aragonského s dětmi římského krále Maxmiliána. Filipovou manželkou se stala španělská infantka Jana a její bratr Jan, jediný syn Katolických veličenstev a dědic jejich trůnu si vzal za manželku Filipovu sestru Markétu.\n\nFilipovo manželství bylo zpočátku šťastné, mladá infantka byla hezká a ve Filipovi probudila vášeň a touhu. Když pak po dceři Eleonoře přišel na svět syn Karel, zdálo se, že je vše na nejlepší cestě. Jenže Filip si hledal potěšení i jinde a jeho manželka se s tím rozhodně nehodlala smířit. Vyvolávala žárlivé scény a manželství se stalo pro Filipa peklem.\n\nV době sňatku byla Jana třetí v pořadí následnictví na španělský trůn, následník trůnu Jan však zemřel již následujícího roku 1497 a jeho pohrobek záhy po něm. Janina nejstarší sestra Isabela zemřela o rok později (1498) při porodu syna; když po dvou letech zemřel i on, stala se Jana jako další v pořadí dědičkou kastilského a aragonského trůnu.\n\nPo smrti královny Isabely v roce 1504 se manželé přesunuli do Španělska a ujali se opuštěného kastilského trůnu. Janino chování bylo čím dále podivnější, neboť se u ní projevila dědičná duševní choroba, dědictví po její babičce z matčiny strany Isabele Portugalské. Ferdinand Aragonský a Filip se proto rozhodli prohlásit královnu, která právě byla po šesté těhotná, za neschopnou vlády. Vzápětí mezi nimi ale vypukly spory o regentství v Kastílii. Již 25. září 1506 Filip v Burgosu zemřel, údajně poté, co se uhřátý napil ledové vody. Možná byl otráven na příkaz Ferdinanda, který byl tou dobu na návštěvě svých držav v jižní Itálii. Královna se o manžela v posledních dnech života obětavě starala a jeho ztrátu nesla velmi těžce, dlouhé hodiny truchlila. Nechala dokonce otevřít jeho rakev, obávala se, že ukradli tělo. V roce 1507 porodila Filipovu nejmladší dceru Kateřinu, krátce na to ji její otec nechal internovat v klášteře v Tordesillas.\n\nFilipovy ostatky byly pochovány v kryptě v katedrále v Granadě. Později vedle nich spočinula i rakev jeho ženy.\n\n\n"}
{"id": "175161", "url": "https://cs.wikipedia.org/wiki?curid=175161", "title": "Vývojář", "text": "Vývojář\n\nVývojář je označení člověka nebo pracovní pozice, jehož (nebo jejíž) agenda se týká (umělého) vývoje, tedy lidského úsilí směřujícího k vytvoření konkrétního pracovního postupu popisujícího způsob vytvoření výrobku, dosažení dohody (kompromisu) mezi lidmi či reakce umělé inteligence na různé vnější stavy či jejich posloupnost.\n\nVýrazu se užívá především jako odvolávky na pracovníka, jehož profesním zaměřením je vývoj softwaru, často také nesprávně jako synonyma pro termín \"programátor\", nicméně vývoj jakožto následovník výzkumu a předchůdce sériové výroby neprobíhá pouze v oblasti programového vybavení. V jiných oborech se v tomto významu užívají slova \"návrhář\" a \"metodik\", popř. též \"inženýr\" nebo \"konstruktér\".\n\nOproti programátorům vývojáři softwaru zabírají větší část procesu vývoje. Lze říci, že každý programátor je vývojářem, ale ne konstatovat, že každý vývojář programového vybavení je programátorem. Vývoj softwaru sestává z několika fází, mj. analýzy, návrhu, implementace a testování, z nichž programátoru přísluší účast na implementaci (naprogramování konkrétní funkčnosti), kdežto jako vývojáře lze označit člověka participujícího v kterékoli, nebo i všech těchto etapách; vývojář může být i vedoucím projektu.\n\nS ohledem na výše uvedené jsou s úlohou vývojáře obecně spojeny větší nároky na samostatné uvažování a individuální zodpovědnost než s rolí programátora.\n\nVývojář elektronického zařízení se zabývá návrhem analogového nebo číslicového obvodu. Může se jednat např. o zabezpečovací systémy (alarmy), řídicí jednotky jiných technologických celků (kupř. automatických praček, automobilů nebo pásových dopravníků), kardiostimulátory nebo dvojbrany zpracovávající zvukový signál (principielně lidský hlas), ale také hradlová pole, mikroprocesory, řadiče, sběrnice nebo třeba grafické karty.\n\nZa vývojáře lze považovat taktéž módní návrháře.\n\nSofistikované psychologické postupy, kupř. k udržení morálky ve svěřené skupině lidí, odvrácení sebevraždy nebo vydírání, nápravě trestanců nebo výchově dětí, vznikly také procesem, jemuž se říká vývoj.\n\nDo této skupiny lze zařadit i metodologii výuky a výcviku obecně — didaktiku. Subjekty přitom nemusí být pouze lidé, nýbrž také psi nebo ptáci, u kterých lze využít jejich dokonalejších smyslů a (právně daného) podřízeného postavení vůči lidem, kdy lze celý život zvířete vyhradit konkrétnímu člověku (vodicí psi) nebo lidem potřebnému účelu (služební kynologie, psi horských záchranných služeb, poštovní holubi nebo dravci, kteří na letištích odhánějí jiné ptáky z dosahu turbín letadel).\n\nJednotlivé modely stavebních prvků, např. dlaždic, oken, pilířů nebo zábradlí, jsou díla vývojářů.\n\nZa příklad posunu v této oblasti lze pokládat plastová okna jakožto nástupce oken dřevěných.\n\nKoncepce všech dopravníků, jeřábů, lisů, motorů, pecí, plavidel, vozidel atd., ale též třeba kabelů nebo rour, jsou rovněž výsledkem vývoje.\n\nDeskové, karetní a jiné hry, sportovní (zahrnující tělesnou aktivitu) nevyjímaje, musí vykazovat takové parametry, aby si udržely zájem hráčů.\n\nJako prvky vývoje v této oblasti lze ztotožnit změny pravidel, např. zavedení ofsajdu v kolektivních sportech nebo úpravu pravidel hazardní hry poté, co nějaký matematik představí způsob, kterým v této hře lze bez porušování pravidel zaručeně vítězit (z dlouhodobého pohledu).\n\nJako produkt zábavního průmyslu lze klasifikovat i erotické pomůcky.\n\nStřelné, ale i jiné zbraně, které z principu nesmí selhávat v nepříznivých klimatických podmínkách nebo ani řadu let od výroby, jsou dobrým příkladem produktů, jež vyžadují důsledný vývoj. Dalším takovým příkladem jsou elektrické paralyzéry, u kterých je potřeba pečlivě testovat vedlejší účinky na zasažené subjekty, resp. subjekty, pro použití proti nimž jsou tyto neletální zbraně určeny.\n\nDíky vývoji v oblasti zdravotnictví dnes existují antibiotika, zubní plomby, protézy nebo kardiostimulátory, jsou známé (více, nebo méně úspěšné) metody léčby vážných nemocí (např. chemoterapie v případě rakoviny) a bolestivé nebo jinak nepříjemné lékařské zákroky je možné provádět v anestezii.\n\nVývoj na poli zdravotnictví se s ohledem na možné poškození zdraví organismu, což u příslušníka lidské říše bývá ceněno až nevyčíslitelně, vyznačuje testováním na zvířatech.\n"}
{"id": "175164", "url": "https://cs.wikipedia.org/wiki?curid=175164", "title": "Roger Chartier", "text": "Roger Chartier\n\nRoger Chartier [\"rožé šarťjé\"] (* 9. prosince 1945 v Lyonu, Francie) je francouzský kulturní historik spojený se školou Annales. Zabývá se kulturními dějinami novověku, zejména dějinami písemictví, knih a čtenářství. Je profesorem na \"Collège de France\".\n\nPo maturitě v Lyonu vystudoval \"École normale supérieure\" v Saint Cloud a historii na Sorbonně. Učil na lyceu Louis le Grand v Paříži, přednášel na Sorbonně a v letech 1971–1983 na \"École des hautes études en sciences sociales\". Od roku 2006 je profesorem na \"Collège de France]\" a ve francouzském rozhlase (\"France-culture\") pravidelně moderuje historická vysílání.\n\nJe nositelem řady vyznamenání, čestných doktorátů univerzit v Madridu a Québecu a je \"Corresponding fellow\" British Academy.\n\n\n"}
{"id": "175168", "url": "https://cs.wikipedia.org/wiki?curid=175168", "title": "Zákaz kouření", "text": "Zákaz kouření\n\nZákaz kouření je veřejné nařízení, obsahující právní zákaz, který omezuje kouření na pracovištích a veřejných místech.\n\nHlavním principem pro zákaz kouření je ochrana pracovníků a občanů před onemocněním srdce, rakovinou a chronickou obstrukční cévní chorobou a dalšími chronickými a akutními nemocemi způsobenými pasivním kouřením. V mnoha zemích byl po mnoho let zákaz kouření v uzavřených prostorách začleněn do legislativy v různých formách, zákonodárci citují vědecké důkazy, které ukazují, že tabákový kouř je často škodlivý pro kuřáky samotné a pro osoby vystavené pasivnímu kouření. Dalším logickým odůvodněním pro zákaz kouření je ochrana před požáry (například v prostorách s nebezpečím výbuchu nebo kde je manipulováno s hořlavými látkami), dále čistota na místech kde jsou připravovány léky, snížení právní zodpovědnosti, potenciální snížení spotřeby energie kvůli zvýšené spotřebě energie při klimatizaci a redukce odpadu.\n\nZákon pro nekuřácká pracoviště má být primárně cílen na redukci předčasného úmrtí, nemocí a postižení způsobených pasivním kouřením. Dále moci právně redukovat výdaje za zdravotní péči, zlepšit produktivitu práce a celkově ušetřit za pracovní síly ve společnosti a tak vytvořit společnost více atraktivní pro vytváření nových míst v dané oblasti. A dále zachovat současná pracovní místa a zaměstnance v oblasti. Například v Indianě si státní agentura pro ekonomický rozvoj ustanovila na rok 2006 plán za zvýšení ekonomického růstu, které povzbudí města k zavedení místního nekuřáckého zákona na pracovištích, což bude propagovat růst pracovních míst v dané oblasti.\n\nNejvyšší zdravotnický představitel USA Richard Carmona volá pro zastavení kouření v důsledku faktu, že kouření je ročně v USA připisováno přibližně 440,000 úmrtí v důsledku různých typů rakoviny, rozedmy plic a dalších nemocí.\n\nVědci již nalezli vědecký důkaz, že pasivní kouření způsobuje úplně stejné problémy jako přímé kouření včetně rakoviny plic, kardiovaskulárních chorob a respiračních nemocí stejně jako chronickou obstruktivní plicní nemoc, bronchitidu a astma. Specificky meta-analýzou bylo ukázáno na délce života nekuřáka žijícího s partnerem který doma kouří, má 20-30% větší riziko rakoviny plic. A také těm, kteří jsou kouři vystaveni na pracovišti hrozí riziko o 16-19%.\n\nStudie Mezinárodní agentury pro výzkum rakoviny Světové zdravotnické organizace ukazuje, že nekuřáci jsou vystaveni stejným karcinogenním látkám jako aktivní kuřáci. Kouř z cigaret při pasivním kouření obsahuje více než 4000 chemických látek, včetně 69 známých karcinogenních jako je formaldehyd, olovo, arsen, benzen a radioaktivní polonium 210 a několik dobře známých karcinogenů což bylo dokázáno několika výzkumy samotnými tabákovými společnostmi. Tyto karcinogeny jsou při pasivním kouření ve větší koncentraci než při kouření samotném.\n\nZákaz kouření v barech a restauracích může podstatně zlepšit kvalitu vzduchu v těchto zařízeních. Například jedna studie ze stránek CDC (Centrum pro kontrolu nemocí) uvádí, aby plán státu New York eliminoval kouření na uzavřených pracovištích a veřejných místech značně redukoval úroveň RSP (volně poletující dýchatelné částice) v pohostinských zařízeních západního New Yorku hospitality venues. Úrovně RSP byly redukovány v každém zařízení, kde bylo povoleno kouření před implementací zákona, včetně zařízení, kde bylo pozorováno pasivní kouření z přilehlých místností. Výsledky CDC ukázaly, že byly podobné dalším studiím, které také ukázaly podstatné zlepšení vzduchu v místnostech po zákazech kouření.\n\nStudie z roku 2004 ukazuje, že v barech a restauracích v New Jersey (které ještě nebyly dotčeny zákazem) je úroveň znečištění ovzduší v místnostech devětkrát vyšší než v sousedním New York City, které má nařízeno zákaz.\n\nVýzkum také ukázal, že zlepšení kvality vzduchu se odráží na úbytku vystavení toxinů pro těla zaměstnanců. Například u zaměstnanců Norských provozoven, v nichž je dodržován zákaz testy ukázaly zlepšenou (sníženou) úroveň nikotinu v moči jak u kuřáckých tak u nekuřáckých pracovníků (při srovnání před začátkem zákazu).\n\nZa vlády papeže Urbana VII. byl obsažen světově první známý zákaz kouření na veřejných místech (1590), pohrozil vyloučením z církve každému, kdo „užije tabáku v krytém přístřešku nebo uvnitř kostela. Nezáleželo na tom, zda jej bude žvýkat, kouřit, mít v dýmce nebo požívat nosem ve formě prášku“.\n\nV druhé polovině 20. století, když byly ukázány výzkumné studie o nebezpečnosti pasivního kouření pro veřejnost, tak tabákové společnosti odstartovaly „zdvořilou informační“ kampaň. Ze strachu o ztráty příjmu tento průmysl vytvořil mediální a legislativní program, který se zaměřil na „přizpůsobení“. Byla povzbuzována tolerance a zdvořilost jako cesta k uklidnění zvýšeného napětí mezi kuřáky a lidmi okolo. Státy USA byly povzbuzovány prosadit zákony nařizující oddělené nekuřácké sekce.\n\nAž do tohoto okamžiku byly zákazy omezeny jen na určitá města, státy a okresy. Roku 1975 vydala Minnesota \"Minnesota Clean Indoor Air Act\" a stala se prvním státem se zákazem kouření na většině veřejných místech. Restaurace musely mít původně nekuřácké sekce. Bary byly původně vyloučeny z tohoto nařízení.\nKalifornie v roce 1998 nařídila úplný zákaz kouření, který obsahoval i kontroverzní zákaz kouření v barech. Úspěch Kalifornského zákazu povzbudil další státy jako New York, pro implementaci svého vlastního zákona. Zvyšuje se trend, kdy celé státy schvalují zákon o zákazu kouření v různých vnitřních zařízeních a pracovištích, včetně barů, restaurací a sociálních klubů. Nyní existuje 34 států s nějakou formou zákazu kouření na stěnách.\n\nZákaz kouření byl kritizován množstvím důvodů.\n\nBěžným argumentem stojícím proti vládnímu zákazu kouření na veřejnosti je, že jsou porušována práva občanů a vlastníků nemovitostí. Také je někdy argumentováno, že kouření dospělých je osobní životní styl bez obětí. Ačkoliv tento argument o životním stylu a právu ke kouření může být vysloven, protichůdným stanoviskem je zase právo osoby volně dýchat nezakouřený vzduch, jako životní styl. Zvláště když někdo akceptuje lékařské výzkumy o tom, že pasivní kouření je škodlivé lidskému zdraví.\n\nVíce přesvědčivý argument pro práva kuřáků má být vyvolán, když vlastník nemovitosti rozhodne, že kouření je povoleno a nekuřákům je dáno varování, čili vyvarovat se tomuto zařízení, kde se kouří. Čím více soukromých zařízení, tím lepší argument; kouření ve vlastním domě je jiné, než na veřejných místech, jako je třeba škola, kde se vyskytují nekuřáci.\n\nMezi těmito dvěma extrémy jsou místa jako pracoviště, veřejné obchody, restaurace, bowlingové kluby a haly bazénů které jsou otevřeny mladistvým, místa pro dospělé jako jsou bary uzavřené mladistvým a soukromé kluby otevřené veřejnosti. Na pracovišti zase může být argumentováno svobodným výběrem pracovního místa a také, že zaměstnanec nemůže svobodně opustit zaměstnání, pokud je kuřákovi povoleno kouřit. Na druhém konci spektra kouřit v soukromých klubech se souhlasem kamarádů při pokeru se může trochu odlišovat od toho, co se dělá ve vlastním domě.\n\nNejvětší bitva probíhá u obchodů, restaurací a barů. Pokud vlastník bude souhlasit s kouřením, mnoho kuřáků bude argumentovat tím, že nekuřáci tam nemají co dělat.\n\nNěkteří nekuřáci si stěžují na chození do míst (zvláště restaurací) které reklamují nekuřácké sekce, ale ty jsou položeny hned vedle kuřáckých, bez fyzického oddělení. Tato situace může vyústit v argument vlastníka provozovny a jeho práva v nastavení vlastních pořádků a také se může vytvořit mnoho inzerátů na nekuřácké restaurace, které jsou vlastně falešné. Na rozdíl od toho některé zákony dovolují kouření pouze tehdy, když jsou fyzicky odděleny od nekuřácké sekce a vzduch z kouře se nemůže mísit se vzduchem nekuřáků.\n\nLiberální principy vzdorují expanzi jakéhokoliv vládního nařízení, jakkoliv může být racionálně zdůvodněno.\n\nOponenti zákazů, jako je umělec Joe Jackson a spisovatel a politický kritik Christopher Hitchens tvrdí, že zákazy jsou zavádějící a puritánské.\n\nPodle právníka Tomáše Kindla je však vystavování druhého účinkům tabákového kouře protiprávní. Kuřák odpovídá za jím produkovaný kouř, ať již v konkrétním místě platí, nebo neplatí zákaz kouření. Působení újmy na zdraví druhého není legální a ani poškozený se svých práv nemůže vzdát (např. \"dobrovolným\" pobytem v místě, kde neplatí zákaz kouření). Každý má právo na život, na ochranu zdraví a na příznivé životní prostředí. Každý má právo na prostředí bez kouře.\n\nNěkdy je argumentováno, že zákaz kouření poškodí provozovatele restaurací, zvláště těch blízko hranic s oblastmi, kde je kouření povoleno, třeba v jiných státech nebo indiánských rezervacích. Nebo argumentují, ať si kuřáci vyberou ulici, kde je to povoleno, nebo vůbec nechodit ven. I když tento faktor může být nabídnut i nekuřákovi, jít na nekuřácké místo nebo provozovnu: i když někteří provozovatelé mohou říkat, že jim šel obchod dolů, naopak zákaz kouření vyvolal v některých restauračních zařízeních nárůst klientely.\n\nNěkteří kritici se přou o vědecké podložení pro zákaz kouření (viz kouření a pasivní kouření).\n\nJe argumentováno, že se kuřáci mohou svobodně rozhodnout a ničit si své zdraví, stejným způsobem jsou svobodní vzít si svůj vlastní život. Zákaz kouření by potom vytvářel „zločin bez oběti(politická filosofie)“. Ačkoliv, když tento argument postavíme přímo na skupiny sestavené převážně z dospělých kuřáků, kteří si uvědomují, že dýchají druhotný kouř dalších kuřáků, tato domněnka nebere v úvahu ty skupiny včetně zaměstnanců (kteří nemohou lehce najít práci), zdravotně postižené lidi (kteří si nemohou sami vybrat prostředí k pobytu), těhotné ženy nebo děti tak ani účinky pasivního kouření či nedobrovolného kouření a jiné. Z tohoto důvodu, ve své nejsilnější formě, argumenty „zločinu bez oběti“ platí pouze na zákazy kouření v soukromí, které zřídka bylo dotčeno.\n\nBěžným jevem rámcování problému a argumentace proti zákazu kouření v barech a podobných podnicích jsou vlastnická práva: Pracovníkům a zákazníkům kteří vstupují do soukromého zařízení nebo domácnosti, kde je povoleno kouření je vlastníkem nařízeno trvat na tomto. Některým argumentem tohoto principu je nespojovat jej s pracovníkem. Vlastníci podniků musí dodržovat nařízení k udržení bezpečných podmínek pro zaměstnance a nesmí uzavřít smlouvu se zaměstnancem k obejití tohoto zákona, a také odborová sdružení nesmí ignorovat problém. I když případy poškození zdraví z pasivního kouření u zaměstnanců nebyly zatím právně potvrzeny. A nad to vše, nejnavrhovanější zákazy kouření jsou tvrdě obhajovány potenciálními zákazníky než zaměstnanci barů a restaurací.\n\nHlavním argumentem proti kuřáckému „zločinu bez oběti“ jsou zdravotní rizika pasivního kouření a nárůst zdravotní péče placené společností. Dalším bodem je, podle předpokladů některých studií, že úplné zastavení kouření může mít za následek \"nárůst\" celkového objemu prostředků za zdravotní péči v dlouhodobém horizontu. Tato možnost vychází z faktu, že nekuřáci žijí v průměru déle a budou tedy potřebovat i delší zdravotní péči v průběhu života. Někteří argumentují, že pokud nekuřák žije déle, zaplatí také více na daních, než kuřáci, kteří statisticky onemocní a zemřou dříve. V důsledku kouření často zemřou okolo důchodového věku, čili v době, kdy osoba začíná platit menší daně. Předčasná smrt kuřáka se tedy pravděpodobně ukáže jako úspora za zdravotní péči ve vládní pokladně. Také si je dobré všimnout, že v mnoha zemích (zvláště v USA a Evropě) daň z tabáku a její výnos znatelně převáží výdaje za zdravotní péči o kuřáky. Například ve Spojeném království jsou přibližné náklady za kouření v NHS 1.5 miliardy liber. Naproti tomu přibližný roční výnos z daní přesahuje 14 miliard liber ročně. Podle nejnovějších výpočtů v České republice je výnos z daní za tabákové výrobky 30 miliard korun ročně. Náklady na léčbu nemocí související s kouřením jsou 33 miliard korun ročně, což představuje 3 miliardy korun ročně ztrátu pro státní rozpočet ČR.\n\nZákaz kouření v úřadech a dalších zastřešených veřejných místech mají často za následek, že kuřáci se přesunují ven, velmi často se shromažďují u vstupních partií budov a přesunují tento problém všude možně. Mnoho soudních vykonavatelů, kteří zakázali kouření na veřejných zastřešených místech rozšířilo tento zákaz do určité pevné vzdálenosti od vstupů do budov .\n\nDalší vážnou obavou je, že zákaz kouření na veřejných místech může vést k většímu kouření doma, jak tvrdil bývalý britský ministr zdravotnictví John Reid. I když obě instituce House of Commons Health committee a Royal College of Physicians nesouhlasí s tvrzením bývalého britského ministra zdravotnictví.Irská studie, a pozdější nálezy ukazují, že nekuřácké domácnosti narostly z 22% na 37% mezi lety 1996 a 2003.\n\nVětšina zemí uplatňuje na kouření nějaký druh zákazu, nejpřísnější zemí s úplným zákazem kouření, nákupu a prodeje tabáku je himálajské království Bhútán. USA nemají žádná národní omezení, ale je zde uplatněno mnoho omezení v jednotlivých státech unie a na místní úrovni. K 10. lednu 2005 bylo de facto zakázáno kouřit v Itálii na všech veřejně dostupných místech. Irsko a Skotsko má úplný zákaz kouření ve všech uzavřených prostorách otevřených veřejnosti. A také zákaz kouření v Anglii na všech veřejných místech vstoupil v platnost 1. července 2007.\n\nV České republice platí od ledna 2006 zákaz kouření na některých veřejných místech jako jsou nemocnice, autobusové a vlakové zastávky, školy, úřady. Dne 9. prosince 2016 Poslanecká sněmovna schválila úplný zákaz kouření (včetně elektronických cigaret) na nástupištích, v restauracích, barech, zoologických zahradách a sportovištích. Zákon č. 65/2017 Sb. následně schválil Senát a podepsal prezident. Zákon vstoupil v platnost dne 31. května 2017.\n\nStimuly pro dobrovolné nekuřácké zřízení\n\nNěkteří odpůrci zákazu nicméně připouštějí, že na mnoha místech a také v počtu nekuřáckých barů a restaurací se nedostatečně dodržují potřeby občanů, kteří preferují nekuřácké prostředí. Pro povzbuzení vytváření více nekuřáckých podniků tak někteří experti a politici podporují daňové úlevy a další finanční stimuly pro podniky, které budou dodržovat nekuřácká pravidla. Během těchto Washingtonských debat o zákazu kouření ve Washingtonu, DC, navrhl člen zastupitelstva Carol Schwartz návrh zákona , který by nařídil buď úlevu na daních pro provozovatele, kteří by si vybrali zákaz kouření nebo vysoký licenční poplatek pro bary a restaurace, kteří si přejí povolit kouření. Zastánci takových zákonů tvrdí, že by pomohli navýšit možnost výběru pro zákazníky i zaměstnance, kteří preferují nekuřácké bary nebo restaurace bez porušení práv vlastníků podniků. Odpůrci těchto návrhů ale oponují, že úplná ochrana zákazníků a zaměstnanců by byla pouze při úplném zákazu kouření.\n\nObchodovatelné povolenky na znečištění z cigaretového a tabákového kouře\n\nJedním z řešení problému kuřáckých „externích efektů“ podporovaných také některými ekonomy je systém obchodovatelných povolenek na znečištění z cigaretového a tabákového kouře, podobné úspěšným imisním povolenkám na znečištění ovzduší a používané Environmental Protection Agency v posledním desetiletí k omezení jiných typů znečištění. Návrh byl předložen profesory Robertem Havemanem a Johnem Mullahyem z University of Wisconsin-Madison.\n\nSystémy obchodování s imisemi jsou všeobecně podporovány ekonomy jako tržní alternativa k přímé regulaci, protože přináší omezení znečištění za nižší cenu a mohou dovolit redukovat náklady za administrativu. I když tento nápad zatím není aplikovatelný v plném kontextu, nebylo ještě uskutečněno mnoho analýz výdajů a výhod v souvislosti s kouřením.\n\nObchodovatelné imisní povolenky jsou tržní alternativou k zákazu kouření a mohou být použity následovně: Tvůrci zákonů se rozhodnou pro optimální úroveň kuřáckého nařízení v dané oblasti. Je sečteno celkové množství kuřáckých podniků a vydána jedna imisní povolenka pro každý kuřácký podnik. Povolenky jsou poté prodány v dražbě a podnikům je nařízena povinnost vlastnit povolenku rovnající se jejich kuřáckému osazenstvu pokud si přejí kuřácké zařízení – v podstatě je po nich požadováno vlastnit práva nad čistým ovzduším pro každého jednoho zákazníka předtím, než může někdo kouřit. Zařízení z nevyužitými povolenkami mohou být na otevřeném trhu prodány kuřáckým podnikům.\n\nZa prvních 18 měsíců poté, co Pueblo, Colorado vydalo v roce 2003 zákaz kouření, klesl příjem nemocných se srdečními problémy o 27%. Hospitalizace v okolních městech bez zákazu kouření nevykázaly změny. American Heart Association říká, „Byl zaznamenán pokles počtu hospitalizací kvůli infarktu během jednoho a půl roku po vyhlášení zákazu kouření, což je patrně způsobeno snížením efektů pasivního kouření jako spouštěcího mechanismu pro infarkt.“\n\nPodobné nálezy se začaly objevovat také z jiných míst, kde byl zákaz kouření ustanoven. Vědci z Dundee university nalezli zjevné zlepšení ve zdraví barového personálu za dva měsíce po vyhlášení nařízení o zákazu kouření. U pracovníků barů prováděli funkční test plic a známky zánětů měsíc předtím, než nařízení vešlo v platnost. Znovu byly tyto testy provedeny po dvou měsících po zahájení platnosti. Počet vykazující symptomy spojené s pasívním kouřením klesly z více než 80% na méně než polovinu. Také se omezil obsah nikotinu v krvi a zlepšila se o 10% funkce plic.\n\nV dokumentu Phillip Morris z roku 1960, Impact of Workplace Restrictions on Consumption and Incidence', zde sčítá výsledky dlouhodobého výzkumu na dopady zákazu kouření. „Úplný zákaz kouření na pracovištích silně zasáhne obrat v [tabákovém] průmyslu. Kuřáci čelící těmto zákazům spotřebují o 11%-15% méně než je průměr a že skončí s kouřením je asi o 84% vyšší, než je průměr.“\n\nAčkoliv jeden z nejběžnějších zdrojů odporu na zákazy vychází z obav provozovatelů, že budou mít finanční ztráty ze ztráty zákazníků, výzkumy nabízí některá uklidnění.\n\nV Irsku přišla hlavní vlna odporu na zákaz od veřejnosti společně s malým počtem provozovatelů hospod. Irský zákaz kouření na pracovištích byl představen s důrazem na ochranu jiných, zejména ochranu pracovníků před pasivním kouřením („druhotný kouř“). Zkrátka a dobře, zákaz kouření byl od jeho zavedení akceptován včetně venkovních částí „zahrádek“ mnoha hospod (zahrnujíce i vyhřívaná místa s přístřešky). Na toto je nyní nahlíženo jako úspěch vlády a běžných občanů a mnoho dalších Evropských vlád uvažuje o podobné legislativě.\n\nStránka Irského úřadu pro tabákovou kontrolu indikuje, že „Vyhodnocení dat z pohostinského sektoru ukazuje, že se nekonal žádný ekonomicky nepříznivý efekt od zahájení tohoto zákona (od března 2004 platí národní zákaz na kouření v barech, restauracích atd.). Konal se nejviditelnější nárůst zaměstnanců od druhé poloviny roku 2002.“ Tudíž i když se jedná o zemi s relativně vysokým počtem kuřáků, tak zákaz kouření neměl nijak negativní dopad na podnikání v barech nebo restauracích.\n\nV USA kuřáci a pohostinské podniky nejprve argumentovali tím, že budou zákazem kouření trpět. Další restauratéři argumentovali, že zákaz kouření přinese nárůst obědů tam, kde majitelé podniků deklarují, že se jedná o nekuřácké zařízení nebo se snaží odstoupit od kuřáckého zařízení.\n\nNěkteří restauratéři argumentují tím, že zákaz kouření jim zvýší poptávku po obědech a hlavních chodech těch lidí, kteří se vyhýbají kuřáckému prostředí a mají tendenci kuřácké zařízení vynechat.\n\nDalší spočítali, že i kdyby tato situace nenastala, tak by to snížilo volný čas (bez jídla) strávený v restauracích, maje za následek zvýšení návštěvnosti na jeden stůl, který by vlastně prospěl celkovému obratu. Zkušenosti z Delaware, New Yorku, Kalifornie a Floridy ukázaly, že obchodníci nejsou nijak negativně postiženi a že v mnoha restauracích se naopak zvýšil roční příjem. Na základě Zagatova průzkumu z roku 2004, který se dotazoval téměř 30.000 zákazníků restauračních zařízení v New Yorku, téměř 5 dotazovaných ze šesti řeklo, že nyní jedí v restauracích více často kvůli nekuřácké městské politice. A 2006 US surgeon general review of studies suggests that business may actually improve. Čili výzkumy všeobecně vykazují, že příjmy pohostinských zařízení jsou po vyhlášení nekuřáckých zákonů stabilní (nebo dokonce zlepšené) a mnoho zákazníků oceňuje zlepšení kvality ovzduší.\n\nV roce 2003 New York City upravil svůj antikuřácký zákon pro všechny restaurace a bary včetně těch v privátních klubech a vytvořil jeden z nejpřísnějších v zemi. Městský Zdravotní ústav zjistil ze studie z roku 2004, že úroveň znečištění vzduchu se v barech a restauracích snížila šestinásobně od doby, kdy zákaz kouření vešel v platnost. A také obyvatelé New Yorku hlásí snížení pasivního kouření na pracovištích. Studie také ukázaly, že městské bary a restaurace prosperují i přes zákaz kouření, zvýšil se nárůst pracovních míst, licencí na prodej alkoholu a platba daní. Studie státu New York z roku 2006 přišla s podobnými výsledky.\n\nNaopak v Ontariu mnoho podnikatelů v pohostinských službách investovalo veliké množství prostředků do klimatizovaných místností, ačkoliv tyto byly po několika letech ze zákona zakázány a provozovatelé byli postiženi finančními ztrátami.\n\nV některých místech s dlouhou tradicí zákazu kouření v místnostech se zkouší zákazy kouření ve specifickém kontextu na veřejnosti. Tyto již začaly být uplatňovány v některých veřejně dostupných místech vlastněných vládou. Stát Kalifornie, známý jako vedoucí protikuřácké politiky, již také některé zákazy kouření na veřejných prostranstvích ustanovil.\n\nKouření je již zakázáno v tokijské městské části Chijoda (od října 2002). Hlídky v této čtvrti kontrolují ulice a udělují pokuty ve výši 2000 jenů osobám porušujícím protikuřácký zákon. Podle společnosti Japan Tobacco, Inc., má 60 magistrátů měst, které tvoří více než 10 % japonské populace, nějaký zákaz kouření nebo odrazení občanů od kouření na ulicích. Pouze tři magistráty ale vyměřují pokuty občanům, porušujícím zákaz.\n\nOrganizace:\n\n"}
{"id": "175170", "url": "https://cs.wikipedia.org/wiki?curid=175170", "title": "Jan Aragonský a Kastilský", "text": "Jan Aragonský a Kastilský\n\nJan Aragonský a Kastilský (28. června 1478, Sevilla – 4. října 1497, Salamanca) byl španělský následník trůnu a dědic Kastilie a Aragonu. Jediný syn katolických králů Ferdinanda II. Aragonského a Isabely Kastilské.\n\nV 18 letech se 21. srpna 1496 v Lieru oženil s dcerou císaře Maxmiliána I., Markétou Rakouskou. Markéta byla vzdělaná žena s politickým rozhledem. Své dětství strávila na francouzském dvoře, kde se připravovala na roli budoucí francouzské královny. Dauphin Karel, pozdější král Karel VIII., se však oženil s dědičkou Bretaně Annou a svou snoubenku poslal zpět k jejímu otci.\n\nNa španělském dvoře byla Markéta přijata dobře a Jan prožíval šťastné dny po boku své krásné, mladé manželky. Zemřel však již po půl roce manželství 4. října 1497, zřejmě na tuberkulózu. Brzy zemřelo také jejich dítě, které Markéta po jeho smrti porodila.\n\n"}
{"id": "175184", "url": "https://cs.wikipedia.org/wiki?curid=175184", "title": "Parochiální politická kultura", "text": "Parochiální politická kultura\n\nParochiální politická kultura je z typů politické kultury v konceptu „občanské kultury“.\n\nJedná se o tribální politickou kulturu, která se vyskytuje v jednoduchých společenstvích, v nichž chybí specializované politické role a funguje pouze silná pojící autorita vůdce (šaman, náčelník, král). Typicky se vyskytuje v různých afrických zemích.\n"}
{"id": "175195", "url": "https://cs.wikipedia.org/wiki?curid=175195", "title": "Władysław Bartoszewski", "text": "Władysław Bartoszewski\n\nWładysław Bartoszewski [] (19. února 1922, Varšava – 24. dubna 2015, Varšava) byl polský diplomat, novinář a historik. Dvakrát působil jako polský ministr zahraničních věcí.\nBěhem druhé světové války byl vězněn ve vyhlazovacím táboře Auschwitz II – Birkenau (Osvětim-Březinka), po propuštění díky intervenci Červeného kříže bojoval v Zemské armádě a Varšavském povstání. Působil v \"Żegotě\", obdržel vyznamenání Spravedlivý mezi národy. V období stalinismu byl vězněn za údajnou špionáž. Angažoval se v opozičních iniciativách – spolupracoval s Rádiem Svobodná Evropa, opozičním časopisem \"Tygodnik Powszechny\", přednášel v podzemních univerzitách a byl členem Solidarity.\n\nV období 1990 až 1995 byl polským vyslancem v Rakousku. Dvakrát byl také ministrem zahraničních věcí Polska (1995 a 2000–2001). Byl senátorem za volební kraj Varšava. Je autorem četných knih a článků o polském podzemním státě, Varšavském povstání a zločinech nacismu a komunismu. Angažoval se v polsko–německém a polsko–židovském smíření.\n\nBylo mu propůjčeno nejvyšší polské vyznamenání – Řád bílé orlice. V dubnu 2015 zemřel, pochován je na, 'Cmentarzu Wojskowym na Powązkach', v rodné Varšavě.\n\n\n\n"}
{"id": "175196", "url": "https://cs.wikipedia.org/wiki?curid=175196", "title": "Fantom staré Prahy", "text": "Fantom staré Prahy\n\nFantom staré Prahy (\"Fantom Prahy\", \"Agent X\", \"Akce X\") je česká napodobenina hry Scotland Yard, která v Německu získala prestižní ocenění Spiel des Jahres. \n\nVe hře soupeří jeden hráč představující Fantoma proti ostatním hráčům představujícím detektivy. Ti mají za cíl Fantoma v omezeném čase (24 kol) dopadnout. Jejich úloha je ztížena tím, že Fantom se pohybuje skrytě a svoji polohu na hracím plánu ukáže detektivům jen několikrát během hry.\n"}
{"id": "175197", "url": "https://cs.wikipedia.org/wiki?curid=175197", "title": "Quoridor", "text": "Quoridor\n\nQuoridor je moderní abstraktní desková hra, jejímž autorem je Mirko Marchesi. Hra vyšla poprvé v roce 1997 a v současné době ji vydává francouzská firma Gigamic.\n\nHra obsahuje hrací plán 9×9 polí, 4 figurky a 20 zátarasů. Cílem je dovést svoji figurku ze středního pole krajní řady na libovolné pole strany protilehlé. Není to tak jednoduché, jak by se na první pohled mohlo zdát, neboť hráč může namísto pohybu figurkou umístit na hrací plán zátaras. Zátarasy je potřeba obcházet, a jak zátarasy přibývají, mění se i zprvu jednoduchá deska v spletitou síť chodeb. Hráč, který si z nich vybere tu nejkratší, zvítězí.\n\nHra je vyráběná ze dřeva v několika provedeních:\nHra byla vyráběna i v plastovém provedení.\n\nV roce 2004 navíc vyšla hra v dětském provedení (Kid) se zmenšenou hrací deskou 7×7 polí, kde jsou klasické figurky nahrazeny myškami.\n\n"}
{"id": "175203", "url": "https://cs.wikipedia.org/wiki?curid=175203", "title": "Ofotbanen AS", "text": "Ofotbanen AS\n\nOfotbanen AS (VKM: OBAS) byl norský železniční dopravce se sídlem v Narviku. Zabýval se provozováním osobní i nákladní dopravy v Norsku a Švédsku, především na trati Ofotbanen/Malmbanan.\n\nSpolečnost byla formálním provozovatelem pravidelných osobních vlaků, které do Narviku směřovaly ze Švédska. Na těchto vlacích byly však nasazovány vozy i lokomotivy provozovatele na švédské straně, tedy Veolia Transport Sverige.\n\nKromě toho společnost provozovala charterové vlaky z Narviku do stanice Riksgränsen na švédské straně norsko-švédské hranice.\n\nFirma se zabývala vozbou ucelených vlaků mezi Norskem a Švédskem. Mezi nejčastěji přepravované komodity patřil magnetit pro úpravny těžební společnosti LKAB nebo dřevo. Firma se také zabývala nepravidelnou přepravou nadrozměrných zásilek.\n\nJednou týdně firma provozovala kontejnerový vlak Narvik - Moskva. Ofotbanen AS zajišťovala jeho vozbu mezi Narvikem a stanicí Tornio na švédsko-finské hranici.\n\nZákladem lokomotivního parku byly elektrické lokomotivy řady El.13 odkoupené od Norges Statsbaner (NSB) a CargoNet - v roce 2006 firma provozovala 3 kusy těchto strojů.\n\nZbývající lokomotivy byly motorové:\n\nPro charterové vlaky společnost používala dvě elektrické jednotky řady BM68A (168 míst 2. třídy) a jednu jednotku řady BM68B (140 míst 2. třídy). Obě jednotky firma odkoupila od NSB.\n\nOficiální stránky firmy (norsky)\n"}
{"id": "175207", "url": "https://cs.wikipedia.org/wiki?curid=175207", "title": "Stříbrný vítr (film)", "text": "Stříbrný vítr (film)\n\nStříbrný vítr je český film režiséra Václava Kršky z roku 1954, natočený podle stejnojmenné knihy Fráni Šrámka. Jde o příběh citlivého studenta (Eduard Cupák), který špatně nese přísnou výchovu doma i ve škole, touží po svobodě a po lásce, ale je až příliš naivní a idealistický.\n\n\n\n"}
{"id": "175211", "url": "https://cs.wikipedia.org/wiki?curid=175211", "title": "Jigga Jigga!", "text": "Jigga Jigga!\n\nJigga Jigga! (Jigga Jigga!) je píseň německé skupiny Scooter z alba \"Mind The Gap\" z roku 2004. Jako singl vyšla píseň již v roce 2003. Tento singl byl původně naplánován pro Ratty. Ženský vokál je nazpíván Nicole Sukar (Nikk).\n"}
{"id": "175221", "url": "https://cs.wikipedia.org/wiki?curid=175221", "title": "Gustav Brom", "text": "Gustav Brom\n\nGustav Brom, původním jménem Gustav Frkal (22. května 1921 Veľké Leváre – 25. září 1995 Brno) byl brněnský dirigent, kapelník, saxofonista, textař, zpěvák a hudební skladatel.\n\nPůvodní náhodně z encyklopedie vybrané umělecké jméno Brom přijal za vlastní poté, co byl na podzim 1939 propuštěn z vězení, kde byl vězněn za distribuci ilegálních letáků. Jak sám říkal, hrát na saxofon a jmenovat se Frkal, to prostě nešlo. Mohl to však být klidně \"Jód\", kdyby tužku do encyklopedie zapíchl kousek vedle. \n\nByl nejenom vynikající hudebník, úspěšný manažer, hledač talentů (objevil například Hanu Zagorovou), vtipný moderátor vlastních koncertů, ale i textař a zpěvák. Během několika málo hodin po oznámení letu prvního kosmonauta v roce 1961 například nazpíval píseň \"Pozdrav astronautovi\" (aneb \"Dobrý den, majore Gagarine\") jako poctu Juriji Gagarinovi, kterou narychlo složili Jaromír Hnilička a Pavel Pácl. Ta se pak stala velkým hitem.\n\nV jeho velkém jazzovém bigbandu respektive tanečním orchestru hrál i legendární saxofonista Karel Krautgartner a mnozí jiní další výborní muzikanti, jako například Václav Holub, který na svého někdejšího vedoucího navázal a v současné době vede úspěšný brněnský soubor Junior Big Band.\n\nOrchestr Gustava Broma patřil ve své době ke špičkovým hudebním tělesům, které umělo hrát nejen swing a jazz, ale zvládalo i mnoho skladeb z tzv. středního proudu. Mimo jiné též na počátku šedesátých let orchestr doprovázel soutěž \"Hledáme mladé talenty\".\n\nZačátky souboru jsou datovány červnem roku 1940, kdy orchestr s názvem R-boys (Reálka boys) poprvé veřejně vystupoval v hotelu Radhošť v Rožnově pod Radhoštěm. Od této doby vedl toto hudební uskupení nepřetržitě až do své smrti v roce 1995. Po válce hraje v pražské kavárně Vltava, krátce ve Švýcarsku a v roce 1948 v bratislavském rozhlasu. V roce 1963 vítězí orchestr na festivalu big bendů v Manchesteru. V současnosti řídí orchestr Vladimír Valovič, slovenský dirigent a trumpetista.\n\n\n\n\nDne 26. července 2007 byla po něm pojmenována planetka.\n\n\n"}
{"id": "175223", "url": "https://cs.wikipedia.org/wiki?curid=175223", "title": "Kostel svatého Bartoloměje", "text": "Kostel svatého Bartoloměje\n\nKostelů zasvěcených svatému Bartoloměji je více:\n\n\n\n\n"}
{"id": "175226", "url": "https://cs.wikipedia.org/wiki?curid=175226", "title": "Possum Herbertův", "text": "Possum Herbertův\n\nPossum Herbertův (\"Pseudochirulus herbertensis\") patří mezi větší possumy.\n\nJen v nevelké oblasti v severním Queenslandu. Je to typické zvíře tropického deštného lesa.\n\nDélka possuma Herbertova je 30 až 37,5 cm. Jeho hmotnost je 700 až 1400 g.\n\nJako jeho příbuzní obývá stromy a pomocí svých protistojných prstů na předních končetinách velmi zručně šplhá ve větvích. Při šplhání mu prokazuje dobré služby i dlouhý ocas, kterým se dokáže přidržovat. Je nočním zvířetem a většinou prospí den v dutém stromě v hnízdě, které si sám staví z listí nebo kůry. Rodí většinou dvě mláďata, která zůstávají 4 až 5 měsíců ve vaku a které pak matka nosí s sebou na zádech. Postupně podnikají z bezpečného hnízda stále delší výpravy po okolí.\n"}
{"id": "175227", "url": "https://cs.wikipedia.org/wiki?curid=175227", "title": "Kostel svatého Štěpána (Kouřim)", "text": "Kostel svatého Štěpána (Kouřim)\n\nKostel svatého Štěpána v Kouřimi je hlavní dominantou náměstí, ale i celého města.\n\nArciděkanský kostel byl budován současně se stavbou města v 60. letech 13. století jako trojlodní bazilika a je zajímavou ukázkou tzv. burgundského slohu. Chrám se přes četné požáry zachoval téměř v původní podobě. Poprvé byl požárem postižen v roce 1334. Dále chrám hořel v letech 1567, 1641, 1643, 1659, 1665 a 1670. Poslední požár byl nejničivější, neboť při něm shořely i kostelní věže se spojovacím mostem a střechy nad celým chrámem. Další požáry v letech 1687 a 1690 dovršily dílo zkázy. Třicetiletou válkou zničená Kouřim neměla prostředky na obnovu, takže na ni vyhořelý chrám čekal 17 let. Barokní oprava se protáhla až do roku 1740, kdy snížené kostelní věže dostaly dnešní zastřešení.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 875 000 Kč.\n\nTři kostelní lodě jsou uzavřeny pětibokými závěry a tyčí se nad nimi dvě mohutné věže. Obě byly původně vyšší a v posledním patře je spojoval krytý most. Uvnitř jsou zdi osazeny zajímavou galerií patnácti renesančních náhrobků z přelomu 16. a 17. století, vyrobených z mramoru a červeného pískovce. Do chrámu se vstupuje západním portálem v pronikavě novogoticky upravenému průčelí s rozměrným oknem. Rozsáhlé úpravy v novogotickém slohu, které měly vrátit chrám do původní podoby, vedly však k neprospěchu celé stavby.\n\nPod presbyteriem se nachází raně gotická krypta sv. Kateřiny s hvězdicovou osmibokou klenbou vyzdobenou gotickými malbami znázorňujícími umučení sv. Kateřiny, umučení Krista a anděly hrající na dobové hudební nástroje. Prostor s centrálním sloupem, symbolizujícím Krista jako Strom života, je nejstarší svého druhu v kontinentální Evropě. V kostele bylo také umístěno románské sousoší zvané Kouřimští lvi (vytvořeno zřejmě kolem roku 1200), které sloužilo jako kazatelna nebo podstavec křtitelnice. Sousoší tvoří obluda stojící na dvou lvech. Originál je dnes umístěn v Lapidáriu Národního muzea, kopie pak v Muzeu Kouřimska.\n\nKe kostelu patří samostatně stojící renesanční zvonice, která je pozoruhodná tím, že zvony jsou upevněny s tzv. horním točením, tedy v klidovém stavu zvonovou hlavou dolů. Tento starobylý způsob upevnění zvonů se v Česku uchoval pouze zde a v Rovensku pod Troskami. Ze hřbitova u kostela, který sloužil až do roku 1591, se zachovala jen část ohradní zdi a tři náhrobky ze 16. století na cihlovém pilíři.\n\nKostel se objevil i v seriálu \"Bylo nás pět\", který se natáčel právě v Kouřimi. Některé záběry pochází z interiéru kostela.\n\nV pondělí a středu ho také navštěvuje Gaďoun se svým kroužkem.\n\n"}
{"id": "175233", "url": "https://cs.wikipedia.org/wiki?curid=175233", "title": "Slovakia (planetka)", "text": "Slovakia (planetka)\n\n(1807) Slovakia je planetka s průměrem 50 km, kterou objevil Milan Antal večer 20. srpna 1971 v observatoři na Skalnatém plesu. Planetka se toho času nacházela v západní části souhvězdí Ryb, nedaleko středu 5-úhelníku tvořeného hvězdami i, l, k, g a q Psc. Měla hvězdnou velikost +14 mag a byla první planetkou objevenou v druhé polovině srpna 1971. Svědčí o tom i její předběžné označení 1971 QA, které dostala krátce po svém objevení.\n\nPlanetka byla ze Skalnatého Plesa pozorovaná i v dalších jedenácti nocích a celkem bylo změřených 25 jejích pozic zaslaných do MPC. Naposledy byla planetka pozorovaná na Skalnatém Plesu večer 17. října 1971.\n\nPlanetka obíhá okolo Slunce ve střední vzdálenosti 333 mil. km (2,23 AU) po mírně excentrické dráze s dobou oběhu 3,32 roku (1 214 dní). K Zemi se přibližuje na minimální vzdálenost 124 mil. km. Očíslovaní planetky bylo zveřejněné v cirkuláři MPC Č. 3362 vydaném dne 1. ledna 1973.\n\nPlanetka je pojmenovaná po zemi, ve které se nachází observatoř objevitele. Jméno planetky se stalo oficiálním po zveřejnění v cirkuláři MPC č. 3508 vydaném 15. června 1973 Mezinárodní astronomickou unií.\n\n\n"}
{"id": "175234", "url": "https://cs.wikipedia.org/wiki?curid=175234", "title": "Mottainai", "text": "Mottainai\n\nMottainai(もったいない) je japonský termín. Ve staré japonštině má různé významy. Dnešní význam se dá přeložit jako „je mrháním, že věci nevyužíváme zcela dle jejich hodnoty“\n\nTato slovo využívala při svých projevech nositelka Nobelovy ceny míru Wangari Maathai z Keni a jsou výrazem anglického spojení \"Reduce, Reuse, Recycle\", tedy snižuj, opětovně využívej, recykluj. Případně \"opravuj\".\n"}
{"id": "175235", "url": "https://cs.wikipedia.org/wiki?curid=175235", "title": "Městské opevnění (Kouřim)", "text": "Městské opevnění (Kouřim)\n\nMěstské opevnění v Kouřimi je rozsáhlé opevnění budované od 13. do 16. století na obranu středověkého města Kouřim.\n\nVnitřní s plnými věžemi a vnější hradby chránily téměř obdélný půdorys města. Vnitřní pás hradeb vznikl v 2. polovině 13. století, 14 metrů široký parkány mezi hradbami spolu s polokruhovými pozdně gotickými baštami byly postaveny ve 2. polovině 15. století. Před vnější zdí byly ještě dva hluboké příkopy a mohutný val.\n\nPrvní písemná zmínka o Kouřimi je spojena právě s opevněním, které bylo dáváno za vzor městům Kolínu a Přelouči.\n\nPo třicetileté válce zdi a bašty zpustly a nebyly již nikdy obnoveny. Pouze v 17. století došlo k nejnutnějším opravám městských bran. Přesto se však zachovaly především rozsáhlé úseky vnějšího hradebního pásu, nejzachovalejší na severní straně. Jeho délka činí 1250 m a patří k nejdelším zachovaným městským opevněním v Čechách.\n\nDo města se vstupovalo čtyřmi pevnými branami – Kolínskou, Pražskou, Malotickou a Olešeckou. Dodnes dochovala pouze brána Pražská, ostatní tři byly zbořeny v 19. století. Posledním zbytkem Kolínské brány je mohutná zřícenina kdysi nejpevnější části městského opevnění. Stávala na konci výrazně se klikatící ulice. Toto zakřivení mělo případnému nepříteli co nejvíce ztížit přístup do centra středověkého města. Zaniklou bránu připomíná také pamětní deska na hradební zdi.\n\nMěstské opevnění bylo v roce 1995 vyhlášeno národní kulturní památkou.\n\nGotická, dnes dvoupatrová věž zastřešená dlátovou střechou. Je považována za nejlépe zachovanou raně gotickou městskou bránu v Evropě. Má dva gotické lomené portály a průjezd s valenou klenbou. Průjezd byl uzavíratelný padací mříží, po níž zbyly jen drážky v severním průčelí. Vlastní bránu chránilo předbraní s padacím mostem.\n\nJiž od poloviny 16. století byly prostory mezi vnitřním a vnějším pásmem hradeb pronajímány městem ke zřizování zahrad, které měly převážně užitkovou funkci. Tak byl položen základ ozelenění hradebního pásu, který je ve městě dodnes zřejmě patrný. V těchto místech někdejšího městského opevnění se rozkládá také dnešní městský park Na Hradbách. Ve své dnešní podobě byl založen počátkem 30. let minulého století z iniciativy tehdejší Občanské záložny. Dodnes je zajímavý svou výsadbou vysoce hodnotných dřevin.\n\n"}
{"id": "175236", "url": "https://cs.wikipedia.org/wiki?curid=175236", "title": "Minor Planet Center", "text": "Minor Planet Center\n\nMinor Planet Center (MPC) je středisko spravované Smithsonian Astrophysical Observatory (SAO), které je součástí Center for Astrophysics (CfA) spolu s Harvard College Observatory (HCO).\n\nPod záštitou Mezinárodní astronomické unie je oficiální organizací v oblasti sběru pozorovacích dat pro planetky, asteroidy a komety, na výpočet jejich drah a publikování těchto informací v cirkulářích MPC. Poskytují několik bezplatných online služeb pro pozorovatele na pomoc při pozorování planetek a komet. Kompletní katalog drah planetek (MPCORB, někdy nazývaný Minor Planet Catalogue) je také volně k dispozici ke stažení.\n\nMPC vzniklo na univerzitě v Cincinnati v roce 1947 pod vedením Paula Hergeta. Po odchodu Paula Hergeta v roce 1978 bylo středisko přestěhované do SAO pod vedením Briana Marsdena.\n"}
{"id": "175238", "url": "https://cs.wikipedia.org/wiki?curid=175238", "title": "Possum vlnitý", "text": "Possum vlnitý\n\nPossum vlnitý (\"Pseudocheirus peregrinus\") má charakteristicky stočený ocas, jehož špička je zespodu holá. Possum vlnitý se liší od possuma Herbertova většíma ušima a bílou špičkou ocasu.\n\nVyskytuje se v několik poddruzích v celé východní a jihovýchodní Austrálii od Yorského poloostrova až po východ Jižní Austrálie, kromě toho na Tasmánii a v nejzazší jihovýchodní Austrálii. Za západním svahem Velkého předělového pohoří se téměř nevyskytuje. Obývá lesy a oblasti s hustými křovinami.\n\nDélka possuma vlnitého je 30 až 35 cm. Jeho hmotnost je 700 až 1100 g.\n\nPo kusu liščím je possum vlnitý nejčastějším stromovým vačnatcem. Obdobně jako kusu liščí se vyskytuje i v zahradách a parcích velkých měst na východním pobřeží. Živí se především listím, ale i květy a plody, a občas plení zahrady. Jako většina possumovitých je býložravý.\n"}
{"id": "175239", "url": "https://cs.wikipedia.org/wiki?curid=175239", "title": "Lublin R.XIII", "text": "Lublin R.XIII\n\nLublin R-XIII byl polský jednomotorový dvoumístný průzkumný, pozorovací a spojovací letoun vyráběný ve 30. letech 20. století.\n\nLetoun navrhl inženýr Jerzy Rudlicki v roce 1931 s motorem Škoda Whirlwind. Sériová výroba začala 17. září 1931 po objednání 50 kusů Departmentem Aeronautyki. \n\nPrvní stroje Lublin R-XIIIA vstoupily do služby 7. června 1932. Verze R-XIIIA bylo vyrobeno 30 kusů s oběžným kruhem TO-7 pro kulomet Vickers K ráže 7,7 mm v prostoru pozorovatele a mírně odlišné verze R-XIIIB dalších 20 kusů s kruhy Rudlicky R-2. DA nechal pět strojů upravit na kurýrní pro vlastní potřebu. Prostor pozorovatele byl změněn na pasažérskou kabinu.\n\nNa podzim 1931 byl první prototyp (výr. č. 54-15) přestavěn na plovákový letoun pro zkoušky u Morskiego Dywizjonu Lotniczego. Po zdařilých testech objednalo námořní letectvo tři exempláře R-XIIIbis/hydro s dřevěnými plováky zaměnitelnými za kolové podvozky. Letouny poté sloužily u říční eskadry.\n\nV září 1932 továrna obdržela další zakázku od DA na 170 kusů R-XIII. Následovaly tak aerodynamicky vylepšené verze R-XIIIC s dvojím řízením (48 kusů), dva prototypy R-XIIIE a R-XIIIF s motory Whirlwind o vyšším výkonu 221 kW, 95 R-XIIID a výhledově 25 kusů inovované verze E s novými pohonnými jednotkami Škoda G-1620 Mors o 250 kW. S výjimkou sériových E byly dodány do ledna 1934. „Déčka“ se dodávala již s novým oběžným kruhem SS-22 pro zdvojené Vickersy, motor byl opatřen prstencem Townend s regulační žaluzií a tvarově byl zakryt i vstup vzduchu ke karburátoru. Stroje verzí A, B a C byly při opravách postupně upravovány na standard verze D. \n\nOd roku 1934 byla vyráběna námořní plováková verze R-XIIIter/hydro s celkovou produkcí 10 kusů, které odpovídaly pozemním R-XIIID. Plováky již byly celoduralové britské firmy Short, vyráběné v podniku PZL. Následovala další zakázka na šest plovákových R-XIIIG/hydro.\n\nOd listopadu 1933 se vyráběla série 25 kusů verze E a 50 kusů F, které měly oproti prototypům motory Mors. Firma výrobu takového počtu strojů nezvládala a na podzim 1935 vyhlásila bankrot. Po zestátnění podnik pod novým názvem LWS pokračoval ve výrobě objednaných R-XIIIF až do poloviny roku 1938.\n\nR-XIII měly příhradové trupy svařeny z ocelových trubek a potaženy plátnem, na hřbetě překližkou a na přídi duralovými plechy. Z trubek byly také kostry ocasních ploch potažených plátnem. Křídlo bylo celodřevěné s překližkovým potahem na náběžné hraně a plátěným na zbytku. Křidélka byla opatřena aerodynamickým vyvážením ploškami na ramenech. Vrtule se používaly dvoulisté dřevěné Szomański, kovové se používaly výjimečně.\n\nV roce 1939 sloužilo u jednotek 150 letadel R-XIII, z toho 50 strojů verzí R-XIIID a R-XIIIC u bojových jednotek, 30 strojů u cvičných jednotek, 30 strojů bylo v rezervě a asi 40 strojů v opravě. Letouny sloužily u eskader č. 13, 23, 33, 53 a 63. Plovákové stroje operovaly při obraně Helu i ostřelovaly Němce na Westerplatte. \n\nK operačnímu nasazení R-XIII došlo i při konfliktu na polsko-slovenské hranici. Dne 6. září 1939 byl jeden R-XIIID (56-194) nad slovenským územím u obce Ostrovany sestřelen stíhačkou Avia B-534 a jeho posádka zahynula.\n\nBěhem bojů bylo 40 letounů zničeno a 10 se podařilo ulétnout do Rumunska a Maďarska, kde byly zabaveny.\n\nÚdaje platí pro R-XIIID\n\n\n\n"}
{"id": "175243", "url": "https://cs.wikipedia.org/wiki?curid=175243", "title": "Kamenec", "text": "Kamenec\n\nKamenec je označení pro podvojné soli kyseliny sírové. Jsou to látky, jejichž obecný chemický vzorec má tvar\nněkdy zapisovaný ve tvaru\nkde:\n\n\n\n\n"}
{"id": "175244", "url": "https://cs.wikipedia.org/wiki?curid=175244", "title": "Univerziáda", "text": "Univerziáda\n\nUniverziáda (Světové studentské hry i Světové univerzitní hry) je mezinárodní vysokoškolská sportovní událost. Hlavní organizátorem her je Mezinárodní federace univerzitního sportu (\"International University Sports Federation – FISU\"). Pro soutěž platí věkové omezení, sportovci nesmí být více než 26 let staří a důležitá je jeho akademická příslušnost. Jméno je kombinací slov „Univerzita“ a „Olympiáda“.\n\nOd roku 1959 se pořádají letní univerziády od roku 1960 pak univerziády zimní. Od roku 1981 se konají letní i zimní hry vždy ve stejný rok. Program univerziád je velmi podobný s programem olympijských her.\n\nHistorie této soutěže se začala psát již na začátku 20. let 20. století. V roce 1923 zorganizoval tehdejší Sportovní výbor mezinárodní konfederace studentů tzv. „Světové univerzitní hry“ (International Universities Championship) v Paříži pod záštitou (Union Nationale des Étudiants de France – UNEF). Prvého ročníku se zúčastnilo deset zemí a program byl sestaven jen z atletických disciplín. Do roku 1939 bylo uspořádáno nejen dalších osm letních, ale také šest zimních celosvětových akcí. Ženy se mohly soutěží zúčastnit poprvé v roce 1930 v německém Darmstadtu.\n\nDruhá světová válka neumožnila konání dalších ročníků. V roce 1946 vznikl v Praze Mezinárodní svaz studentstva (MSS) a o rok později tento svaz zorganizoval devátý ročník světových univerzitních her v Paříži. Osmý ročník zimních světových univerzitních her se pak konal v Davosu. Rok 1948 přinesl organizační rozštěpení především z politických a mocenských důvodů. Tento fakt vedl ke vzniku Mezinárodní federace univerzitního sportu (FISU). V letech 1949 – 1956 organizovaly MSS a FISU mezinárodní soutěže odděleně.\n\nPoprvé se oficiální název „univerziáda“ objevil v roce 1959, kdy se konaly letní hry v italském Turíně.\n\nLetní univerziáda se skládá z dvanácti povinných sportů, hostitelská země může dále určit několik dalších volitelných sportů. V roce 2007 na letních hrách v Bangkoku byly mezi dalšími sporty badminton, golf, softball a taekwondo.\n\nNa zimní univerziádě je povinně osm sportovních odvětví, hostitelská země si navíc může určit další tři zvolené sporty. V roce 2007 v Turíně byly mezi dalšími sporty běh na lyžích, short track a skoky na lyžích.\n\n"}
{"id": "175248", "url": "https://cs.wikipedia.org/wiki?curid=175248", "title": "Kamenec (rozcestník)", "text": "Kamenec (rozcestník)\n\nSlovo kamenec nebo Kamenec má více významů:\npro sídla:\nkopce:\n\ntaké vodní plochy:\n\na přírodní památky:\n\nMístopisný název Kamenec je také častý na Slovensku a to jako název sídel:\nkopců:\n\na také vodních toků:\n\na přírodní rezervace Kamenec (přírodní rezervace) v oblasti Malé Karpaty\n\nnázev Kamenec se používá i pro jiná místa v zahraničí:\n\n\nV Česku se výraz Kamenec vyskytuje v místních názvech také ve spojení s předložkou, například Na Kamenci. Nejčastěji jsou tak pojmenovány ulice v řadě českých obcí, ale uplatňují se také jako názvysídel:\na také kopců:\n"}
{"id": "175249", "url": "https://cs.wikipedia.org/wiki?curid=175249", "title": "William Carlos Williams", "text": "William Carlos Williams\n\nWillam Carlos Williams (17. září 1883 – 4. března 1963) byl americký básník, úzce spjatý s modernismem a imagismem.\n\nWilliams se narodil v Ruthefordu, městě poblíž Patersonu ve státě New Jersey. Jeho otec byl anglický přistěhovalec a jeho matka pocházela z Portorika. Williams nejprve navštěvoval střední školu v Ruthefordu, ale v roce 1897 odjel studovat do Château de Lancy poblíž Ženevy a dále pak studoval dva roky na Lycée Condorcet v Paříži a na Horace Mann School v New Yorku. V roce 1902 se zapsal na lékařskou fakultu na University of Pennsylvania. Během svých studií v Pennsylvánské univerzitě se spřátelil s Ezrou Poundem, Hildou Doolittleovou (známou pod jménem H. D.) a s malířem Charlesem Demuthem. Tato přátelství dále rozvíjelo jeho nadšení pro poezii. Promoval v roce 1906 a další 4 roky strávil na praxi v nemocnicích v New Yorku, cestováním a také postgraduálně studoval pediatrii na univerzitě v Lipsku. V roce 1910 se vrátil do Rutherfordu a pracoval jako lékař. Většina jeho pacientů měla paradoxně jen velmi malé ponětí o jeho literárním díle. Znali ho jako lékaře, který pomohl na svět více než dvěma tisícům dětí.\n\nV roce 1912 se oženil se svou snoubenkou Florence (neboli Flossi, píše o ní jako o \"„the floss of his life“\", \"niti svého života\"). Florence Herman byla jeho spolužačkou na Horrace Mann School v New Yorku. Novomanželé se nastěhovali do domu na Ridge Road v Ruthefordu, číslo 9. Brzy potom vydal Williams svou první sbírku poezie, The Tempers (\"Pohnutí\"). Wiliamsovi prožili většinu života v Ruthefordu, přestože podniknuli i několik cest. Jednou z nich byla cesta do Evropy v roce 1924. Zde se setkávali s některými literárními osobnostmi, například s Ezrou Poundem a Jamesem Joycem. Williams se téhož roku vrátil sám do Spojených států. Jeho žena a synové zůstali v Evropě, aby chlapci získali zkušenost s životem v cizině, podobně jako ji v mládí získal sám Williams a jeho bratr. Později pak Williams cestoval také po Spojených státech při svých přednáškách a čteních. Přestože Williams byl povoláním lékař, vytvořil významné literární dílo. To zahrnuje povídky, divadelní hry, romány, literárně-kritické eseje, autobiografii, překlady a korespondenci. Williams psával po nocích a o víkendech se setkával v New Yorku s přáteli – spisovateli a umělci, například s avantgardními malíři Marcelem Duchampem a Francisem Picabiem, básníkem Wallacem Stevensem a básnířkou Marianne Mooreovou. Zapojil se do hnutí imagistů, ale jeho stanoviska se brzy začala odlišovat od názorů jiných básníků tohoto okruhu – Ezry Pounda a T. S. Eliota.\n\nPo srdečním infarktu, který Williams utrpěl v roce 1948, se jeho zdraví postupně zhoršovalo a v roce 1951 jej postihlo několik infarktů. V roce 1953 byl hospitalizován a léčen kvůli klinické depresi. Williams Carlos Willams zemřel 4. března 1963 ve věku 79 let. Dva dny poté jedno britské nakladatelství oznámilo, že vydá jeho básně. To jako by byla ironie osudu, uvědomíme-li si, že Williams vždy protestoval proti závislosti americké poezie na anglickém vlivu. Během svého života nikdy nezískal v Británii tolik uznání jako ve Spojených státech.\n\nBěhem 1. světové války, kdy se mnoho evropských umělců usadilo v New Yorku, se Williams spřátelil s některými avantgardními umělci, například Manem Rayem, Francisem Picabiaou a Marcelem Duchampem. V roce 1915 měl Williams blízko ke skupině newyorských umělců známých pod označením „The Others“ (Ostatní). Skupinu založil spolu s Manem Rayem básník Alfred Kreymborg a patřili do ní Walter Arensberg, Wallace Stevens, Mina Loyová, Marianne Mooreová a Duchamp. Zde se Williams seznámil s dadaistickým hnutím. To pravděpodobně také vysvětluje dadaismus|dadaistické a surrealistické prvky v jeho rané poezii. Díky své účasti ve skupině The Others se Williams stal klíčovým tvůrcem počínajícího modernistického hnutí ve Spojených státech.\n\nWilliamsovi byly cizí časté aluze k cizím literaturám a k antice, kterými své básně zahlcovali Ezra Pound a ještě více T. S. Eliot, například v \"Pustině\". Williams čerpal témata svých básní především ze svého bezprostředního okolí. Ve své modernistické epopeji Paterson (vydávané mezi lety 1946 a 1963), která popisovala historii, obyvatele a charakter města Patersonu ve státě New Jersey, zkoumal roli básníka v americké společnosti. Nejznámější shrnutím Williamsovi tvůrčí metody jeho výrok v básni „A Sort of Song z roku 1944, ve kterém ji charakterizoval takto: „Ne představy, ale věci samy“. Williams věřil, že básník musí opustit tradiční básnické formy a nadbytečné literární narážky a musí se snažit pohlížet na svět přímo a při tom používat takovou formu, která odpovídá danému objektu. Marianne Moorová, další ze skeptiků vůči tradičním básnickým formám, poznamenala, že Williams píše „prostou americkou angličtinou, kterou umí číst i psi a kočky“ a píše typickým jazykem Ameriky.\n\nJedním z Williamsových nejvýznamnějších přínosů americké literatuře byla jeho ochota být rádcem mladších autorů. Přestože Pound a Eliot získali ve své době více uznání, mnoho významných básníků následujících generací buď ve Williamsovi našlo přímo svého osobního rádce, nebo ho uznávali jako autora, který na ně měl velký vliv. Obzvlášť významný vliv měl Williams na mnoho z amerických literárních směrů 50. let: Beat generation, sanfranciskou renesanci, Black Mountain School a newyorskou školu. Byl básnickým učitelem Charlese Olsona, který se zasloužil o rozvoj poezie na Black Mountain College a následně ovlivnil mnoho básníků. U Williamse studovali také Robert Creeley a Denise Levertovová, dva další tvůrci spojení s Black Mountain. Williams se přátelil s Kennethem Rexrothem, zakladatelem sanfranciské renesance. Přednáška, kterou Williams pronesl v Reed College zásadně ovlivnila tři další významné účastníky sanfranciské renesance: Garyho Snydera, Philipa Whalena a Lewa Welche. Jedním z autorů, na které měl Williams největší vliv, byl Allen Ginsberg. Ginberg tvrdil, že Williams v podstatě osvobodil jeho básnickou řeč. Williams zahrnul několik Gisnbergových dopisů do Patersonu a uvedl, že právě jeden z nich byl jednou z inspirací pro pátý oddíl tohoto díla. Williams také napsal úvody ke dvěma Ginsbergovým textům, jedním z nich bylo i \"Kvílení\". Přestože Williams poezii básníků, kteří se u něj učili, miloval, nebyl vždy spokojený s výsledky svého vlivu na ostatní (kritizoval například nedostatek formy jiných básníků Beat generation). Williams byl přesvědčen, že forma a vyjádřením musí být v souladu.\n\nV květnu 1963 mu byla in memoriam udělena Pulitzerova cena za \"Pictures from Brueghe and Other Poems\" (1963) a Gold Medal for Poetry od National Institute of Arts and Letters. Jeho hlavními díly jsou: \"Kora in Hell\" (\"Kora v pekle\", 1920), \"Spring and All\" (\"Jaro a podobně\", 1923), \"Pictures from Brueghel and Other Poems\" (\"Obrázky z Breughela a další básně\", 1962), \"Paterson\" (1963, reprint 1992) a \"Imaginations\" (1970). Americká společnost pro poezii každý rok na jeho paměť uděluje cenu, která nese jeho jméno a je jí oceňována nejlepší kniha poezie vydaná nekomerčním nebo univerzitním nakladatelstvím.\n\nV antologiích je nejčastěji uváděna Williamsova báseň „The Red Wheelbarrow“, která je považována za názorný příklad naplnění stylu a zásad imagismu. Williams se ale s imagismem nikdy plně neztotožnil a později se vzdálil jeho idejím, za kterými stáli spíše Ezra Pound a Hilda Doolittleová (H. D.). Blíže než k imagismu má Williams k modernistickému hnutí v americké literatuře, jež odmítalo evropský vliv v básnictví a dávalo přednost domácímu vlivu a dikci.\n\nPoezie\nV češtině: výbor \"Hudba pouště\" (1964)\n\n\nPróza\na další\n\n\n"}
{"id": "175250", "url": "https://cs.wikipedia.org/wiki?curid=175250", "title": "Prefektura Wakajama", "text": "Prefektura Wakajama\n\nPrefektura Wakajama (: 和歌山県, \"Wakajama-ken\") je jednou ze 47 prefektur Japonska. Nachází se na poloostrově Kii na Honšú, v regionu Kansai. Hlavním městem je Wakajama.\n\nPrefektura má rozlohu 4 726,29 km² a k 1. květnu 2013 měla 982 188 obyvatel.\n\nS touto prefekturou sousedí na východě tři další prefektury, od severu k jihu to jsou: Prefektura Ósaka (大阪), Prefektura Nara (奈良) a Prefektura Mie (三重). Od severozápadu/západu omývá prefekturu Vnitřní moře, od západu a jihu Tichý oceán.\nV prefektuře Wakajama leží 9 velkých měst (市, ši):\n\nPrefektura Wakajama zásobí každý rok v říjnu většinu Japonska svou produkcí ovoce mikan.\n\nNa hoře Kója (高野山; \"Kója-san\") je ústředí buddhistické sekty šingon. Její okolí je významným poutním místem a turistickým magnetem.\n\n"}
{"id": "175254", "url": "https://cs.wikipedia.org/wiki?curid=175254", "title": "Anarchistická federace", "text": "Anarchistická federace\n\nAnarchistická federace (AF, dříve ČSAF) je federací místních anarchistických skupin a jednotlivců v České a Slovenské republice. AF byla založena v létě 1995 ještě jako \"Česká anarchistická federace\" (\"ČAF\") okruhem přispěvatelů dvou anarchistických periodik, \"Autonomie\" a \"Svobodná mysl\". Hlavní náplní činnosti organizace je propagace anarchismu a boj proti kapitalismu. AF je členskou sekcí Internacionály anarchistických federací.\n\nAF volně navazuje na dřívější \"Českou anarchistickou federaci\", jež působila v letech 1904-14 a do níž se významně zapojila literární generace buřičů. Při svém vzniku byla ČAF po roce 1989 první skutečně fungující anarchistická organizace v Čechách.\n\nV roce 1997 s přibráním slovenských členů proběhla změna názvu a po neshodách mezi názorovými skupinami se z ČSAF vyčleňuje skupina, která poté zakládá Federaci sociálních anarchistů (FSA). Ta svoji činnost zaměřovala na anarchosyndikalismus.\n\nMezi tehdejší projekty federace patřil projekt libertinského domu (tj. svobodného prostoru) Pueblo 2000 a kampaň proti rušení železničních tratí a za ekologickou dopravu. Zatímco první dopadl fiaskem, druhý jmenovaný si vydobyl značný ohlas protestními jízdami. V roce 2000 se ČSAF spolupodílela na Iniciativě proti ekonomické globalizaci (INPEG) při kongresu MMF a SB v Praze. Další protestní akce patřily proti zasedání NATO, vstupu do EU a válkám v Afghánistánu a Iráku.\n\nNa konci roku 2014 se organizace přejmenovala z ČSAF na AF (Anarchistická Federace).\n\nAF již organizovala nespočet antifašistických demonstrací, street parties, demonstrací na podporu squatů a tradičních prvomájových akcí.\n\nAnarchistická federace má vlastní nakladatelství, které vydává například nástěnné noviny A3, časopis Existence, různé brožury a další publikace. Nakladatelství AF se každoročně účastní pražského Anarchistického festivalu knihy.\n\nAnarchistická federace také provozuje pravidelně aktualizované internetové stránky.\n\n\n"}
{"id": "175255", "url": "https://cs.wikipedia.org/wiki?curid=175255", "title": "HMS Hotspur (H01)", "text": "HMS Hotspur (H01)\n\nHMS Hotspur byl britský torpédoborec třídy \"G a H\", který sloužil u Royal Navy během druhé světové války.\n\nStavba začala 27. února 1935 v loděnici Scott's Shipbuilding and Engineering v Greenock ve Skotsku. Na vodu byl spuštěn 23. března 1936 a do služby byl přijmut 29. prosince 1936.\n\n\nDne 23. listopadu 1948 byl předán Dominikánské republice, kde byl přejmenován na \"Trujillo\". Vyřazen a sešrotován byl roku 1972.\n"}
{"id": "175262", "url": "https://cs.wikipedia.org/wiki?curid=175262", "title": "Brokolice", "text": "Brokolice\n\nBrokolice (\"Brassica oleracea\" var. \"botrytis italica\") je jedlá rostlina druhu brukev zelná (\"Brassica oleracea\"), která je druhem kapusty a příbuzná květáku. Jde o jednoletou i dvouletou rostlinu. Pochází z oblasti Středomoří. Pěstuje se pro dužnaté stonky s růžicemi. Může se konzumovat syrová nebo dušená.\n\nČeský název pravděpodobně pochází z italštiny přes rakouskou němčinu (z italského broccoli), podobnou cestou se do češtiny dostaly i názvy špenát (it. espinace), angrešt (it. agresto), celer (severoit. selleri) či pomeranč (it. pomarancia/pomo arancia). Italský výraz \"broccoli\" je plurálem od slova \"broccolo\", zdroběliny slova \"brocco\" (výhonek, odnož) z latinského \"broccus\" (špičatý, ostrý, trčící), pravděpodobné galského původu.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrové brokolici.\n\nBrokolice je bohatá na vitamin C, (beta-karoten (provitamin A), vitamin E, vitamin B1, kyselinu listovou (B9) a vitamin B2, z minerálních látek obsahuje především draslík, vápník, fosfor a síru. Bohatá je samozřejmě i na vlákniny.\nV poslední době se objevily studie, které potvrzují, že brokolice výrazně ochraňuje lidský organismus proti volným radikálům, toxickým a rakovinotvorným látkám. \nChemické látky, jež jsou obsaženy v brokolici, prý podle vědců z Georgetownské univerzity ve Spojených státech dokážou \"opravit\" DNA v buňkách a tím zabránit jejich rakovinnému bujení.\n\n\nBrokolici je možno vařit v polévce, je možno ji podávat vařenou jako přílohu mnohých pokrmů, dále ji lze dusit i zapékat. Před kuchyňským zpracováním rozebereme růžice, případně slupky zbavený košťál, který též chutná skvěle a pod tekoucí pitnou vodou ji omyjeme a vložíme do vařící osolené vody. Jakmile změkne, na skousnutí však ještě zůstává pevná, vyjmeme ji na cedník, necháme okapat a podáváme pokapanou máslem s vařenými brambory, posypanými petrželkou.\n\n"}
{"id": "175264", "url": "https://cs.wikipedia.org/wiki?curid=175264", "title": "Sin-jing", "text": "Sin-jing\n\nSin-jing (tradiční znaky: 新營; tongyong pinyin: Sinyíng; hanyu pinyin: Xīnyíng; český překlad: \"nový tábor\") je město v Čínské republice, leží v jihozápadní části ostrova Tchaj-wan. Ve správním systému Čínské republiky je hlavním městem okresu Tchaj-nan. Rozkládá se na ploše 38,54 km² a má 78 783 obyvatel (leden 2007).\n\nMěsto je přímo napojeno na \"Národní dálnici č. 1\" (), jež vede ze severu na jih ostrova po jeho západní straně.\n\n"}
{"id": "175268", "url": "https://cs.wikipedia.org/wiki?curid=175268", "title": "Seznam kosmických lodí Sojuz", "text": "Seznam kosmických lodí Sojuz\n\nSeznam kosmických lodí Sojuz zahrnuje všechny lety kosmických lodí Sojuz od roku 1966 až po současnost.\n\nBezpilotní lety jsou uvedeny \"kurzívou\".\n\nDvě varianty Sojuzu 7K-T lišící se především konstrukcí spojovacího uzlu, jsou odlišeny barevně a poznámkou v tabulce, jejich označení – 11F615A8 pro lodě určené ke spojení s vesmírnými stanicemi řady Saljut a 11F615A8 určené pro stanice Almaz (oficiálně nazvané Saljut 3 a Saljut 5) ne vždy odpovídá, protože určení lodi se někdy dodatečně měnilo beze změny indexů.\n"}
{"id": "175273", "url": "https://cs.wikipedia.org/wiki?curid=175273", "title": "Hemipenis", "text": "Hemipenis\n\nHemipenis je jedna část pářícího orgánu samců šupinatých plazů - hadů, ještěrů a dvouplazů. Pohlavní orgán šupinatých se tedy skládá ze dvou hemipenisů. Hemipenisy mají různé tvary (podle druhové příslušnosti) a většinou bývají opatřeny různými výrůstky a háčky, které slouží k přichycení ke kloace samice. Oba hemipenisy jsou uložené v kapsách za kloakou. Díky tomu mívají samci zesílený kořen ocasu a tento znak je u některých druhů dobrým vodítkem k určení pohlaví zvířete. Při kopulaci samec současně používá pouze jeden z hemipenisů, a to ten, který je samici blíže. Jsou známy případy, kdy samci během páření hemipenisy střídají. Hemipenis nemá žádný kanálek na vedení spermatu. K tomu účelu slouží postranní žlábek - \"Sulcus spermaticus\".\n\nNěkdy u samce může dojít k výhřezu hemipenisu, např. při zácpě. Při výhřezu hrozí nebezpečí infekce, vysychání nebo i nekrózy orgánu, proto musí být zvíře rychle a odborně ošetřeno. Pokud k výhřezům dochází opakovaně nebo je-li vyhřezlý hemipenis příliš porušen, je nutné přistoupit k jeho amputaci. Plodnost si samec zachová díky svému druhému hemipenisu. Vymáčknutím hemipenisů lze dobře určit pohlaví ještěrů nebo hadů. Další metodou určení pohlaví je sondování, které se často používá u hadů. Obě dvě metody mohou být ale velice riskantní a pro bezpečí zvířete by je měl provádět pouze zkušený chovatel.\n"}
{"id": "175275", "url": "https://cs.wikipedia.org/wiki?curid=175275", "title": "Karel Zelenka", "text": "Karel Zelenka\n\nKarel Zelenka (31. březen 1983 Louny) je italský krasobruslař. \n\n"}
{"id": "175279", "url": "https://cs.wikipedia.org/wiki?curid=175279", "title": "Kostel Panny Marie Sněžné (Olomouc)", "text": "Kostel Panny Marie Sněžné (Olomouc)\n\nKostel Panny Marie Sněžné v Olomouci je římskokatolický barokní kostel v Olomouci zasvěcený Panně Marii Sněžné. Nachází se na Náměstí republiky při někdejším minoritském klášteře. Původně klášterní kostel sálového typu má pětiosé bohatě sochařsky zdobené průčelí se dvěma věžemi, jež jsou významným prvkem panoramatu města. \n\nZákladní kámen na místě někdejšího minoritského klášterního kostela byl položen v roce 1712, stavba byla dokončena o sedm let později a v roce 1726 byly ještě J. G. Halbichem vyrobeny varhany s tzv. nebeským orchestrem. Autorem celého projektu kostela byl Michael Klein z Nisy, vstupní portál s tordovanými sloupy vytvořil Václav Render, nástropní malbu Karel Josef Harringer, sochy Augustin Jan Thomasberger, Michael Zürn ml., Jan Sturmer a Wolfgang Träger a obrazy Johann Georg Schmidt, Josef František Wickart, Johann Georg Heinsh a Karel Josef Harringer. Na výzdobě kostela také celých 24 let spolupracoval Jan Kryštof Handke a vytvořil zde možství fresek a několik obrazů.\n\nV roce 1773 ale císař Josef II. zrušil jezuitský řád a kostel poté krátce do roku 1778 sloužil olomoucké univerzitě pro akademické bohoslužby. Po přeložení univerzity do Brna kostel přešel do vlastnictví olomoucké vojenské posádky a později sloužil i jako skladiště. Až od roku 1910 začal opět sloužit věřícím, přičemž mezi lety 1916–1918 prošel jeho interiér rekonstrukcí za účasti Adolfa Kašpara, Rudolfa Doležala a dalších. V 70. letech 20. století byl restaurován varhanní prospekt, kruchta i vlastní varhany s nebeským orchestrem a v 90. letech téhož století došlo na rekonstrukci exteriéru. Kostel tehdy opět začal sloužit akademickým bohoslužbám. V roce 2005 Otmar Oliva pro kostel zhotovil bronzový oltář s mramorovou deskou.\n\nV rámci Programu záchrany architektonického dědictví bylo v letech 2013-2014 na opravu památky čerpáno 1 000 000 Kč.\n\n\n"}
{"id": "175280", "url": "https://cs.wikipedia.org/wiki?curid=175280", "title": "Pan-čchiao (Tchaj-wan)", "text": "Pan-čchiao (Tchaj-wan)\n\nPan-čchiao (tradiční znaky: 板橋; tongyong pinyin: Bǎnciáo; hanyu pinyin: Bǎnqiáo; český překlad: \"prkenný most\") je město na Tchaj-wanu, leží v severní části ostrova. Ve správním systému Čínské republiky je hlavním městem okresu Tchaj-pej. Rozkládá se na ploše 23,16 km² a má 544 649 obyvatel (březen 2007). Je součástí aglomerace Tchaj-peje.\n\nMěsto je součástí systému Tchajpejského metra () a je napojeno na trať Tchajwanské rychlodráhy (). Ve městě se také nachází Tchajwanská univerzita umění (; ).\n\n"}
{"id": "175281", "url": "https://cs.wikipedia.org/wiki?curid=175281", "title": "Kostel Panny Marie Sněžné", "text": "Kostel Panny Marie Sněžné\n\nKostelů zasvěcených Panně Marii Sněžné je více:\n\n\n"}
{"id": "175284", "url": "https://cs.wikipedia.org/wiki?curid=175284", "title": "Kostel svaté Anny (Olomouc)", "text": "Kostel svaté Anny (Olomouc)\n\nKostel svaté Anny (kaple svaté Anny) je jednolodní rektorátní kostel na Václavském náměstí v Olomouci, který v současnosti slouží řeckokatolické farnosti v Olomouci. Veřejnosti je zpřístupněn pouze při mši.\n\nV jeho těsném sousedství jsou další součásti olomouckého hradu: Zdíkův palác, katedrála svatého Václava a kaple svaté Barbory (Arcidiecézní muzeum).\n\nGotické jádro stavby pochází z období po roce 1268, první zmínka o kapli sv. Anny je však až z roku 1349, neboť někdy v rozmezí let 1306–1349 došlo k přestavbě kaple pro uložení relikviáře s „paží sv. Anny“. Později byl kostel manýristicky přestavován, k ukončení přestavby došlo roku 1617. V letech 1885–1886 byla během regotizace katedrály svatého Václava stavba zkrácena o jedno pole.\n\nRektorem kostela bývá od roku 1598 vždy kanovník olomoucké kapituly, který má od roku 1752 právo nosit pontifikálie. Do roku 1916 kostel sloužil jako volební místo olomouckých biskupů a arcibiskupů. Je zde také pohřben biskup Maxmilián z Hamiltonu.\n\nKostel svaté Anny je od roku 1962 společně s dalšími památkami na území olomouckého hradu podle usnesení vlády ČSR č. 251/62 ze dne 30. 3. 1962 a podle nařízení vlády č. 262/1995 Sb. ze dne 16. 8. 1995, \"o prohlášení a zrušení prohlášení některých kulturních památek za národní kulturní památky,\" zařazen mezi národní kulturní památky (NKP) pod názvem \"Olomouc, areál Přemyslovského hradu\".\n\n\n\n"}
{"id": "175286", "url": "https://cs.wikipedia.org/wiki?curid=175286", "title": "Náledí", "text": "Náledí\n\nNáledí je meteorologický jev, při kterém zemský povrch pokryje ledová vrstva vytvořená z vody, která se předtím na povrchu nacházela. Náledí vzniká tehdy, pokud teplota zemského povrchu klesne pod bod mrazu.\n\nVoda, ze které náledí vzniká, může pocházet:\n\n\n"}
{"id": "175287", "url": "https://cs.wikipedia.org/wiki?curid=175287", "title": "Seznam církevních staveb v Olomouci", "text": "Seznam církevních staveb v Olomouci\n\nToto je seznam církevních staveb v Olomouci:\n\n\n\n\n\n\n\n\n\n\n"}
{"id": "175293", "url": "https://cs.wikipedia.org/wiki?curid=175293", "title": "Carl O. Sauer", "text": "Carl O. Sauer\n\nCarl Ortwin Sauer (24. prosince 1889 – 18. července 1975) byl americký geograf. Narodil se ve Warrentonu v Missouri a studium na Chicagské univerzitě zakončil ziskem titulu Ph.D. v roce 1915. Sauer působil jako profesor geografie na Kalifornské univerzitě v Berkeley od roku 1923 až do roku 1957, kdy odešel do důchodu.\n\nSauer vytvořil teorii o šíření rolnictví ve světě. Zde jsou hlavní její podstaty:\n\n\nJe též zakladatelem kulturní geografie.\n"}
{"id": "175294", "url": "https://cs.wikipedia.org/wiki?curid=175294", "title": "Král bílé stopy", "text": "Král bílé stopy\n\nKrál bílé stopy je anketa o nejlepšího českého lyžaře, která je každoročně vyhlašována Svazem lyžařů České republiky (SLČR). Anketa se koná již od roku 1973. Historicky prvním zvoleným vítězem se stal skokan na lyžích Rudolf Höhnl. \n\nOd roku 2005 o celkovém vítězi ankety Král bílé stopy rozhoduje hlasování široké veřejnosti. Formou zaslané SMS zprávy si sportovní příznivci sami volí svého Krále. Na základě sportovních výsledků sezony je nominováno 20 nejlepších sportovců a právě jim lze jednoduchou sms poslat hlas.\n\nKromě samotného Krále jsou vyhlašováni i nejlepší sportovci jednotlivých úseků SLČR - nejlepší běžec, akrobat, skokan, snowboardista, sjezdař a také nejlepší lyžař - junior a trenér. O těchto kategoriích rozhoduje odborná veřejnost složená ze zástupců sportovních klubů, novinářů a funkcionářů SLČR a volí písemnou formou.\n"}
{"id": "175303", "url": "https://cs.wikipedia.org/wiki?curid=175303", "title": "Generální představený Tovaryšstva Ježíšova", "text": "Generální představený Tovaryšstva Ježíšova\n\nGenerální představený Tovaryšstva Ježíšova (či generál jezuitů) je oficiální titul hlavy Tovaryšstva Ježíšova. Je volen doživotně generální kongregací Tovaryšstva a s výjimkou předpředposledního generála Pedra Arrupeho, který odstoupil ze zdravotních důvodů, předposledního generála Peter Hans Kolvenbacha, který odstoupil z důvodu věku, a případně Lorenza Ricciho, za něhož byl řád zrušen, skutečně všichni generálové setrvali ve funkci až do smrti. Pro velkou moc připisovanou jezuitskému řádu se generálovi jezuitů někdy přezdívá „černý papež“.\n\n"}
{"id": "175310", "url": "https://cs.wikipedia.org/wiki?curid=175310", "title": "Povinnost zajistit schůdnost chodníku", "text": "Povinnost zajistit schůdnost chodníku\n\nZajistit schůdnost přilehlého chodníku, zejména ve vztahu ke sněhu a náledí, je v části Evropy tradiční pracovní povinnost vlastníků nemovitostí vztahující se k veřejnému majetku. Oprávněnost, rozsah a od roku 1997 i nejednoznačnost stanovení této povinnosti byl v Česku předmětem sporů a různých výkladů, přímé stanovení této povinnosti bylo v České republice zrušeno v roce 1997, od 16. dubna 2009 byla zrušena i odpovědnost majitele nebo uživatele přilehlého pozemku za škodu způsobenou závadami ve schůdnosti. Podobná povinnost je však i nadále běžná i v některých dalších zemích Evropské unie. Například ve Švýcarsku mají údajně majitelé přilehlých nemovitostí uloženu i povinnost stavební údržby chodníků.\n\nVyskytuje se názor, že tuto povinnost zavedla poprvé protektorátní vláda a jde o pozůstatek totalitních poměrů a socialismu. Podle důvodové zprávy k zákonu však například v Praze podobná povinnost platí nejméně od roku 1838.\n\nVládní nařízení Vlády Protektorátu Čechy a Morava č. 1/1943 Sb., o čištění veřejných chodníků stanovilo:\n\n\"§ 1\"\n\"(1) Čistiti veřejné chodníky v uzavřené části obce jsou povinni vlastníci hraničících nemovitostí.\"\n\"(2) Místo vlastníka náleží povinnost čištění tomu, jemuž přísluší užívání celé budovy nebo celého nezastavěného pozemku (nájemce, pachtýř, uživatel, poživatel apod.).\"\n\"(3) Převzala-li provádění čištění jiná osoba za toho, kdo je povinen čištěním, jest sama k čištění povinna, jestliže s převzetím souhlasí místní policejní úřad. Souhlas lze kdykoli odvolati.\"\n\"§ 2\"\n\"Domovník, ustanovený pro budovu s veřejným chodníkem (zákon ze dne 30. ledna 1920, č. 82 Sb., kterým se upravují právní poměry domovníků), musí konati čisticí práce, pokud není písemnou smlouvou stanoveno jinak.\"\n\nV následujících paragrafech byla platnost nařízení omezena na obce s více než 5000 obyvateli, okresní města a další okresním úřadem určené obce. Bylo vymezeno, že i tam, kde není chodník, se čistí pruh veřejné silnice nebo cesty potřebný k chůzi. Nařízení stanovilo, že v některých případech má povinnost vlastníka nemovitosti za náhradu převzít obec, a právo převzít čištění za náhradu měla obec kdykoliv. Sazby náhrad určovala obec se souhlasem nadřízeného policejního úřadu. Za neplnění byla stanovena pokuta do 10 000 K nebo vězení délky do 1 měsíce.\n\nTaké dřívější silniční zákon, č. 135/1961 Sb., který toto vládní nařízení nahradil a platil až do roku 1997, vlastníkům, správcům a uživatelům nemovitostí odstraňování některých závad ve schůdnosti výslovně ukládal.\n\nV § 23 stanovil: \n\"„(1) Vlastník nebo uživatel nemovitosti, která hraničí se silnicí nebo místní komunikací v souvisle zastavěné části obce, je povinen zajistit, aby přilehlý chodník byl řádně a včas čištěn a při náledí posypáván, a to především k zajištění bezpečné chůze.\" \n\"(2) Místní národní výbory upravují podrobnosti podle potřeby s přihlédnutím k místním poměrům a možnostem.“\"\n\nJak zmínil poslanec Tom Zajíček 18. února 2009 při třetím čtení novely zákona o pozemních komunikacích, občanský zákoník z roku 1811 nařizoval stavitelům a majitelům nemovitostí vybudovat chodník kolem jejich nemovitosti a bezúplatně ho obci předat. Toto připomenutí bylo uvedeno jako argument, že majitel nemovitosti nevděčí za existenci chodníku obci, ale naopak, tedy obce nemají nárok na zisk z chodníku.\n\nZákon o pozemních komunikacích (§ 9 odst. 4 ve spojení s § 46 odst. 2 zákona č. 13/1997 Sb.) zmocňuje Ministerstvo dopravy České republiky k vydání prováděcího předpisu, který vymezí podrobnosti k péči vlastníka o dálnici, silnici nebo místní komunikaci. § 27 odst. 7 téhož zákona zmocňuje obce, aby stanovily nařízením rozsah, způsob a lhůty odstraňování závad ve schůdnosti místních komunikací a průjezdních úseků silnic. Stanovit obdobné parametry pro sjízdnost je tímtéž ustanovením zmocněn prováděcí předpis vydaný ministerstvem.\n\nNa základě těchto zmocnění stanoví § 41 odst. 1 a 2 prováděcí vyhlášky č. 104/1997 Sb., že odstranění nebo zmírnění zimních závad ve sjízdnosti i schůdnosti komunikací provádí vlastník (správce) komunikace. Žádný druh ani část silnic ani místních komunikací nejsou z tohoto ustanovení vyjmuty. Vyhláška ovšem není zmocněna ukládat vlastníkovi komunikace povinnosti, které mu neukládá zákon, a tedy na toto její ustanovení lze nahlížet jako na právně neúčinné a protiústavní. (Některé soudy však ze stanovení odpovědnosti za škody způsobené závadami ve schůdnosti vyvodily, že vyhláška č. 104/1997 Sb. se na chodníky v zastavěné části obce nevztahuje.)\n\nZákon nyní neukládá přímo a výslovně ani vlastníkovi komunikaci, ani vlastníkovi přilehlých nemovitostí, aby schůdnost nebo sjízdnost zajišťovali. Povinnost vlastníka komunikace pečovat o komunikaci je odvozována pouze nepřímo ze zmocnění ministerstva vymezit podrobnosti k péči. Povinnost vlastníka přilehlé nemovitosti je odvozována pouze nepřímo z odpovědnosti za škodu.\n\n§ 9 odst. 4 zákona č. 13/1997 Sb. v platném znění: \"„Prováděcí předpis vymezí podrobnosti k péči vlastníka pozemní komunikace o dálnici, silnici a místní komunikaci (…) a náležitosti smlouvy o zajištění správy a údržby dálnic nebo silnic I. třídy.“\"\n\n§ 27 odst. 7 zákona č. 13/1997 Sb. v platném znění: \"„Prováděcí předpis blíže vymezí rozsah, způsob a časové lhůty pro odstraňování závad ve sjízdnosti dálnice, silnice a místní komunikace. Obec stanoví nařízením rozsah, způsob a lhůty odstraňování závad ve schůdnosti místních komunikací a průjezdních úseků silnic.“\" (Před účinností nového Zákona o obcích (128/2000 Sb.) stanovovala obec tyto požadavky obecně závaznou vyhláškou.)\n\n§ 41 vyhlášky č. 104/1997 Sb., kterou se provádí zákon o pozemních komunikacích:\n\"„(1) Zimní údržbou se podle pořadí důležitosti zmírňují závady vznikající povětrnostními vlivy a podmínkami za zimních situací ve sjízdnosti komunikací a ve schůdnosti místních komunikací a průjezdních úseků silnic.\"\n\"(2) Zimní údržba se provádí podle plánu zimní údržby. V obvyklé zimní situaci vlastník (správce) komunikace odstraní nebo alespoň zmírní závady ve sjízdnosti (schůdnosti) komunikace v časových lhůtách stanovených plánem zimní údržby, jehož vzor je uveden v příloze č. 6.\"\n\"(3) Opatření před zahájením zimní údržby a přehled technologií používaných v zimní údržbě jsou podrobně uvedeny v příloze č. 7, vzor deníku o zimní údržbě a způsob jejího vyhodnocení jsou uvedeny v příloze č. 8.\"\n\"(4) Pro účely této vyhlášky je zimním obdobím doba od 1. listopadu do 31. března následujícího roku. V tomto období se provádí zimní údržba podle plánu zimní údržby. Pokud vznikne zimní povětrnostní situace mimo toto období, zmírňují se závady ve sjízdnosti (schůdnosti) komunikace bez zbytečných odkladů přiměřeně k vzniklé situaci.“\"\n\nZ právního hlediska jsou napadány ty obecní vyhlášky a nařízení, které majitelům nemovitostí přímo ukládají povinnosti, k čemuž nejsou v tomto případě zákonem výslovně zmocněny. Nařízení obce mohou podle zákonného zmocnění upravovat pouze rozsah, způsob a lhůty odstraňování závad - nemohou určovat, kdo má závady odstraňovat, ani přímo ukládat žádné povinnosti. Podle čl. 4 odst. 1 Listiny základních práv a svobod mohou být povinnosti ukládány pouze na základě zákona a v jeho mezích.\n\nVyhláška hlavního města Prahy č. 39/1997 Sb. HMP v souladu se zákonným zmocněním upravuje pouze rozsah, způsob a lhůty odstraňování závad ve schůdnosti a neurčuje, kdo tak má činit. (Další vyhláška hlavního města Prahy, č. 45/1997 Sb. HMP, o vymezení úseků místních komunikací, na kterých se nezajišťuje sjízdnost a schůdnost odstraňováním sněhu a náledí, zahrnuje především chodníky sousedící s obecními pozemky.) Na jaře roku 2003 byl zveřejněn návrh novely této vyhlášky, podle kterého pokuta za neuklizený chodník, i když by nedošlo k úrazu či jiné škodě, by mohla dosáhnout až 30 000 Kč pro fyzickou osobu a 200 000 Kč pro právnickou osobu. Námitky proti znění novely vzneslo Občanské sdružení majitelů domů i Hnutí na obranu majitelů realit. Projednávání novely bylo pozastaveno.\n\nPodle pražské městské policie mohou strážníci pouze upozorňovat majitele domů na stav chodníku a hrozící nebezpečí a mohou dokumentovat stav chodníku pro případ uplatňování odpovědnosti za škodu. V Lounech však podle rozhodnutí Ústavního soudu platí vyhláška, podle níž může dostat pokutu 1000 Kč majitel domu, který do deseti hodin dopoledne sníh neuklidí.\n\nV obecních nařízeních (dříve ve vyhláškách) obce stanovují například v jaké šířce chodníku musí být schůdnost zajišťována, jaké posypy mohou být použity (v některých obcích je zakázána například sůl, škvára či popel), kam je možno shromažďovat shrnutý sníh atd. Například pražská vyhláška č. 39/1997 Sb. HMP stanoví: \"„Závady ve schůdnosti místních komunikací a průjezdních úseků silnic, pokud vznikly náledím nebo sněhem, se odstraňují odmetením nebo odhrnutím sněhu, oškrábáním zmrazků a posypem zdrsňovacími materiály. (…) Sněhovou břečku je nutno z chodníku odstranit.“\"\n\nČasové vymezení bývá udáváno buď konkrétní hodinu dne (zřejmě s předpokladem, že sněží především v noci a sníh se odklízí jednou denně), nebo lhůtou například od počátku sněžení.\n\n§ 27 odst. 4 zákona č. 13/1997 Sb. zakládal odpovědnost vlastníka nemovitosti za škody způsobené za vymezených podmínek některými druhy závad ve schůdnosti přilehlého chodníku - pro tyto případy odst. 3 zprošťuje téže odpovědnosti vlastníka komunikace. (Novelizačním zákonem č. 97/2009 Sb. s účinností ode dne vyhlášení (16. dubna 2009) byl odstavec 4 vypuštěn a odpovědnost za škodu týkající se chodníků byla sjednocena s úpravou odpovědnosti na všech ostatních typech a částech pozemních komunikací.\n\nToto ustanovení však neukládalo vlastníkovi přilehlé pozemní komunikace výslovně povinnost se na údržbě komunikace přímo fyzicky či finančně podílet. Ustanovení ani nezprošťovalo těchto povinností vlastníka pozemní komunikace.\n\n§ 27 zákona o pozemních komunikacích ve znění platném do 15. dubna 2009: \n\"„(3) Vlastník místní komunikace odpovídá s výjimkou případů uvedených v odstavci 4 za škody, jejichž příčinou byla závada ve schůdnosti místní komunikace nebo průjezdního úseku silnice, pokud neprokáže, že nebylo v mezích jeho možností tuto závadu odstranit, u závady způsobené povětrnostními situacemi a jejich důsledky takovou závadu zmírnit, ani na ni předepsaným způsobem upozornit.\"\n\"(4) Vlastník nemovitosti, která v zastavěném území obce hraničí se silnicí nebo s místní komunikací, odpovídá za škody, jejichž příčinou byla závada ve schůdnosti na přilehlém chodníku, která vznikla znečištěním, náledím nebo sněhem, pokud neprokáže, že nebylo v mezích jeho možností tuto závadu odstranit; u závady způsobené povětrnostními situacemi a jejich důsledky takovou závadu zmírnit.“\"\n\nUvedená povinnost bývá posuzována ve vztahu k čl. 4 odst. 1 Listiny základních práv a svobod, podle něhož „povinnosti mohou být ukládány toliko na základě zákona a v jeho mezích a jen při zachování základních práv a svobod“, a čl. 9 odst. 1 Listiny, podle kterého „nikdo nesmí být podroben nuceným pracím nebo službám“. Obdobnou úpravu obsahují též čl. 11, 12, 13 a 14 Úmluvy o nucené nebo povinné práci č. 506/1990 Sb.\n\nVýjimku umožňuje čl. 9 odst. 2 písm. d) Listiny, podle něhož ustanovení odst. 1 se nevztahuje na jednání uložené zákonem pro ochranu života, zdraví nebo práv druhých. Úmluva o nucené nebo povinné práci v čl. 2 bod 2 písm. d) z pojmu „nucená nebo povinná práce“ vylučuje práce a služby vymáhané \"„v případech mimořádných okolností, jež ohrožují nebo by mohly ohrozit život nebo normální životní podmínky veškerého obyvatelstva nebo jeho části.“\"\n\nStanovení povinnosti vychází z předpokladu, že není v silách žádného města zajistit schůdnost všech chodníků v přiměřené lhůtě. S tím, že by obdobný rozsah nárazových prací obec mohla objednat smluvně, tento předpoklad nepočítá. Naproti tomu pražský primátor Pavel Bém očekává od majitelů domů, že pokud sami nemají možnost chodník uklízet, zajistí úklid smluvně u dodavatele (čímž argument, kvůli němuž jsou obce zbaveny odpovědnosti, ztráci opodstatnění). Libor Dellin z Občanského sdružení majitelů domů a bytů považuje obcí centrálně zajišťované mechanizované čištění za ekonomicky výhodnější než roztříštění péče mezi majitele přilehlých nemovitostí.\n\nDo kontrastu se samozřejmostí, s jakou stát vyžaduje od majitelů sousedních nemovitostí tuto službu, bývá dáváno, že pokud naopak tento majitel potřebuje například z důvodu údržby svého domu, umístění popelnice apod. využít chodník nebo jeho část, obce toto jakožto zvláštní užívání pozemní komunikace nezřídka vydatně zpoplatňují.\n\nUložení povinnosti skupině občanů, kteří vlastní nemovitost sousedící s chodníkem, bývá označováno též za diskriminací z důvodu majetku ve smyslu čl. 14 Úmluvy o ochraně lidských práv a základních svobod.\n\nZatímco povinnost zajistit schůdnost je stanovena vyhláškou vlastníkovi chodníku, odpovědnost za škody způsobené závadami ve schůdnosti je v zastavěné části obce za ne zcela jasných podmínek přiřčena vlastníkovi přilehlé nemovitosti. Veřejný ochránce práv v popisu stavu uvádí, že důvodem neuvedení výslovné povinnosti zajišťovat schůdnost v roce 1997 byl názor některých právních teoretiků, že nucená práce na cizím majetku by kolidovala s Listinou základních práv a svobod. Výsledkem je právně rozporný a nejasný stav umožňující zásadně rozdílné výklady.\n\nPodle jednoho výkladu jde o takzvanou objektivní odpovědnost za škodu, tedy odpovědnost nezávislou na splnění či nesplnění právní povinnosti, která by škodě mohla předejít. Obdobná objektivní odpovědnost je zavedena například dle § 427–433 zákona č. 40/1964 Sb., občanský zákoník. Při doslovném výkladu je vlastníkovi přilehlé nemovitosti přiřčena odpovědnost za škodu, která nevznikla porušením jeho povinnosti, ale nesplněním povinnosti, která je podle zákona explicitně uložena jiné osobě, vlastníku komunikace. Povinnost vlastníka komunikace je odvozována například ze zásady „vlastnictví zavazuje“, vyjádřené v čl. 11 odst. 3 Listiny základních práv a svobod, a z názoru, že nelze spravedlivě požadovat, aby někdo prováděl na své náklady a bez přiměřeného ohodnocení pracovního výkonu činnost ve prospěch druhého.\n\nTomuto výkladu nasvědčuje i znění § 1 zákona č. 13/1997 Sb.: \"„Zákon upravuje kategorizaci pozemních komunikací, jejich stavbu, podmínky užívání a jejich ochranu, práva a povinnosti vlastníků pozemních komunikací a jejich uživatelů a výkon státní správy ve věcech pozemních komunikací příslušnými silničními správními úřady.“\" Povinnosti majitelů jiných nemovitostí bez ohledu na to, zda pozemní komunikaci užívají, ve vymezení obsahu zákona uvedeny nejsou. Rovněž silniční správní úřad při výkonu státního dozoru podle § 41 a 42 zákona č. 13/1997 Sb. je povinen a zmocněn uplatňovat kontrolní a sankční pravomoci jen vůči vlastníkům, správcům a uživatelům pozemních komunikací, nikoliv vůči vlastníkům přilehlých nemovitostí. (Vůči nim se při sankcích uplatňuje například § 4 odst. 1 zákona č. 251/2016 Sb., o některých přestupcích, za porušení nařízení obce.)\n\nVzhledem k tomuto stavu právních předpisů většina obcí několik let nepokutovala majitele nemovitostí, kteří nezajišťovali na přilehlých chodnících schůdnost. Některé obecní vyhlášky, které se pokoušely majitelům nemovitostí takovou povinnost ukládat, byly nadřízenými krajskými úřady a ministerstvem vnitra rušeny.\n\nUstanovení o odpovědnosti by bylo možné vykládat i tak, že vlastník přilehlé nemovitosti může svou zákonnou odpovědnost uplatnit například tím, že upozorní vlastníka komunikace na stav chodníku nebo upozorní správní orgán na to, že vlastník pozemní komunikace svou povinnost zajistit schůdnost nesplnil.\n\nPovinnost vlastníka přilehlé nemovitosti bývá někdy podepírána i § 415 občanského zákoníku, podle kterého je každý povinen si počínat tak, aby nedocházelo ke škodám na zdraví, na majetku, na přírodě a na životním prostředí. Z toho ovšem nevyplývá, že by tato povinnost měla náležet právě majiteli přilehlé nemovitosti a ne kterémukoliv uživateli komunikace.\n\nÚstavní soud v případě Loun 3. ledna 2007 rozhodl, že ze stanovení odpovědnosti vyplývá i povinnost, a tedy majitelé přilehlých nemovitostí mají povinnost schůdnost zajistit. Nejvyšší správní soud dne 27. června 2005 vyjádřil v rozsudku názor, že zákon tuto povinnost ani implicitně nestanoví, ale implicitně (nevýslovně) zmocňuje k jejímu stanovení obce. Některé úřady, například Krajský úřad Ústeckého kraje a Ministerstvo vnitra (viz níže), zastávaly názor, že povinnost ve vztahu chodníku vlastníkům přilehlých nemovitostí stanovena není a zákon nedává obcím zmocnění ji stanovit.\n\nMF Dnes ve svém článku 17. ledna 2008 zveřejnila názor děčínského právníka Narcise Tomáška, podle kterého odpovědnost za zranění je automaticky spojena s povinností uklízet. Naproti tomu senátor Kubera v témže článku zdůrazňoval, že ustanovení zákona řeší odpovědnost za úrazy, nikoliv povinnost uklízet.\n\nAčkoliv vyhláška č. 104/1997 Sb. při stanovení povinností vlastníka pozemní komunikace chodníky v zastavěných částech obce z obecných povinností nevyjímá, například Nejvyšší správní soud a předtím Krajský soud v Českých Budějovicích v jednom z případů v odůvodnění rozsudku uvedly, že tato vyhláška se na takové chodníky nevztahuje (odůvodnění Nejvyššího správního soudu však přitom odkazuje na ustanovení, z nichž nic takového nevyplývá).\n\nVedle toho existuje jak názor, že povinnost zajistit schůdnost chodníku má výhradně jeho vlastník, tedy zpravidla obec, tak i názor, že základní povinnost zajištění schůdnosti, zejména v běžných situacích, má vlastník chodníku, a odpovědnost či povinnost vlastníka přilehlé nemovitosti tuto povinnost vlastníka chodníku pouze pro případ mimořádných situací doplňuje (případně zčásti duplikuje), nikoliv vylučuje.\n\nZákon o pozemních komunikacích neřeší otázku, zda vlastník přilehlé nemovitosti je povinen schůdnost zajišťovat na vlastní náklady, nebo na náklady vlastníka, tedy v případě místní komunikace obce. Za Protektorátu tomu bylo i naopak, že obec čistila chodník na náklady majitele přilehlé nemovitosti.\n\nZřejmě nebylo v této věci vyneseno žádné precedenční rozhodnutí, nelze však vyloučit, že soud by náhradu nákladů přiznat mohl.\n\nLibor Dellin uvedl, že firmy od majitelů domů obvykle požadují za celoroční čištění chodníků kolem 12 Kč/m měsíčně, přičemž stěží lze nalézt firmu, která by se zavázala k zajištění zimní schůdnosti v obcích požadovaných termínech.\n\nCeny posypových materiálů podle MF Dnes jsou u posypové soli 49 Kč/10 kg, u inertní směsi 53 Kč/50 kg, u kameniva Ekogrit 60 Kč/5 litrů.\n\nCeny jednotlivých druhů nářadí se podle téhož zdroje pohybují ve stovkách korun (plechové hrablo téměř 1000 Kč), elektrická sněhová fréza stojí tisíce korun, benzinová desetitisíce korun.\n\nPřipojištění odpovědnosti lze sjednat za cenu od několika desítek Kč ročně.\n\nOdpovědnost majitele přilehlé nemovitosti za škody je omezena podmínkou: „pokud neprokáže, že nebylo v mezích jeho možností tuto závadu odstranit; u závady způsobené povětrnostními situacemi a jejich důsledky takovou závadu zmírnit.“\n\nZákon neřeší, nakolik „meze možností“ mohou být na úkor vlastních zájmů vlastníka nemovitosti – tedy například zda by zahrnovalo „meze možností“, aby se například zřekl svého zaměstnání, vzdal zimní dovolené, volného času nebo spánku nebo aby schůdnost zajišťoval objednáním u jiné osoby (například svého zaměstnance nebo dodavatele) a utrácel za to své finance.\n\nPražský primátor Pavel Bém například vyjádřil názor, že dokonce i tehdy, když majitel domu je nemocný, v zahraničí nebo v práci, se má postarat, aby ho v čištění chodníku někdo zastoupil.\n\nTuto otázku pravděpodobně ani soud ještě neřešil.\n\n§ 26 odst. 7 Zákona o pozemních komunikacích (13/1997 Sb.) stanoví: \"„Závadou ve schůdnosti pro účely tohoto zákona se rozumí taková změna ve schůdnosti pozemní komunikace, kterou nemůže chodec předvídat při pohybu přizpůsobeném stavebnímu stavu a dopravně technickému stavu a povětrnostním situacím a jejich důsledkům.“\"\n\nBěžné sněžení (nejde-li o vánici ani intenzivní dlouhodobé sněžení) se obvykle (obdobně dle § 26 odst. 5 téhož zákona) nepovažuje za povětrnostní situaci, která může podstatně snížit schůdnost či sjízdnost, ale za „obvyklou zimní situaci“ ve smyslu § 41 odst. 2 vyhlášky č. 104/1997 Sb.\n\nBývá předmětem sporu (např.), zda požadavek na úklid sněhu nebo obdobné požadavky na čištění chodníku nejdou nad rámec odstranění závad schůdnosti, protože vrstvu sněhu na chodníku může chodec vzhledem k povětrnostní situaci a jejím důsledkům předvídat.\n\nNedostatečnou právní úpravou se několikrát zabýval a bude zabývat i Ústavní soud, nejméně jeden případ řešil i Nejvyšší správní soud.\n\nPovinnost majitele nemovitosti nelze přenášet na nájemce jednotlivých bytů. Přednosta Okresního úřadu v Šumperku podal Ústavnímu soudu návrh na zrušení části obecně závazné vyhlášky obce Bludov ze dne 2. září 1992, jíž byl přijat domovní řád k zabezpečení pořádku a čistoty v obecních obytných domech. V napadených ustanoveních se přenášela na nájemce bytů a nebytových prostor povinnost zajišťování pořádku a čistoty ve společných prostorách domu a přilehlých nemovitostech, včetně přilehlých chodníků nebo částí komunikace přiléhajících k silnici nebo místní komunikaci a sloužících výhradně chůzi, ačkoli takovou povinnost nelze dovodit ze žádného právního předpisu. Ústavní soud příslušná ustanovení zrušil – v odůvodnění uvedl, že lze považovat za nepochybné, že uživateli nemovitosti se v tomto předpise rozumí ti, kteří užívají a spravují celou nemovitost, nikoliv nájemci jednotlivých bytů, resp. nebytových prostor v nemovitosti, tedy jen určitých částí nemovitosti. Rovněž z občanského zákoníku soud dovodil, že povinnost nesmí pronajimatel přenášet na nájemce jednotlivých bytů. Ústavnost samotné povinnosti vztahující se k cizímu majetku soud neposuzoval.\n\nPotvrzení povinnosti rozsudkem Nejvyššího správního soudu. Nejvyšší správní soud 27. června 2005 posuzoval kasační stížnost proti rozsudku Krajského soudu v Českých Budějovicích o přestupku spočívajícím v údajném neodstranění závad ve schůdnosti majitelem domu ve „městě P.“. Rozsudkem v odůvodnění rozsudku uvedl: \"„Z povahy věci plyne, že v (…) nařízení (obce) bude obsažena mimo jiné i povinnost občanů sníh odklízet, předpokládá-li zákon jejich odpovědnost za škodu v důsledku závad ve schůdnosti vzniklou. Jde tak o případ, kdy povinnost není stanovena přímo v zákoně, ale na jeho základě, neboť zákon zmocňuje obec vydat nařízení a implicitně předpokládá, že v něm bude povinnost obsažena.“\" Zákonem údajně implicitně vyjádřený předpoklad, že povinnost zajistit schůdnost bude uložena tomu, komu zákon ukládá odpovědnost za případné škody, tak soud považoval za právní základ, který zmocňuje obec ke stanovení povinnosti na základě zákona. Zároveň Nejvyšší správní soud uvedl, že povinnost odklizení sněhu v daném čase je vázána na podmínku (vzniknou-li závady ve schůdnosti chodníku), která v rozhodovaném případě nebyla splněna – ač sníh na chodníku ležel, nešlo o závadu schůdnosti.\n\nPotvrzení povinnosti usnesením Ústavního soudu. Ministr vnitra 21. února 2006 podal návrh na zrušení nařízení města Louny, kterým se stanovuje rozsah, způsob a lhůta odstraňování závad ve schůdnosti chodníků. (Předtím 3. února 2006 účinnost nařízení na návrh Krajského úřadu Ústeckého kraje pozastavil.) Ústavní soud 3. ledna 2007 přijal usnesení, v jehož odůvodnění píše: \"„Jestliže tedy zákon o pozemních komunikacích popsaným způsobem založil odpovědnost určitých (definovaných) subjektů, platí, (…) že tím vymezil prostor pro jim korespondující povinnosti, které jsou identifikovatelné nejen z povahy a obsahu této odpovědnosti, nýbrž i ze samotného znění výše citovaného § 27 odst. 4 zákona o pozemních komunikacích (totiž odstranit závady ve schůdnosti, … které vznikly znečištěním, náledím nebo sněhem). (…) Uvádí-li § 27 odst. 7 zákona o pozemních komunikacích, že „obec stanoví nařízením rozsah, způsob a lhůty odstraňování závad ve schůdnosti místních komunikací a průjezdních úseků silnic“, nelze to pochopit jinak, než že jde o „rozsah, způsob a lhůty“ ku splnění povinnosti „odstraňování závad“ těmi, s nimiž § 27 odst. 4 téhož zákona spojuje odpovědnost za škody vzniklé tím, že by tyto závady odstraněny nebyly.“\"\n\nMinistr vnitra 24. dubna 2006 podal další podobný návrh na zrušení částí nařízení města Mariánské Lázně a 13. června 2006 návrh na zrušení některých pasáží trutnovského nařízení.\n\nVeřejný ochránce práv se vadnou právní úpravou zabýval v souhrnných zprávách o své činnosti za roky 2002 a 2003.\n\nVe shrnutí situace uvádí, že důvodem neuvedení výslovné povinnosti zajišťovat schůdnost byl při přijímání zákona názor některých právních teoretiků, že nucená práce na cizím majetku by kolidovala s Listinou základních práv a svobod. Zároveň konstatuje, že tímto postupem se problém nevyřešil, ale naopak se otevřel prostor pro protichůdné názory, které popisuje jako názor právních teoretiků a názor praktiků. Na problémy je v podnětech, které dostává, opakovaně upozorňován. Závěrem veřejného ochránce práv je, že by bylo žádoucí přijetí jednoznačné zákonné úpravy práv a povinností. Zároveň připomíná disproporci, že se ustanovení nevztahuje na veřejně přístupné účelové komunikace.\n\nÚstavně-právní výbor Senátu PČR 28. srpna 2007 podal Senátu návrh na změnu Zákona o pozemních komunikacích, podle které by za škody vzniklé závadami ve schůdnosti odpovídal vlastník komunikace, tedy na vypuštění výjimky uvedené v § 27 odst. 4 zákona č. 13/1997 Sb. Návrh za ústavně-právní výbor podal předseda výboru, senátor Jaroslav Kubera. 6. prosince 2007 Senát tento návrh schválil. Vláda 16. ledna 2008 se senátním návrhem vyjádřila těsnou většinou souhlas. Poslanecká sněmovna návrh v prvním čtení projednala 6. února 2008 a přikázala jej k projednání dvěma výborům. Výbor pro veřejnou správu a regionální rozvoj 27. února 2008 vyjádřil s návrhem souhlas (poměrem hlasů 11:1). Hospodářský výbor 4. dubna 2008 k návrhu vydal stanovisko s pozměňovacími návrhy, které spočívají ve jmenovitém uvádění chodníku zvlášť vedle kategorií komunikací (a v přidání nesouvisejících ustanovení – přílepku – o regulaci reklamy). 7. května 2008 návrh prošel druhým čtením; Miloslav Kala podal pozměňovací návrh, aby původně navržená účinnost dnem vyhlášení byla nahrazena 1. dubnem 2009. Zdeněk Jičínský a někteří další navrhli zamítnutí. 18. února 2009 poslanecká sněmovna návrh zákona schválila. V diskusi návrh podpořilo mnoho poslanců napříč stranami (Zdeněk Škromach: „Tady byla vzpomenuta robota, já bych vzpomenul Akce Z. Já myslím, že ta doba už skončila.“ Miroslav Kalousek: „Je v tom jenom stoletý zvyk a zvyk by se měl prolomit zrovna tak jako zvyk roboty, předtím zvyk nevolnictví a ještě předtím zvyk otrokářství.“) Proti novele vystupoval zejména Ladislav Šustr, který chtěl stanovení povinnosti svěřit do působnosti obcí, nebo Ludvík Hovorka. Nejprve sice hlasovalo 50 poslanců pro zamítnutí novely, při závěrečném hlasování ze 190 přítomných bylo pro schválení 116 poslanců a proti 31. V Senátu Výbor pro územní rozvoj, veřejnou správu a životní prostředí 18. 3. 2009 doporučil návrh zákona zamítnout (zejména na základě negativního stanoviska Svazu měst a obcí), Ústavně-právní výbor 18. 3. 2009 doporučil návrh schválit, Výbor pro hospodářství, zemědělství a dopravu 25. 3. 2009 doporučil návrh schválit. Senát 26. 3. 2009 návrh schválil (z 61 přítomných bylo 33 pro a 22 proti, senátoři ODS hlasovali převážně pro návrh a senátoři ČSSD převážně proti).\n\nPodle MF Dnes se poté proti novele postavili zejména Pavel Bém, Jiří Paroubek a Svaz měst a obcí a Pavel Bém údajně chtěl požádat prezidenta republiky, aby novelu nepodepsal.\n\nPodle novelizačního zákona č. 97/2009 Sb. s účinností ode dne vyhlášení (16. dubna 2009) byla výjimka z odpovědnosti za škodu týkající se chodníků vypuštěna a sjednocena s úpravou odpovědnosti na všech ostatních typech a částech pozemních komunikací.\n\nPodle rozboru, který zpracoval a předložil poslancům PSP ČR český Svaz měst a obcí a z nějž citoval poslanec Miloslav Kala při druhém čtení novely zákona č. 13/1997 Sb.:\n\n\n"}
{"id": "175313", "url": "https://cs.wikipedia.org/wiki?curid=175313", "title": "ATIS", "text": "ATIS\n\nATIS nebo Atis může být:\n\n"}
{"id": "175314", "url": "https://cs.wikipedia.org/wiki?curid=175314", "title": "Džójó kandži", "text": "Džójó kandži\n\nDžójó kandži (常用漢字) je sada 2 136 japonských znaků, která byla standardizována výnosem japonského ministerstva školství 10. září 1981 pro výuku na japonských školách a pro běžné užití v původním počtu 1 945. Navazuje na sadu tójó kandži (当用漢字), vyhlášenou stejným ministerstvem za oficiální 16. listopadu 1946, kterou rozšiřuje o dalších 95 znaků. Žáci základních škol se učí prvních 1 006 znaků, výuka na nižších středních školách pokrývá zbylých 939 znaků. 30. listopadu 2010 byla sada revidována a obohacena o 196 znaků, zároveň bylo pět odstraněno.\n\nSada džójó kandži je zároveň standardem pro použití v japonském tisku. Znaky, které v džójó kandži obsaženy nejsou, bývají obvykle opatřeny furiganou.\n"}
{"id": "175316", "url": "https://cs.wikipedia.org/wiki?curid=175316", "title": "Světluška větší", "text": "Světluška větší\n\nSvětluška větší (\"Lampyris noctiluca\") lidově nazývaná svatojánská muška je druh brouka z čeledi světluškovitých. Známá je především svojí schopností vyzařovat ze svého těla zelenkavé světlo. Toto světlo může světluška vlastní vůlí spustit nebo zhasnout, pomocí regulace kyslíku – světlo zhasne, zastaví-li přívod kyslíku do světelných orgánů. Samečci oproti samičkám mohou létat. Dospělí jedinci žijí velmi krátce a brzy po páření umírají. Samičky kladou asi 50 až 150 vajíček a z nich se vylíhnou larvy. Během dva až tři roky trvajícího vývoje se larva asi pětkrát svleče a zakuklí. Zanedlouho se z kukly vylíhne dospělý jedinec.\n\nSvětluška větší se vyskytuje napříč Portugalskem, Velkou Británií, Evropou, Asii až Čínou. Někteří jedinci se mohou dostat až do oblasti severního polárního kruhu. Vyhledává otevřené prostranství. Můžeme ji spatřit na loukách a okrajích lesů, kupříkladu v Anglii upřednostňuje křídové nebo přímo vápencové škrapy.\n\nV Česku se tento pozoruhodný brouk vyskytuje také, ovšem nepříliš hojně. Spatřen byl roku 2017 například na východě Moravy v lokalitě Rešovských vodopádů.\n\nAsi nejaktivnější a nejvíce vidět je tento hmyz během suchého léta, tedy v období od června do července. Přirozeně v nočních hodinách, zhruba od 10:00 do 10:30 hodin, případně až do půlnoci.\n\nSvětlušky patří k broukům u kterých se samec od samičky výrazně odlišuje, výrazný je tedy jejich pohlavní dimorfismus.\n\nSamec je dlouhý 10 až 12 mm. Tělo je ploché. Chitinový plášť těla je zbarvený do hněda, na okrajích je žluté zbarvení. Na dlouhých krovkách se nachází několik podlouhlých rýh, které jsou pokryté jemnými chloupky. Hlava není vidět – je schovaná pod tělním pláštěm. Můžeme však spatřit nitkovitá tykadla. Na sedmém kroužku na břiše má sameček světelnou skvrnu.\n\nSamičky jsou dlouhé 15 až 20 mm. Nemají žádné krovky, takže vypadají podobně jako larvy. Hlava je též schovaná pod chitinovým tělním pláštěm. Samičky mají podstatně více světelných orgánů než samci. Světelná políčka se nacházejí na šestém a sedmém článku trupu a na osmém jsou ještě dodatečné světelné skvrny.\n\nSvětlušky jsou aktivní v noci. Samečci létají se slabým svícením a hledají si samičky, které leží v trávě a svítí podstatné výrazněji. Frekvence problikávání, tedy doba, po kterou brouci svítí, a mezery mezi jednotlivými záblesky jsou pro daný druh charakteristické. Díky tomu se mezi sebou jednotlivé druhy světlušek snadno rozpoznají. Larvy žijí na zemi a živí se slimáky. I ony mohou slabě svítit, avšak na rozdíl od dospělých slouží jejich signalizace k zastrašení nepřítele. Po pátém svlečení se zakuklí a z kukly se vylíhnou dospělí jedinci.\n\nHlavní výskyt dospělých jedinců je v období páření, což ve střední Evropě připadá na červenec až srpen. V teplých letních měsících svítí samičky při dostatečné tmě asi od deseti hodin večer do jedné hodiny ranní, avšak brzy po spáření páry svítit přestanou. Obecně období, po které budou tito brouci jasně světélkovat, je ovlivněno jednak okolním prostředím, nebo přítomností nerovnoměrného, tedy většího nebo menšího množství samců. Příliš nízká teplota, déšť či silnější vítr způsobí, že se samičky schovají pod zem či do houští vegetace. Vyšší procento samců zase zkracuje období námluv, neboť se jednotlivé páry podstatně rychleji shledají.\n\nSvětlušky svítí díky bioluminiscenci. Je to následek chemických reakcí v živých buňkách a tkáních – tyto procesy se nazývají chemiluminiscence. Při jednom z těchto procesů se luciferin odbourává enzymem luciferázou, energie při tom uvolněná je vyzářena ve formě světla. Proces neprodukuje žádné teplo, a proto je velmi efektivní, 90–98 % vložené energie je přeměněno na světelnou energii. To je o mnoho více, než dokážou ty nejúspornější žárovky, u kterých se většina energie ztratí ve formě tepla.\nPotravou světlušek jsou plži. Na nich parazitují larvy a při kousnutí je mohou usmrtit toxickým jedem. Dospělí brouci zpravidla vůbec potravu nepřijímají, čelist se jim totiž během jejich krátkého života nevyvine dostatečně.\n\nPo setmění samičky vylézají z úkrytu, usadí se na trávě a svítí, aby ukázaly samečkům, že jsou připraveny k páření. Jejich světlo mohou údajně spatřit až ze vzdálenosti 50 metrů. Samečci svítí slaběji než samičky a létají ve výšce často jen několik metrů nad zemí. Když samičku zahlédnou, tak u ní přistanou. Páření a kladení vajíček probíhá na zemi. Oba partneři uhynou do několika dnů po spáření.\nNa vlhké místo, do půdy pod listem nebo mechem, samička naklade v rozmezí tří dnů 50 až 150 velmi malých světle žlutých vajíček (cca 1 mm v průměrů) a brzy umírá. Ta mohou několik dní slabě žlutě svítit, zpravidla déle, pokud nepanují příliš chladné podmínky.\n\nLarva se líhne asi po dvou až třech týdnech a nápadně se podobá dospělé samici. Ta má však na rozdíl od ní zcela černou zadní část těla. Pohybem larva připomíná housenku. Během dva až tři roky trvajícího vývoje se larva několikrát, asi pětkrát, svléká. Postupně tedy projde až pěti stádii, takzvanými instary. Živí se převážně slimáky nebo hlemýždi. Při kousnutí do nich vstřikuje neurotoxin, tedy toxickou znehybňující látku. Přitom se musí mít na pozoru, aby se nepřilepila na obranný hlen, který jeho kořist může vylučovat. Oběť je postupně ochromena a larva hoduje. Vpravený jed zároveň rozloží vnitřnosti měkkýše na řídkou hmotu a v takové koncentraci ji z oběti vysává. Hlemýždě nebo slimáka nemusí zásadně zabít, po nakrmení se často stává, že jeho kořist přežije a po chvíli se odebere pryč.\n\nLarva je aktivní v noci a patrně živější bude tehdy, panují-li vlhké podmínky. Zimu přečkává schovaná v úkrytu, pod kamenem, polenem či listem. Zde se uchýlí k zimnímu spánku a s příchodem jara se probouzí. Cyklus se opakuje další jeden nebo dva roky. V konečné fázi se mezi květnem až srpnem (v závislosti na tom, kde žije) stane dospělým broukem, ale brzy po reprodukci zahyne, jako jeho rodiče.\n\n\n"}
{"id": "175317", "url": "https://cs.wikipedia.org/wiki?curid=175317", "title": "Markéta Bělonohá", "text": "Markéta Bělonohá\n\nMarkéta Bělonohá (*25. března 1982 v Táboře) je jedna z nejúspěšnějších českých fotomodelek. Fotila pro mnoho webových serverů (MetArt) a periodik (Playboy). Markéta dnes žije v Hradci Králové, v roce 2006 promovala na tamní univerzitě (fakulta informatiky a managementu) a získala tak titul inženýr. Je vysoká 170 cm, váží 50 kg. Má zelené oči a blond vlasy.\n\n"}
{"id": "175319", "url": "https://cs.wikipedia.org/wiki?curid=175319", "title": "Hradenín", "text": "Hradenín\n\nHradenín je vesnice, místní část městyse Plaňany v okrese Kolín. Leží asi 12 km západně od města Kolín. V roce 2011 zde bylo evidováno 64 adres.\n\nHradenín je také název katastrálního území o rozloze 1,61 km.\n\nVesnice Hradenín se poprvé písemně připomíná v roce 1295, kdy zde má majetek zeman Předota z Hradenína, za něhož vznikla první tvrz na nevysoké skalnaté terase nad potokem Blinka. Místo však bylo osídleno již v období bylanské kultury, tedy v 8. století př. n. l.\n\n\n\n\n\n"}
{"id": "175325", "url": "https://cs.wikipedia.org/wiki?curid=175325", "title": "Ernst Röhm", "text": "Ernst Röhm\n\nErnst Julius Röhm (28. listopadu 1887, Mnichov – 2. července 1934, Mnichov) byl německý vojenský důstojník, velitel a spoluzakladatel polovojenských oddílů SA (\"Sturmabteilung\", nacistických „úderných oddílů“), zvaných též „hnědé košile“, které za pomoci politického teroru dopomohly Hitlerovi k moci.\n\nNarodil se v Mnichově jako jedno ze tří dětí Julia Röhma a jeho ženy Emilie (roz. Baltheiser). Sloužil jako důstojník z povolání v bavorské armádě během první světové války. Dosáhl hodnosti nadporučíka v bavorském 13. dělostřeleckém pluku. Utrpěl několik poranění obličeje v září 1914 ve francouzském Lotrinsku, která zanechala zřetelné jizvy. Později byl povýšen do hodnosti kapitána.\n\nPo skončení první světové války v roce 1918 se připojil k jednotkám Freikorps, které byly jednou z mnoha nelegálních polovojenských organizací vzniklých po válce v Mnichově. Tyto jednotky byly zakládány pravicově smýšlejícími důstojníky jako obrana proti pokusům komunistů o převzetí moci a jako tajná rezerva Reichswehru. V roce 1920 se stal členem NSDAP a pomáhal organizovat jednotky SA. V roce 1923 po neúspěchu Pivního puče v Mnichově, na kterém se aktivně podílel, byl odsouzen a „odseděl“ si patnáct měsíců, během kterých se stal jedním z nejbližších přátel Adolfa Hitlera. Údajně byl jediným člověkem, který směl Hitlerovi tykat.\n\nPo svém propuštění z landsberského vězení v roce 1924 spolupracoval s Hitlerem na přebudování nacistické strany, ale již během této doby se začaly projevovat zásadní názorové rozdíly mezi Hitlerem a Röhmem. V dubnu 1924 pomáhal vytvořit Frontbann – legální podobu SA, která v té době byla dočasně postavena mimo zákon. Později zasedal jako poslanec v Reichstagu za stranu Nationalsozialistische Freiheitspartei (Národně socialistická strana svobody). V roce 1925 rezignoval a odjel do Bolívie, kde sloužil jako vojenský pozorovatel. V této době se ocitl na seznamech vojáků Reichswehru určených k povýšení do hodnosti plukovníka.\n\nV roce 1930 převzal vedení úderných oddílů SA osobně Hitler jako nejvyšší vůdce SA. Hitler poslal osobní žádost Röhmovi, aby se vrátil do Německa a nabízel mu funkci Stabschef veškerých jednotek SA. Röhm nabídku přijal a v roce 1931 představil SA radikálně nové ideje a obklopil se ve vedení nejbližšími přáteli, převážně z řad jeho homosexuálních přátel. Zvěsti o homosexuálních praktikách v SA pod Röhmovým vedením a Röhmovy neskrývané ambice na budoucí ovládnutí Reichswehru pomocí SA byly brzy kritizovány konzervativními vojenskými kruhy.\n\nHlavní funkcí jednotek SA během let, kdy se utvářela nacistická strana, bylo vytváření politického teroru. Byly to vlastně politicko-vojenské jednotky, které měly za úkol ochraňovat shromáždění NSDAP a zároveň terorizovat ostatní konkurenční politické strany a hnutí, především komunisty. SA pomocí mnoha vražd politických odpůrců a pouličních násilností dopomohly NSDAP k nejsilnější pozici v Mnichově a později v celém Německu. SA vyvolávaly neustále neklid a pouliční násilí a pak se stavěly do role ochránců veřejného pořádku.\n\nPo uchopení moci nacisty v roce 1933 věřil Röhm stále v socialistickou revoluci (ostatně socialismus měli nacisté v názvu strany) vedenou nacisty, která znárodní velké kartely, zisky firem bude dělit mezi nezaměstnané a zruší tzv. úrokové otroctví. To se však nelíbilo bohatým průmyslovým a obchodním kruhům, které Hitlera a jeho stranu finančně podporovaly, aby je uchránil právě před takovým nebezpečím. Röhm veřejně mluvil o dokončení socialistické revoluce, ve kterou stále věřil.\n\nHitler, který využíval SA k tomu, aby se sám dostal k moci, si uvědomoval nebezpečí odlivu bohatých příznivců i voličů strany. Členové úderných jednotek se rekrutovali z řad vykořeněných jedinců dělnické třídy a nemajetných lidí, kteří byli smýšlením antikapitalisté. Věřili, že to oni udělají socialistickou revoluci. To však Hitler nemínil dopustit. Jeho moc stále závisela na podpoře tradičně vlivných vojenských kruhů, které byly nacionalistické a silně pravicové. Ty popuzoval Röhm nejen svým levicovým smýšlením, ale zároveň snahou vytvořit z SA základ budoucí revoluční armády, která do sebe pojme Reichswehr. Představa, že násilnické a neukázněné pouliční bojůvky SA získají v armádě převahu, byla noční můrou každého německého důstojníka - šlo o přímé ohrožení zájmů tradičních pruských vojenských kruhů. Ve skutečnosti v těchto kruzích převládal názor, že po smrti říšského prezidenta Hindenburga (jehož zdravotní stav se v roce 1934 zhoršoval a bylo jasné, že brzy umře) je třeba obnovit monarchistické zřízení pod vládou korunního prince Viléma, syna císaře Viléma II. K tomu chtěli přechodně využít i Hitlera.\n\nDne 11. dubna 1934, u příležitosti jarního cvičení námořnictva ve východním Prusku, se Hitler setkal na palubě kapesní bitevní lodi Deutschland s ministrem obrany Wernerem von Blombergem a velitelem námořnictva admirálem Erichem Raederem. Zde se dohodl na podpoře Reichswehru při své kandidatuře na prezidenta výměnou za zredukování SA, potlačení Röhmových ambicí a zachování nezávislosti armády. Podle Shirera nabídl Hitler vojenským představitelům za podporu své kandidatury zvětšení a znovuvyzbrojení vojsk.\n\nSvým voláním po „druhé revoluci“ (tentokrát proti konzervativním složkám uvnitř strany) způsoboval rozkol uvnitř NSDAP. Ta se začala štěpit na pravicové křídlo oddané Hitlerovi a levicové křídlo reprezentované Röhmem a bratry Gregorem a Otto Strasserovými. Ztráta podpory vlivných kruhů a armády a rozkol strany by vedly určitě k pádu Hitlera, který by se nejspíš k moci již nikdy nedostal.\nNa začátku června 1934 nemocný Hindenburg dal Hitlerovi ultimátum, že pokud neuklidní situaci v zemi (sužované násilím SA), vyhlásí stanné právo.\n\nI když tlak na Hitlera, aby se zbavil Röhma a pacifikoval SA, byl velký, Hitler se dlouho nedokázal odhodlat zakročit proti svému starému spolubojovníkovi a kamarádovi. Mnohokrát na Röhma naléhal, aby upustil od své „druhé revoluce“. Když ale viděl, že odmítá ustoupit, rozhodl se pod vlivem Hermanna Göringa a Heinricha Himmlera, kteří odstraněním Röhma sledovali vlastní cíle, udeřit.\n\nNakonec byl Röhm zavražděn bez soudu během čistky v SA, nazývané Noc dlouhých nožů, která proběhla na konci června roku 1934. Osobně jej „zatkl“ samotný Adolf Hitler v Bad Wiessee, kde se konal sjezd vůdců SA. Brzy ráno 30. června byl Röhm vytažen z postele, kde spal se svým partnerem, a ihned byl převezen do vězení Stadelheim v Mnichově. Zatímco zatýkání a vraždění všech (i potenciálních) odpůrců během Noci dlouhých nožů pokračovalo, Hitler opět váhal s rozhodnutím o konečném Röhmově osudu. Nakonec nařídil, aby mu do cely přinesli revolver.\n\nJakmile Röhm dostal do rukou zbraň, zeptal se: „\"To mi posílá Adolf? Jestli mě chce zabít, tak ať to udělá sám! Chci zemřít jako moji přátelé, chci dostat kulku do břicha, slyšíte?!“\" Theodor Eicke, vyšší důstojník SS odpověděl: „\"Radím vám, abyste si to rozmyslel.“\" „\"NE!“\" vykřikl Röhm a hodil po odcházejícím Eickovi cihlu. To Eickeho naštvalo a mávl rukou na svého pobočníka, rovněž důstojníka SS, Michaela Lipperta, který vytáhl pistoli a Röhma střelil. Ten vzdechl „\"Můj vůdce...“\" a klesl k zemi. Pohřben byl na hřbitově Westfriedhof v Mnichově.\n\nErnst Röhm se netajil svou homosexualitou a pro jeho blízký vztah s Hitlerem na počátku 30. let se občas spekulovalo i o sexuální orientaci samotného Hitlera. Nebylo tajemstvím, že se Röhm rád obklopoval mladými důstojníky SA, a také se tvrdilo, že homosexuály v SA protežoval, například Karla Ernsta – bývalého vyhazovače v nočním gay klubu – nebo Edmunda Heinese.\n\nBylo paradoxem, že navenek vystupovala NSDAP proti homosexuálům a později je nacistický režim pronásledoval. Nebylo to však v Německu nic nového, homosexualita byla trestná podle paragrafu 175 trestního zákoníku od roku 1871.\n\nHitler Röhmovu homosexualitu po nějakou dobu toleroval. Později ji však využil k politickému „vysvětlení“ zákroku proti němu.\n\n\n"}
{"id": "175327", "url": "https://cs.wikipedia.org/wiki?curid=175327", "title": "Univerzita Waseda", "text": "Univerzita Waseda\n\nWaseda (早稲田) je jednou z nejstarších a nejprestižnějších univerzit v Japonsku a jednou z šesti nejvýznamnějších univerzit v Tokiu. Mezi absolventy univerzity patří i sedm premiérů Japonska a CEOs společností Sony, Toshiba, Honda, Samsung Group, Mitsubishi či Nintendo.\n\nHlavní kampus se nachází v tokijské správní oblasti Šindžuku. Celková rozloha univerzitních pozemků činí 2 099 200 m.\n\nUniverzita byla založena roku 1882 jako vyšší odborná škola „Tókjó senmon gakkó“, u jejího zrodu stál samuraj a politik období Meidži Ókuma Šigenobu. Status univerzity získala roku 1902. Velká část byla těžce poškozena během spojeneckého bombardování Tokia za druhé světové války. Waseda byla přestavěna a znovuotevřena roku 1949.\n\nUniverzita se skládá z jedenácti základních fakult (Fakulta politologie a ekonomie, Právnická fakulta, 1. a 2. filozofická fakulta, Pedagogická fakulta, Obchodní fakulta, Fakulta přírodních věd a strojírenství, Fakulta sociálních věd, Fakulta humanitních věd, Fakulta tělesné výchovy a sportu, Fakulta mezinárodních studií), od dubna 2007 se plánuje otevření dalších pěti fakult (Fakulta kultury a mediálně-společenských věd, Fakulta humanitně-sociálních věd, Fakulta elementárních přírodních věd a strojírenství, Fakulta kreativních věd a strojírenství, Fakulta pokročilých přírodních věd a strojírenství), kromě toho existují ještě postgraduální fakulty, speciální fakulta studia japonštiny pro zahraniční studenty, atd.\n\nV roce 2006 bylo na univerzitě zapsáno 46 034 studentů v základním cyklu, 8 460 postgraduálních studentů a 1 666 učitelů v plném pracovním poměru. Ve stejném roce na Wasedě studovalo také 2 190 zahraničních výměnných studentů, což je v Japonsku nejvyšší počet hned po státem provozované Tokijské univerzitě. Pod střechami univerzitní knihovny se nachází více než 5 100 000 titulů knih.\n\nWaseda je také činná po stránce sportovních aktivit, známý a sledovaný je především univerzitní baseball. Dvakrát do roka probíhá tzv. Sókeisen (早慶戦), což je baseballové utkání týmu Wasedy a univerzity Keió, které nadšeně sledují nejen studenti obou škol, ale i příznivci baseballu po celém Japonsku. Na Wasedě vzkvétá také kopaná a ragby.\n\nKromě toho univerzita nabízí široké spektrum mimoškolních aktivit. Počet zájmových kroužků (tzv. sákuru) přesahuje 3 000.\n\n"}
{"id": "175339", "url": "https://cs.wikipedia.org/wiki?curid=175339", "title": "Saul Bellow", "text": "Saul Bellow\n\nSaul Bellow, vlastním jménem Solomon Bellows (* 10. června 1915 Montréal, Québec – 5. dubna 2005 Brookline, Massachusetts) byl americký židovský spisovatel; jedna z nejvýznamnějších osobností americké prózy 20. století.\n\nSaul Bellow se narodil v Lachine, místní části Montréalu, krátce poté, co jeho rodiče emigrovali z Petrohradu. Dětství strávil na předměstí Chicaga, kam se rodina přestěhovala. Vyrůstal v ghettu a naučil se mnoha jazykům; uměl anglicky, francouzsky, hebrejsky. Rodiče pocházeli z Ruska – byl ovlivněn ruskou literaturou 19. století, ale od mládí na něj působila také četba bible a dramat Williama Shakespeara. Začal studovat na Chicagské univerzitě, ale později přešel na Northwestern University. Původně chtěl studovat literaturu, ale kvůli antisemitským náladám, které údajně vládly na katedře Chicagské univerzity, si zvolil studium sociologie a antropologie. V roce 1941 získal americké občanství a v době vojenské služby během 2. světové války (na zásobovací lodi) napsal svůj první román \"Rozkolísaný člověk\". Později pracoval jako profesor antropologie, působil zejména na Chicagské univerzitě, ale po obrovském literárním úspěchu svých románů přednášel na řadě univerzit ve Spojených státech i zahraničí.\n\nAčkoli byly jeho první romány kladně přijaty literární kritikou, příliš se neprodávaly. Teprve román \"Herzog\", vydaný v roce 1964, se i přesto, že jde o závažné dílo, dostal na seznam bestsellerů a zajistil mu, společně s dalšími romány 60. a 70. let, světový věhlas. Za svoje románové dílo získal řadu literárních cen, včetně těch nejvýznamnějších: v roce 1975 dostal Pulitzerovu cenu za román \"Humboldtův dar\"; v roce 1976 obdržel Nobelovu ceny za literaturu – za pochopení situace člověka a jemnou analýzu současné kultury, která se projevuje v jeho díle. Byl také prvním romanopiscem, který obdržel třikrát Národní knižní cenu (National Book Award).\n\nSaul Bellow byl pětkrát ženat; jeho čtvrtou ženou byla matematička rumunského původu Alexandra Ionescu Tulcea, s níž navštívil Rumunsko. Zážitek z této cesty jej inspiroval k napsání románu \"Děkanův prosinec\", kde barvitě vylíčil situaci lidí v komunistické zemi.\n\nV bohatém románovém díle Saula Bellowa je patrný vliv ruské literatury, zvláště románů Lva Nikolajeviče Tolstého, Fjodora Michajloviče Dostojevského a Ivana Alexejeviče Gončarova, ke svým inspiračním zdrojům však řadil i židovskou literaturu, anglické renesanční drama a moderní americkou prózu (např. romány Vladimira Nabokova). V řadě jeho románů a povídek se rovněž promítají jeho vlastní životní zážitky a zkušenosti. Hrdinové jeho próz jsou buď lidé z okraje společnosti, anebo intelektuálové, kteří se dostávají do mezní situace; nezřídka jde o introvertní postavy s výrazně silnou osobností, které se zdráhají podřídit se zaběhlým pravidlům. Hana Ulmanová shrnuje rysy „bellowovského antihrdiny“ do tří bodů: 1) jeho hrdinové jsou osamoceni, zdůrazňují však hodnotu přátelství, 2) jsou odcizeni od společnosti, a přesto sní o ideální komunitě, 3) chtějí být svobodní, a přesto touží po jasné identitě.) Páteř Bellowova románového díla tvoří trojice románů: \"Henderson, král deště\" – \"Herzog\" – \"Humboldtův dar\".\n\n\n\nSaul Bellow se díky svému jedinečnému románovému dílu zařadil mezi nejvýznamnější americké spisovatele. O tom svědčí jednak uznání, které se mu dostalo od literární kritiky, jež vysoce ocenila jeho vypravěčské umění (řada významných literárních cen, včetně Nobelovy ceny za literaturu), jednak vřelé přijetí jeho knih čtenáři. Bellowova tvorba inspirovala řadu amerických a britských spisovatelů, např. John Updike či Philip Roth, Martin Amis jej označil za největšího amerického spisovatele všech dob. Philip Roth jeho dílo ocenil slovy: \"Americká próza 20. století stojí na dvou mocných pilířích - Williamu Faulknerovi a Saulu Bellowovi.\"\n\n"}
{"id": "175350", "url": "https://cs.wikipedia.org/wiki?curid=175350", "title": "Sturmabteilung", "text": "Sturmabteilung\n\nSturmabteilung (SA) (v překladu úderné či útočné oddíly) byla paramilitární organizace založená na počátku 20. let 20. století v Německu, která přináležela k nacistické straně (NSDAP). Lidově se jim také říkalo „hnědé košile“ podle typických uniforem. U zrodu této organizace stáli Ernst Röhm a Hermann Göring.\n\nNázev \"Sturmabteilung\" pochází původně od speciálních útočných jednotek Německa za první světové války, které používaly strategii generála Oskara von Hutiera. Tato strategie spočívala ve vytvoření malých jednotek, kterým byly přiděleny samostatně útočné úkoly a mohly rozvíjet úspěch do značné hloubky; jednalo se o novátorský přístup, neboť v té době převládala metoda hromadných útoků, usilující o početní a technické přečíslení protivníka. Von Hutierova taktika slavila úspěch už při prvním použití v bitvě u Caporetta, později byla šířeji použita na západní frontě (v březnu 1918) a Němcům se podařilo zatlačit spojenecké vojáky o desítky kilometrů nazpět.\n\nNa podzim roku 1920 Adolf Hitler založil \"Ordnertruppen\" (pořádkové oddíly). Začal do nich nabírat hospodské rváče, zápasníky a bývalé vojáky, kteří měli za úkol ochraňovat jej při jeho vystoupeních proti sociálním demokratům a komunistům, kteří se snažili jeho výstupy narušovat. Původně tedy tyto jednotky sloužily k Hitlerově osobní ochraně a k ochraně nacistických shromáždění. Dne 4. listopadu 1921 pořádala NSDAP velké veřejné shromáždění v mnichovské pivnici Hofbräuhaus. Po několika přerušeních Hitlerova projevu se členové, znechuceni neustálým pokřikováním na Hitlera, pustili do bitky s „narušiteli“ shromáždění. Po této události Hitler přejmenoval tuto jednotku na \"Sturmabteilung\", zkráceně SA.\n\nPod vedením oblíbeného Ernsta Röhma se tyto jednotky reorganizovaly do vojenské podoby. Stejně jako NSDAP začal Hitler organizovat budoucí převzetí moci ve státě, tak i SA bylo organizováno tak, aby jeho struktura mohla pojmout tisíce členů. V roce 1922 vytvořila NSDAP oddělení pro mládež od 14 do 18 let pod názvem Jugendbund. Nástupnická organizace mládeže Hitlerjugend zůstala pod velením SA do roku 1932. Od dubna 1924 do března 1925, kdy byla NSDAP dočasně zakázána, se SA přejmenovaly na \"Frontban\". SA měly na svědomí mnoho násilností a vražd proti socialistům během 20. let. Většinou šlo o menší pouliční boje nazývané \"Zusammenstöße\".\n\nPoté, co se Hitler v roce 1933 dostal k moci, začaly SA v čele s Röhmem usilovat o získání co nejvíce moci pro sebe. Röhm viděl v SA nástupce pravidelné armády (reichswehru), která pohrdala SA a nazývala je „hnědou spodinou“.\n\nSA se také stávaly velmi nebezpečnými a nekontrolovatelnými, protože mnoho jednotek bylo loajálních více svému místnímu veliteli než Hitlerovi nebo NSDAP jako celku. Proto bylo původní myšlenkou založení Schutzstaffel (SS) zamezit růstu moci SA a jejích velitelů. Heinrich Himmler, který toužil také po moci a po založení „řádu SS“, padělal dokumenty dokazující, že Röhm obdržel z Francie peníze na vzpouru proti Hitlerovi. Hitler tomu odmítl uvěřit, ale uvědomil si, že kdyby se SA kdykoliv rozhodly se ho zbavit, nic jim v tom nemůže zabránit. Röhm byl mimo SA neoblíbený. Jednak jiní toužili po jeho místě a jednak bylo veřejným tajemstvím, že Röhm je homosexuál.\n\nVětšina konfliktů byla sice zapříčiněna osobní rivalitou uvnitř strany, ale rozrůstající se konflikty s gestapem měly také své socioekonomické pozadí. Gestapo se rekrutovalo především z řad střední třídy (včetně samotného Himmlera), zatímco SA se skládaly z nezaměstnaných a dělníků. Výsledkem bylo, že SA byly daleko více radikální než SS. SA chtěly provést skutečnou sociální revoluci, o kterou už však Hitler po uchopení moci neměl zájem, protože to ohrožovalo finanční příjmy od bohatých podnikatelských kruhů, na kterých strana závisela. Navíc to byla pravicová, konzervativní armáda, kdo skutečně umožnil Hitlerovi dostat se k moci. SA se zúčastnily několika stávek a dokonce občas spolupracovaly s komunisty, ale mnohem častěji spolu bojovaly na ulicích.\n\nHitler se mohl o nezvladatelnosti SA přesvědčit hned dvakrát během revolt organizovaných Walterem Stennesem. Tento velitel berlínských a později slezských SA se v letech 1930 a 1931 otevřeně postavil za „druhou revoluci“. Poprvé se terčem nevole stal Joseph Goebbels, berlínský gauleiter, kterému Stennes vytýkal přílišný luxus. Hnědé košile obsadily berlínskou centrálu NSDAP a střetly se s oddílem SS, který ji střežil. Hitler tehdy revoltu urovnal svou autoritou, sesadil von Salomona z jeho postu a sám se jmenoval nejvyšším velitelem SA a Röhma jmenoval náčelníkem štábu. Stennes byl přeložen do Vratislavi a jakmile se dozvěděl, že má být přeložen do Mnichova na bezvýznamné administrativní místo, rozhodl se povstat tentokráte proti samotnému Hitlerovi. SA opětovně zaútočily na sídlo gauleitera a stranickou centrálu NSDAP v Berlíně a revoltu musely narychlo potlačit opět oddíly SS. Během těchto bojů dal Hitler esesmanům jejich bojové motto „\"Mou ctí je věrnost\"“. Stennes a přes pětset největších radikálů muselo SA opustit.\n\nNa konci června 1934 se Hitler pod tlakem okolností rozhodl proti vůdcům SA radikálně zakročit. Série těchto vražd a poprav je v historii známa pod názvem Noc dlouhých nožů. Z této rány se SA již nikdy nevzpamatovaly. Novým velitelem se stal Viktor Lutze, ale SA se brzy dostaly na okraj nacistické mocenské struktury a jejich úlohu převzaly fanatické jednotky SS.\n\nSA zůstaly aktivní až do konce války, ale v povědomí utkvěly hlavně za tzv. Křišťálovou noc v listopadu 1938, kdy společně s SS ničily židovské obchody, synagogy a pronásledovaly židovské obyvatelstvo. Pod novým šéfem štábu SA Wilhelmem Schepmannem se SA od září 1944 podílely na formování nových oddílů Volkssturm. V této organizaci měl Schepmann funkci generálního inspektora, ve které dohlížel na výcvik.\n\nSA byly zakládány po celém Německu a skládaly se z několika \"Gruppen\" (skupin), ty se skládaly z \"Brigaden\" (brigád) a ty tvořily \"Standarten\" (standarty). Standarten SA působily v každém větším městě v Německu a dále se mohly dělit na \"Sturmbanne\" a \"Stürme\". Nejvyšší velení SA mělo mnoho pododdělení, které zajišťovaly dodávky materiálu, peníze a nábor vojáků. Na rozdíl od SS nikdy nevytvořily žádnou lékařskou jednotku, ani žádné zahraniční jednotky.\n\nSA měly také několik výcvikových jednotek. Jednou z nich byla Marine-SA, která sloužila jako pomocná jednotka Kriegsmarine (německého válečného námořnictva), která se starala o vyhledávací a záchranné akce a o ochranu přístavu. Další členové SA působili od roku 1936 v řadách 7. letecké divize Luftwaffe.\n\nPodobně jako SS měla své ozbrojené jednotky Waffen-SS, tak i SA měla ozbrojené jednotky známé jako Feldherrnhalle, které se později staly jednotkami Panzerkorps Feldherrnhalle. Od ledna 1944 existovala dokonce i v řadách Waffen-SS divize složená ze záložníků SA – 18. dobrovolnická divize tankových granátníků SS „Horst Wessel“. Jméno Horsta Wessela, člena SA, který byl zabit komunisty a který se tím stal mučedníkem hnutí, nesla i stíhací peruť Jagdgeschwader 6 (JG 6), složená také povětšinou z příslušníků SA.\n\nVe vedení organizace Sturmabteilung (SA) v letech 1920–1945 stáli velitelé, kteří byli členy strany NSDAP. Pro nejvyššího velitele SA byla používána hodnost \"Oberste SA-Führer\" (někdy zkracovaná na \"Oberste\"), což byla titulární funkce, zatímco faktické vedení jednotek měl na starosti \"Stabschef\" (velitel štábu).\n\n\n\n\nDo konce Třetí říše se užívala jako de facto druhá státní hymna pochodová píseň SA Horst-Wessel-Lied: „\"Die Fahne hoch, die Reihen dicht geschlossen, SA marschiert mit ruhig festem Schritt.\"“ (Vlajky vzhůru, řady pevně sevřené, SA pochoduje klidným, pevným krokem.)\n"}
{"id": "175351", "url": "https://cs.wikipedia.org/wiki?curid=175351", "title": "Městská hromadná doprava v Rusku", "text": "Městská hromadná doprava v Rusku\n\nMěstská hromadná doprava v Rusku je tvořena sedmi provozy metra, desítkami tramvajovými a dalšími desítkami trolejbusovými. Mnohé uvedené sítě mají meziměstský charakter, tj. spojují buď dvě města, nebo jedno město s vzdálenějším průmyslovým závodem. Tyto tři druhy dopravy mohou doplňovat nekonvenční dráhy (například monorail, příměstská železnice \"„električka“\") a samozřejmě také rozsáhlé a nezbytné autobusové sítě.\n\nMěstská doprava vznikala, stejně jako v mnohých dalších evropských zemích, již v 19. století. Tehdy se objevily, převážně v západoruských městech, která byla tehdy modernější, sítě nejprve koňky a později i elektrických tramvají. Jednalo se především o velká města jako Petrohrad, Moskva či Kyjev. Tramvaje po dlouhou dobu v ruské městské dopravě dominovaly.\n\nSe vznikem Sovětského svazu se však pohled na MHD změnil. Veřejná doprava jako celek začala být oficiálně brána jako jeden z pilířů tehdy proklamovaného budování nové společnosti a upevňování kolektivismu. Soukromé podniky byly znárodněny. To se projevilo již ve 30. letech v Moskvě, kde byl roku 1935 otevřen první úsek metra. Celá akce byla velice zpolitizovaná; slavnostní otevření se stalo manifestací za tehdejší sovětské vůdce, hlavně Stalina. Stanice byly zbudovány ve velkolepém stylu, některé z nich získaly ocenění na mezinárodních výstavách. V mnohých ruských městech se otevíraly nové trolejbusové i tramvajové provozy, tempo však lze označit spíše za pomalejší.\n\nDalší významnou událostí byla druhá světová válka, do které tehdejší SSSR byl donucen vstoupit. Mnohá města byla obsazena a v dalších, včetně metropole Moskvy, se na napadení chystala. Docházelo k velkým přesunům dále na východ, a to jak v oblastech průmyslu a administrativy, tak dopravy; odvezeny byly některé tramvaje i trolejbusy. Díky tomu bylo možné v dalších ruských městech otevřít nové provozy elektrické trakce.\n\nPo ukončení války začala poválečná obnova. Ta postupně přešla k velkolepému rozvoji: byla budována nová sídliště, která samozřejmě potřebovala kapacitní dopravu; přibyly tak nové tramvajové i trolejbusové tratě, stavěly se nové linky metra. Roku 1955 zahájilo provoz metro v Petrohradu, poté se objevovaly další systémy tohoto typu i v zbylých 14 republikách tehdejšího SSSR. Ve velké míře se otevíraly v dalších městech zejména trolejbusové systémy.\n\nTento rozvoj probíhal od 60. let až do rozpadu svazu v roce 1991; městská doprava byla stále považována za velmi významnou záležitost, a tak do ní bylo investováno mnoho peněz. V tramvajové dopravě se postupně začaly objevovat i vozy koncepce PCC, jež se nejdřív dovážely z Československa, avšak o několik let později byly i ruské továrny schopné vyrábět podobné tramvaje (RVZ-6, KTM-5), paradoxně odvozené z československých. Přesto dodávky z ČKD Tatry Smíchov neustávaly, pokračovaly však již ve zmenšené míře tak, aby v Československu byli schopni uspokojit také domácí poptávku a dodávat tramvaje do dalších zemí RVHP.\n\nK prvním dvěma sítím metra se přidaly další v 80. letech; jednalo se o Nižnij Novgorod, Novosibirsk a Samaru. V některých dalších městech (v Rusku se jednalo o Volgograd) pak vznikl hybridní systém – podpovrchová rychlodrážní tramvaj. Příměstskou dopravu v 70. a 80. letech zajišťovaly zejména autobusy a železnice. Kvalita tehdejší městské dopravy předčila i mnohé země na západ od železné opony, což jim způsobilo do jisté míru ostudu a spolu s ropnou krizí v roce 1973 donutilo k přehodnocení pohledu na MHD.\n\nV druhé polovině 80. let se nadále postupovalo velkým tempem ve výstavbě nových tramvajových tratí, linek metra i trolejbusových systémech; továrny jako UKVZ, PTMZ, RVR, ale i zahraniční ČKD Tatra Smíchov produkovaly stovky tramvají ročně, které dodávaly do ruských měst. V této době se však začal socialistický systém v zemi dostávat do hluboké hospodářské krize. Subvencování dopravy přestalo být únosné a pomalu se od něj upouštělo; roku 1991 nakonec s rozpadem SSSR nastal ostrý zlom.\n\nNa rozestavěných projektech se pomalu přestalo pracovat; lidé sice získali svobodu, avšak některé jistoty, které byly draze zaplacené, ztratili. V mnohých městech byly nedokončené systémy metra, otevřít se podařilo během doby nezávislého Ruska jen podzemní dráhy v Jekatěrinburgu a Kazani. Též výrobci tramvají, trolejbusů a autobusů se dostali do krize, ze které se vzpamatovávají teprve až na počátku 21. století. Nových sítí elektrické trakce bylo otevřeno jen málo, jízdné začalo zdražovat, vozové parky, stejně jako tratě a silnice, zhoršovat. V prvním desetiletí 21. století se však zdá, že dochází ke změně; ekonomika Ruska se stabilizovala, a tak je nyní možné investovat do systémů veřejné dopravy více peněz. To se projevuje především v nejbohatší metropoli Moskvě, kde je výrazně obnovován vozový park a dostavováno metro. Ovšem i v dalších městech se (byť postupně a velmi pomalu) začíná s modernizacemi a rozšiřováním.\n"}
{"id": "175357", "url": "https://cs.wikipedia.org/wiki?curid=175357", "title": "GATT", "text": "GATT\n\nGATT (z angl. – všeobecná dohoda o clech a obchodu) je mnohostranná dohoda obsahující pravidla pro řízení obchodu a pro fórum, Světovou obchodní organizaci (WTO), k jednání o obchodních záležitostech a řešení obchodních sporů mezi členy. GATT je významná jak pro podnikatele, tak i pro spotřebitele, neboť její pravidla a postupy vytvářejí rámec pro mezinárodní obchod a obchodní politiku. Ta má reálný dopad na výběr zboží dostupného spotřebitelům a jeho cenu.\n\nV duchu výsledků Bretton Woodské konference měla být založena i mezinárodní obchodní organizace (ITO), v průběhu přípravy založení přejmenovaná na světovou (WTO), jako součást většího plánu na obnovení hospodářství po 2. světové válce. Jako provizorní řešení byla přijata pouze část smlouvy o WTO jako GATT upravující obchod a cla. Její prozatímní užití bylo zajištěno Prozatimním Protokolem. Kvůli zamítavému postoji Senátu USA však k jejímu vzniku nedošlo a provizorní GATT zůstala v platnosti po desetiletí.\n\nGATT je tedy na rozdíl od WTO smlouva a má smluvní strany, WTO je mezinárodní organizace a má členy.\n\nHlavním důvodem vzniku bylo snížení překážek v mezinárodním obchodu. Toho bylo dosaženo množstvím různých dohod o snížení celních bariér, kvantitativních omezení obchodu a dotací.\nGATT byl od 1. ledna 1995 nahrazen Světovou obchodní organizací (World Trade Organization – WTO). Původní GATT 47 zůstal v platnosti mezi některými členy.\n\nJednání v rámci GATT se uskutečňovala v rámci tzv. kol \"rounds\" - šlo o setkání svolaná ad hoc.\n\nRozlišujeme tedy původní GATT 47 (verze z roku 1947 + dodatky do ukončení Uruguayského kola) a GATT 94, která je dohodou v rámci WTO a nezahrnuje tedy organizační složku která byla nahrazena WTO. Naopak zahrnuje i dodatky z Uruguayského kola.\n\nČeskoslovensko bylo zakládající zemí GATT – je signatářem od roku 1947 s účinností od 1. ledna 1948.\n\nÚčinnost GATT omezuje řada výjimek:\n\n\n\n\n"}
{"id": "175360", "url": "https://cs.wikipedia.org/wiki?curid=175360", "title": "Eric Drexler", "text": "Eric Drexler\n\nKim Eric Drexler (* 25. dubna 1955, Oakland, Kalifornie, USA) je americký vědec a představitel transhumanismu.\n\nEric Drexler se narodil roku 1955 v Oaklandu v Kalifornii, USA. Vystudoval na Massachusettském technologickém institutu. Jeho doktorandská práce z roku 1991 byla revidována a publikována jako kniha Nanosystems: Molecular Machinery, Manufacturing and Computation (1992), která obdržela cenu Asociace amerických vydavatelů jako Best Computer Science Book of 1992.\n\nV roce 1974 vystoupil na First Princeton Conference of Space Colonization. Je spoluzakladatelem a vedoucím Foresight Institute, Palo Alto, California, USA. \n\nDrexler je tvůrcem konceptu nanotechnologie. Vytvořil koncept molekulárních strojů, které by mohli replikovat sami sebe a z atomů stejné suroviny dotvořit nebo opravit každou strukturu materiálního světa, ať už předměty nebo živé bytosti.\n\nDrexler v knize Engines of Creation. The Coming Era of Nanotechnology – Stroje tvoření. Nastupující éra nanotechnologie, kterou vydal roku 1986, navrhl koncept nanotechnologie a nanostrojů. \n\nDrexler jako příklad strojů pracujících v molekulárním měřítku uvádí buňky živých organizmů. Uvažuje o tvorbě univerzálních assemblerů – replikatorů, které budou schopné vytvářet a opravovat složité molekulární struktury. Tyto nanostroje budou podle Drexlera programovatelné podobným způsobem, jakým DNA programuje činnost živých buněk, a budou schopné se namnožit a vytvořit tak armádu komunikujících robotů připravených vykonat užitečnou práci – sestavit z atomů kovů slitiny přesně definovaných, dosud nevídaných vlastností, léčit choroby, stavět domy, budovat kosmické stanice atd.\n\nDrexler upozorňuje, že kritici umělé inteligence často tvrdí, že zřejmě nemůžeme vytvořit stroje rozumnější než jsme my sami. Zapomínají ale na to, že naši vzdálení němí předkové se dokázali vyvinout v jedince vysoké inteligence bez nutnosti přemýšlení. My o umělé inteligenci přemýšlíme a naše technologie se vyvíjí rychleji než biologické geny.\n\nDrexler také uvažuje o budoucích sociálních převratech způsobených nanotechnologiemi. Klade následující otázky: Co se stane s globálním pořádkem, když assemblery a automatizované inženýrství omezí potřebu mezinárodního obchodu? Jak daleko se změní společnost, ve které budou lidé žít neomezeně dlouhou dobu? Co budeme dělat, když replikující se assemblery budou moci dělat téměř cokoliv bez lidské přítomnosti? Co uděláme, když systémy umělé inteligence budou myslet rychleji než lidé?\n\nV roce 2001 v časopise Scientific American Drexlerovy práce o nanotechnologiích zkritizoval jako naivní americký profesor chemie a fyziky, držitel Nobelovy ceny za objev nové formy molekul uhlíku tzv. fullerenů Richard Smalley. \n\nDrexler publikoval mimo jiné tyto knihy a články: \n\n"}
{"id": "175368", "url": "https://cs.wikipedia.org/wiki?curid=175368", "title": "Ľudmila Podjavorinská", "text": "Ľudmila Podjavorinská\n\nĽudmila Podjavorinská, vl. jménem Ľudmila Riznerová, pseudonymy Božena, Damascena, Ľ. Šeršelínová, Ľ. Špirifangulínová, Ľudka, Ľudmila, Ľudmila Ružodolská, Ľudmila Veselohorská, Ľ. Vrzalovská, M. Ružodolský, Milko Ružodolský, Nechtík, Nevädza, Podjavorinský, Sojka, Teta Ľudmila aj. (26. dubna 1872, Horné Bzince, dnes Bzince pod Javorinou – 2. března 1951, Nové Mesto nad Váhom) byla významná slovenská prozaička a básnířka, autorka lyrickoepických i epických básní.\n\nNarodila se v rodině učitele Karola Rudolfa Riznera a jeho ženy Márie Riznerové, roz. Klimáčkové, jako osmé z desíti dětí. Jejím strýcem byl Ľudovít Vladimír Rizner. V roce 1910 se rodina přestěhovala do Nového Mesta nad Váhom. Vzdělaní získala v Bzincích. Krátce pracovala jako úřednice Červeného kříže a jako svobodná pomáhala svému otci ve škole, ale většinu života žila jen ze skromných příjmu za literární práci v periodikách.\n\nSvé první práce uveřejňovala v piešťanských Slovenských novinách a v časopise Vlasť a svet v letech 1887–1888. Na Slovensku její první díla vycházela od roku 1892 v Národních novinách a Slovenských pohledech, později spolupracovala s dětskými časopisy Zornička a Dětský máj. Začínala vydáváním básní, ale brzy se rozhodla věnovat i próze. Ve své tvorbě zobrazovala nejenom trpké osudy obyčejných lidí, ale dívala se také hluboko do lidských duší. V dílech z venkovského a maloměstského prostředí popsala s kritickým nadhledem každodenní rodinné starosti. I když v začátcích literární kariéry využívala často komičnost postav a situační komiku, později vyostřila konflikty, ať už sociální nebo etické, čímž se její díla stala hlubšími, vážnějšími a postavy více tragickými. Ľudmila Podjavorinská se tvorbou už od počátku řadí do období realismu, kde se kvalitou přibližuje autorům, jako jsou Svetozár Hurban-Vajanský, Martin Kukučín nebo Jozef Gregor-Tajovský. Do slovenské literatury se však zapsala hlavně jako zakladatelka moderní slovenské literatury pro děti. Jako první ženě v historii jí byl v roce 1947 propůjčen titul národní umělec.\n\n\n\n"}
{"id": "175369", "url": "https://cs.wikipedia.org/wiki?curid=175369", "title": "Gliese 229", "text": "Gliese 229\n\nGliese 229 (GJ 229) je hvězda, červený trpaslík vzdálený asi 19 světelných let od Slunce, v souhvězdí Zajíce. V roce 1995 byl nalezen její souputník: Gliese 229B je hnědý trpaslík obíhající hvězdu, přičemž je příliš hmotný na to, aby to byla planeta (při stejné velikosti je asi 20-50krát hmotnější než Jupiter).\n\n\n"}
{"id": "175372", "url": "https://cs.wikipedia.org/wiki?curid=175372", "title": "Automatic Transmitter Identification System", "text": "Automatic Transmitter Identification System\n\nAutomatic Transmitter Identification System (ATIS) je automatický systém pro identifikaci rádiových zařízení na vnitrozemských vodních cestách. V Česku ho upravuje norma ČSN ETSI EN 300 698.\n\nSystém ATIS používá desetimístné číselné kódy s následující strukturou:\nkde\n\n\n"}
{"id": "175375", "url": "https://cs.wikipedia.org/wiki?curid=175375", "title": "Paul Kagame", "text": "Paul Kagame\n\nPaul Kagame (* 23. října 1957, Tambwe, Ruanda-Urundi, dnešní Rwanda) je nynějším prezidentem Rwandy. Narodil se v západní části Rwandy v roce 1957, ale brzy (po hutuském protikoloniálním převratu v roce 1959 a následných perzekucích Tutsiů) odešel s rodiči do sousední Ugandy.\n\nI v Ugandě ovšem byli rwandští Tutsiové obětí represí ze strany vlády i obyvatelstva. S pomocí rwandských uprchlíků coby obětních beránků kamuflovaly vlády Miltona Oboteho a Idiho Amina své vnitřní problémy. Tehdejší pogromy vypudily desítky tisíc Tutsiů z jejich domovů a řadu z nich přiměly ke vstupu do Armády národního odporu dnešního ugandského prezidenta Yoweri Museveniho. Paul Kagame se k Musevenimu přidal již v roce 1979. Když ale Museveni poté doma zvítězil a ugandská veřejnost se od Tutsiů opět odcizila, Kagame se zaměřil na nový cíl – návrat do Rwandy. Společně s Fredem Rwigemou k tomu založil Rwandskou vlasteneckou frontu (RVF).\n\nZačátkem října 1990 zaútočili rebelové z RVF na Rwandu, jejíž prezident Habyarimana byl v té době v New Yorku na konferenci OSN. Invaze se ovšem nesetkala s valným úspěchem – již druhý den bojů padl Rwigema. Kagame se proto musel vrátit z USA, kde v té době absolvoval vojenský výcvik, a převzít velení povstalců. Někteří z nich sice pronikli až do Kigali, ale Habyarimanovi se podařilo získat vojenskou podporu Francie, Belgie i Zairu, takže Kagame musel přejít k taktice guerillové války stavějící na podpoře místních Tutsiů.\n\nBoje zastavily až mírové dohody z tanzanské Arushy v srpnu 1993, které rebelům přiznaly významný vliv v chystané dočasné vládě. Habyarimana se však vzniku takové vlády bránil a teprve na schůzce v Dar es Salaamu počátkem dubna 1994 slíbil, že bude dohody respektovat. Jeho smrt ovšem vyvolala genocidu.\n\nRVF po svém vítězství v červenci 1994 zformovala širokou koaliční vládu národní jednoty. Kagame navázal na koncepty národního usmíření známé z jiných zemí Afriky; řada jeho odpůrců však tento model považovala za zástěrku pro novou tutsijskou nadvládu.\n\n"}
{"id": "175379", "url": "https://cs.wikipedia.org/wiki?curid=175379", "title": "Seznam sopek Nového Jižního Walesu", "text": "Seznam sopek Nového Jižního Walesu\n\nToto je seznam vulkánů Nového Jižního Walesu\n\n\n"}
{"id": "175381", "url": "https://cs.wikipedia.org/wiki?curid=175381", "title": "One (Always Hardcore)", "text": "One (Always Hardcore)\n\nOne (Always Hardcore) (Jedna (Vždycky tvrdě)) je píseň německé skupiny Scooter z alba Mind The Gap z roku 2004. Jako singl vyšla píseň v roce 2004. Singl obsahuje také videoklip a byl vydán také jako web-release.\n\n\n"}
{"id": "175384", "url": "https://cs.wikipedia.org/wiki?curid=175384", "title": "Dubaj (emirát)", "text": "Dubaj (emirát)\n\nDubaj (anglicky \"Dubai\" či \"Dubayy\", ) je jeden z emirátů ve Spojených arabských emirátech v Perském zálivu. Po emirátu Abú Zabí je nejlidnatějším a druhým největším emirátem Spojených arabských emirátů. Centrem je pobřežní město Dubaj.\n\nEmirát Dubaj leží na Arabském poloostrově v Perském zálivu a je svými 4 114 km² a 2,262 miliony obyvateli (sčítání z roku 2008) po Abú Zabí druhý největší. Skládá se ze dvou nesouvisejících částí: rozlehlejší přímořské a izolované menší, jíž je exkláva Hatta, rozkládající se u hranice s Ománem v pohoří Al-Hadžar. Největší část emirátu zabírá poušť.\n\nEmirát je absolutní monarchií, v jejímž čele stojí šejk Muhammad bin Rašíd Al Maktúm, který je viceprezidentem a premiérem SAE (Hlavou federace je emír Abú Zabí). Navzdory svojí velikosti a rozdělení území na dvě části, se emirát nečlení na žádné nižší správní celky. Přesto zde však podobně jako v dalších administrativně nečleněných emirátech (Rás al-Chajma, Umm al-Kuvajn) působí od roku 1954 správní instituce zvaná „Obec Dubaj“ \"(anglicky Dubai Municipality)\", jež má na starosti běžné záležitosti emirátu, jako jsou zdraví, životní prostředí či územní plánování.\n\nPravěké osídlení bylo archeologicky doloženo již před 7000 lety (na místě dnešní místní části Dubaj Internet City). Ve starověku bylo území pod vládou Persie. Souvislé trvání osady při zálivu sahá do 3000 př.n.l., jeho hmotné nálezy jsou vystaveny v archeologické expozici muzea. V 8. století proniká na území Dubaje islám a vznikají samostatné emiráty.\n\nOsada s domy z hliněných cihel a z palmového pletiva měla centrum v Bastakii, a je zčásti rekonstruována. První písemnou zmínku o Dubai přinesl roku 1058 arabský zeměpisec andaluského původu Abu Abdullah al-Bakri. Od 13. století soupřela o toto území Persie, Portugalsko, Omán a Turecko.\n\nOd středověku se obyvatelstvo živilo hlavně sběrem mořských perel, rybolovem a dálkovým obchodem. Jakožto prosperující osada na strategickém místě Perského zálivu se Dubaj v závěru 18. století stala místem hospodářského a politického zájmu Britů, kteří ovládli celé území a v Dubaji roku 1787 založili vojenskou základnu – pevnost  se čtyřmi válcovými věžemi, která dnes slouží muzeu. Při ní vznikl později palác britského guvernéra, přebudovaný na dnešní sídlo vlády.\n\nRoku 1841 zdecimovala obyvatelstvo epidemie pravých neštovic a přiměla je opustit Bur Dubai a založit osadu Deira, její jižní část \"Old Deira\" je dodnes nejživější starobylou část města se třemi původními tržnicemi: zlatých šperků (Gold soukh), koření (Epicy soukh), textilu a dalších výrobků.\n\nOzbrojená síla Británie v zálivu bojovala s velmi rozšířeným pirátstvím. Někdy bylo toto území nazýváno Pirátským pobřežím. Britové začlenili území roku 1892 do protektorátu Smluvní Omán. Po nalezení ropy v roce 1958 se Dubaj stala také zájmovým územím Francie. Proti cizímu kapitálu se emiráty roku 1968 spojily k jednáním o nezávislostim začaly spolupracovat a bohatly. Spojené arabské emiráty (SAE) vznikly v roce 1971 po odchodu britských vojsk. Tvoří je federální stát se sedmi autonomníni emiráty.\n\nDny volna připadaly v Dubaji a celých SAE do roku 2006 na čtvrtek pátek, od září 2006 jsou přeloženy na pátek a sobotu. Veškeré státní a veřejné instituce, vládní úřady, soukromé školy jsou vázány těmito pravidly.\n\nVládci Dubaje jsou všichni z rodiny Al Maktúm (příjmení mají tedy vždy „Al Maktum“, přičemž \"bin\" znamená „syn“, takže např. \"Muhammand bin Rašíd\" je „Mohamed, syn Rašída“):\n\nV Dubaji je neobvyklé složení obyvatelstva, které je tvořeno hlavně přistěhovalci (zhruba 85 %). Občané SAE jsou tedy menšinou. Většina přistěhovalých pochází z jižní Asie a jihovýchodní Asie. Čtvrtina obyvatel má dle všeho svůj původ v sousedním Íránu. Pouhá asi čtvrtina obyvatel je ženského pohlaví. Vláda SAE nenabízí jakýkoliv způsob získání občanství či trvalého pobytu pro přistěhovalce. I přesto však je cizincům povoleno kupovat a vlastnit určité nemovitosti bez využití místního partnera či sponzora. Vývoj počtu obyvatel a hustoty zalidnění zachycuje tabulka:\nOficiálním jazykem emirátu i města je arabština avšak angličtina, urdština, perština, hindština a čínština jsou velmi rozšířené jazyky a i nápisy jsou zde většinou minimálně pětijazyčné.\n\nIslám je nejrozšířenějším náboženstvím, přičemž většina obyvatel jsou Sunnité. V Dubaji však žijí také hinduisté, sikhové a křesťané. Aktivních katolíků žije ve městě Dubaj skoro 70 000. Dubaj je jediným emirátem SAE, ve kterém se nachází hinduistický chrám.\n\nMěsto má dobře vybudovanou a hustou dopravní síť, moderní silnice a dálnice. Emirátem prochází hlavní dálnice E11 nazývaná též Sheikh Zayed Road.\n\nMetro v Dubaji tvoří moderní elektronicky řízenou páteř města. Provoz byl zahájen roku 2007, má dvě trasy, zelenou o 30 stanicích a červenou se 42 zastávkami; většina tratí vede po visutém mostě s výhledy ma moderní městské čtvrti. Všechny vlaky jsou řízeny elektronicky, jezdí bez řidiče, ve špičkách po 5 minutách, jinak do 10 minut, končí ve 23,30 kromě významných svátků, kdy bývá provoz prodloužen. Má 7 cenově odstupněných pásem, která platí na metro i na městské autobusy kromě dopravy na Palmový ostrov. Zde jezdí speciální jednokolejná tramvaj na visuté dráze. Stanice metra mají nepřehlédnutelnou střechu v podobě prohnutého oválného klobouku.\n\nTaxislužba ve vozech barvy tmavé slonové kosti se střechou různé barvy (červená, modrá, žlutá, oranžová, zelená, růžová – pouze pro ženy) je městská, spolehlivá a díky levnému benzinu dvakrát levnější než v České republice.\n\nDálkové autobusy dopravují obyvatelstvo do hlavních měst ostatních emirátů a do letovisek.\n\nOd roku 1963 vydával emirát poštovní známky označené \"Dubai\". Přes nevyjasněnou poštovní funkci některých emisí odborníci tyto známky do katalogů zařadili. Celkové množství vydaných známek je přibližně 500, přičemž se jednalo o typické obchodně filatelistické emise, zoubkované i nezoubkované. Přesný počet vydaných známek je typicky u známek vydávaných prostřednictvím agentur obtížné zjistit. Známky vycházely do roku 1972.\n\n\n"}
{"id": "175388", "url": "https://cs.wikipedia.org/wiki?curid=175388", "title": "Albit", "text": "Albit\n\nAlbit (Gahn, Berzelius, 1815), chemický vzorec NaAlSiO, je trojklonný minerál patřící do skupiny sodno-vápenatých živců. Jeho obsah v horninách je jeden z klíčových faktorů, ke správnému zařazení horniny do skupiny a jejímu přesnému určení. Název pochází z latinského \"albus\" – bílý, podle jeho nejčastější barvy.\n\nDůležitá součást alkalických magmatických hornin (alkalická žula, alkalický syenit, alkalický ryolit, alkalický trachyt), v pegmatitech a v přeměněných horninách. V usazených horninách již méně.\n\nVytváří zrnité a masivní agregáty, krystaly jsou prizmatické, tabulkovité, často dvojčatí.\n\n\nCleavelandit je odrůda albitu, tvořená převážně drobnými tabulkovitými krystaly. Byl pojmenován v roce 1832 Henry J. Brookem na počest slavného amerického geologa Parkera Cleavelanda. Můžeme ho nalézt převážně v pegmatitech, například na lokalitě Věžná na Vysočině v České republice.\n\n\nV malé míře ve sklářském a keramickém průmyslu. Někdy jako drahý kámen.\n\nHojný minerál, důležitý pro klasifikaci hornin.\n\n\n\n"}
{"id": "175390", "url": "https://cs.wikipedia.org/wiki?curid=175390", "title": "Patočka", "text": "Patočka\n\nPatočka je české příjmení, které nesou mimo jiné tyto osobnosti:\n\n"}
{"id": "175392", "url": "https://cs.wikipedia.org/wiki?curid=175392", "title": "Aerosmith (album)", "text": "Aerosmith (album)\n\nAerosmith je debutové album americké hard rockové kapely Aerosmith vydané roku 1973.\n\nPísně napsal Steven Tyler, výjimky jsou uvedeny v závorkách.\n\n"}
{"id": "175394", "url": "https://cs.wikipedia.org/wiki?curid=175394", "title": "Static-X", "text": "Static-X\n\nStatic-X je americká hudební skupina hrající industrial metal , známá také pro výstřední image svých členů, především frontmana Wayna Statica s typicky postavenými vlasy vzhůru a svázanou bradkou. Skupina není všeobecně moc respektovaná kritiky, ale má pevnou základnu fanoušků po celém světě, včetně České republiky. Ve svém žánru je však poměrně uznávaná.\n\nSamotní Static-X se často odkazují na svůj styl jako na tzv. „Evil Disco“. \"Evil\" reprezentuje metal a \"disco\" industrial metal. Kritika řadí Static-X spíše do industrial metalu, nebo občas do nu-metalu, byť se v hudbě Static-X na rozdíl od ostatních nu-metalových skupin neobjevují prvky rapu. Nejblíže se Static-X podobají pravděpodobně kapelám jako Ministry nebo Dope. Při formování zvuku Static-X hráli významnou roli například The Prodigy.\n\nPrvní dva členové se poznali na konci 80. let v Chicagu, kdy Bill Corgan (frontman The Smashing Pumpkins) představil navzájem Wayna Statica (zpěv) a Kena Jaye (bubny). Tihle dva spolu v roce 1990 utvořili kapelu Deep Blue Dream. Kapela vytvořila několik demo nahrávek, ale nic doopravdy nevyšlo a kapela se rozpadla.\n\nWayne a Ken Jay potom utvořili kapelu Static, ale o jejich koncerty byl v Chicagu jen malý zájem a tak se rozhodli odjet do centra hudebního průmyslu: Los Angeles. V L. A. v roce 1994 poznali basáka Tonyho Campose, který hrával s místními death metalovými kapelami a přibrali ho do kapely. V roce 1995 se ke kapele přidal ještě kytarista Koichi Fukuda. Poté začali Statici nahrávat dema a dělat koncerty v malých klubech na kterých měli u lidí velký úspěch, čehož si všimli také manažeři nahrávacích společností.\n\nV roce 1998 podepsali Static-X smlouvu s vydavatelstvím Warner Bros. a několik týdnů potom začali nahrávat svoje debutové album \"Wisconsin Death Trip\", které vyšlo po dlouhém čekání až v roce 1999 potom co kapela odehrála mnoho koncertů jako předskokani Fear Factory a System of a Down. Deska měla obrovský úspěch, její platinový prodej podpořilo více než roční turné, kde mimo jiné Static-X dvakrát vystoupili na Ozzfestu. Dodnes se prodalo alba více než milion kusů. Jak říká zpěvák Wayne Static: \"Byla to prostě správná deska ve správnou dobu.\"\n\nBěhem turné už kapela připravovala druhé album s názvem \"Machine\", které vyšlo v roce 2001. Získalo zlatou desku, ale už nemělo takový úspěch jako \"Wisconsin Death Trip\". Texty jsou inspirované hlavně zážitky z turné. Po turné k \"Wisconsin Death Trip\" se s kapelou na čas rozloučil kytarista Koichi Fukuda. Důvodem bylo, že se po dlouhém turné chtěl věnovat rodině a vedlejšímu projektu kapele Revolve. Jako náhradu za něj přibrala skupina Trippa Einstena.\n\nKapelu opustil, neoficiálně kvůli hudebním rozporům, také jeden ze zakladatelů Ken Jay, který zamířil do skupiny Godhead. Na v pořadí třetím albu se tak musel ujmout bubnů Josh Freese. Album neslo název \"Shadow Zone\" a zcela se lišilo od dosavadní tvorby. Na albu byly melodické písničky, akustická kytara, mnohem méně elektroniky. Kritika desku ohodnotila jako nejlepší od Static-X, ale pro část fanoušků je to dodnes nejkontroverznější deska. Na druhou stranu touto deskou získali Static-X jinou početnou skupinu fanoušků. Skupina tímto albem pronikla i více do světa, především díky skladbě The Only na soundtracku k hře . Za Shadow Zone Static-X získali opět zlatou desku. Na turné už za bubny usedl nový bubeník – Nick Oshiro.\n\nPo turné vydala kapela album raritek \"Beneath… Between… Beyond\", které obsahovalo hlavně skladby vydávané jako bonustracky a také covery několika songů, například od Black Sabath.\n\nPoté se kapela vrhla do práce na dalším albu \"Start a War\", to však zkomplikovala aféra Trippa Eisena, který byl zatčen, obviněn a odsouzen za zneužití 14leté dívky. Kapela ho okamžitě vyloučila a jeho místo zaujal opět Koichi Fukuda.\nAlbum \"Start a War\" vychází v roce 2005 spolu s téměř dvouhodinovým X-rated DVD a je celkem úspěšné a kladně hodnocené, ale komerčně nemá takový úspěch jako \"Shadow Zone\", oproti kterému má mnohem tvrdší a syrovější zvuk. Hlavním tématem textů je nenávist k jedné osobě.\n\nPo krátké odmlce se kapela vrátila s deskou, která nesla název \"Cannibal\" v roku 2007. Hudebně se na něm kapela snaží vrátit ke svým počátkům (úspěšná deska Wisconsin Death Trip), na rozdíl od ostatních desek obsahuje kytarová sóla o které se postaral navrátivší se kytarista Koichi Fukuda. V textech Wayne Static nevyjadřuje svoje pocity, ale inspiruje se jednoduchými slovy jako je Reptile, Goat, Destroyer…\n\nNa jaře roku 2009 vyšla deska Cult Of Static. Deska je podle slov hlavního skladatele – Wayna Statica – trochu pokračováním předchozí desky Cannibal, ale podle fanoušků je teprve tato deska pravým návratem k Evil disco. Texty jsou inspirovány hlavně manželkou Wayna – Terou Wray a také auty. Před turné oznámil pauzu bubeník Nick Oshiro, na jeho místo nastoupil bubeník ze skupiny Evanescence (Will Hunt).\n\nPo skončení tour v roce 2009 oznámil frontman Wayne Static, že se dále bude soustředit na svůj sólový projekt – Pighammer]. Nedlouho na to z kapely oficiálně odešel dlouholetý basák Tony Campos a začal se věnovat mnoha dalším kapelám. Od té chvíle tedy mají Static X časově neomezenou pauzu.\n\n1. listopadu 2014 zemřel Wayne Static ve spánku ve věku 48 let.\n\nV roce 2018 byla kapela obnovena a na rok 2019 je naplánováno vydání nového alba \"Project Regeneration\".\n\nKoncertování přikládá skupina velkou váhu. Často vyrážejí na turné, většinou po USA, zřídka kdy zavítají do Evropy. Když už se tak stane, nezřídka kdy tour skončí předčasně, jako naposledy v roce 2007 kvůli přepravním problémům. Static-X mají za sebou mnoho tour s významnými kapelami i řadu putovních festivalů (Ozzfest, Family Values, SnoCore, Gigantour). V České republice vystoupili Static-X poprvé 4. 7. 2009 na festivalu Rock for People.\n\nPůvodně se kapela jmenovala pouze Static, ale když podepsali smlouvu s Warner Bros museli si najít jiné jméno protože Static bylo už obsazené. Wayne navrhoval Wisconsin Death Trip, ale ostatní nesouhlasili a snažili se různě upravit slovo Static. Nakonec se shodli, že si dají za jméno jednoduše X.\n\nOtsego je zapadlé, ospalé městečko v Michiganu, blízko místa, kde Wayne chodil do školy. Téměř na všech albech je nějaká otsego-písnička. Tuto tradici porušila až poslední dvě alba – Cannibal a Cult Of Static.\n\n\n\n\n\n"}
{"id": "175396", "url": "https://cs.wikipedia.org/wiki?curid=175396", "title": "Prefektura Tojama", "text": "Prefektura Tojama\n\nPrefektura Tojama (: 富山県, \"Tojama-ken\") je jednou ze 47 prefektur Japonska. Nachází se v regionu Čúbu na ostrově Honšú. Hlavním městem je Tojama.\n\nPrefektura má rozlohu 4 247,55 km² a k 1. lednu 2008 měla 1 104 938 obyvatel.\n\nTojama je nejprůmyslovější prefektura na pobřeží Japonského moře. Její průmysl těží z místní, levnější elektřiny.\n\nV prefektuře Tojama leží 10 velkých měst (市, ši):\nSoučástí přehrady Kurobe, největší přehrady v Japonsku, je vodní elektrárna o výkonu 335 MW.\n\nV prefektuře leží vesnice Gokajama, která je společně s vesnicí Širakawa z prefektury Gifu zapsána na Seznamu světového dědictví UNESCO (viz Širakawa-gó a Gokajama) pro svou jedinečnou lidovou architekturu.\n\nV prefektuře leží vodopád Šómjó, který je se svými 350 m nejvyšším vodopádem v Japonsku. V jeho těsném sousedství, mají stejné dopadiště vody, leží 500m sezónní vodopád Hannoki, kterým proudí voda jen v období od dubna do července.\n\n"}
{"id": "175397", "url": "https://cs.wikipedia.org/wiki?curid=175397", "title": "Plíseň hlavičková", "text": "Plíseň hlavičková\n\nPlíseň hlavičková (\"Mucor mucedo\") je jedna z nejběžnějších plísní. Je tvořena jemnými vláknitými chomáčky, ze kterých vyrůstají tmavošedé, kulovité výtrusnice. Náleží do rodu \"Mucor\" a třídy Zygomycetes. Roste na koňském trusu a na hnoji.\n\nHojná ve vlhku na různých organických látkách. Podobný druh \"Rhizopus nigricans\" tvoří černohnědé povlaky a vyskytuje se zejména na zralém ovoci.\nBěžná na hnijících potravinách.\n\nPlíseň hlavičková se šíří vzduchem.\n\n"}
{"id": "175399", "url": "https://cs.wikipedia.org/wiki?curid=175399", "title": "Chytridiomycety", "text": "Chytridiomycety\n\nChytridiomycety (Chytridiomycota) je oddělení primitivních hub, zpravidla označované za nejprimitivnější houby vůbec. Jedná se pravděpodobně o přirozenou, monofyletickou skupinu, pokud se z chytridiomycet vyloučí taxony (oddělení) Neocallimastigomycota a Blastocladiomycota.\n\nChytridiomycety mohou mít několik typů stélek, ty nejprimitivnější jsou jen váčkovitá sporangia bez přídatných orgánů, u jiných skupin se však přidávají různě složité rhizoidy. Nejsložitějším typem jsou druhy s tzv. cenocytickým myceliem, které připomíná podhoubí hub. Buňky jsou obvykle mnohojaderné. Buněčná stěna typická pro chytridiomycety je chitin, beta-1,3-glukan a beta-1,6-glukan; celulóza údajně u jednoho zástupce.\n\nMnoží se nepohlavně produkcí spor v rozmanitých sporangiích, ale bylo u nich nalezeno i mnoho druhů pohlavního rozmnožování. Zoospory se totiž mohou za určitých podmínek chovat jako gamety a fúzovat spolu za vzniku nového jedince. Jindy jsou však gamety již plně odlišené na základě velikosti či barvy; nejvyšším stupněm vývoje je zřejmě oogamie, kdy samičí gameta (oosféra) zůstává na svém místě v gametangiu a je oplodněna pohyblivými samčími gametami.\n\nTato skupina je zřejmě primárně vodní, ale vyskytuje se ve velkém měřítku i v půdě. Samostatnou kapitolou jsou Neocallimastigomycota, dnes svébytné oddělení, které žijí v bachoru mnohých býložravých kopytníků.\n\nNachází se mezi nimi řada parazitických a saprofytických druhů. Parazitovat mohou na jiných chytridiomycetách, cévnatých rostlinách nebo i na hmyzu. Ke známým parazitickým chytridiomycetám patří mimo jiné rakovinec bramborový (\"Synchytrium endobioticum\") parazitující na bramborách, lahvičkovka (\"Olpidium\"), případně \"Batrachochytrium dendrobatidis\" napadající žáby.\n"}
{"id": "175400", "url": "https://cs.wikipedia.org/wiki?curid=175400", "title": "Wayne Static", "text": "Wayne Static\n\nWayne Static, skutečným jménem Wayne Richard Wells (4. listopadu 1965, Muskegon, Michigan, USA − 1. listopadu 2014) byl americký zpěvák a kytarista kapely Static-X.\n\nNarodil se ve čtyřicetitisícovém městečku Muskegonu ve státě Michigan, ale jeho domovským městem bylo Shelby. Jeho sestra a rodiče stále žijí v Muskegonu. Až do své smrti žil jako zbytek kapely, v Kalifornii, v městečku Burbank, blízko L.A.\n\nKdyž mu byly 3 roky, dostal dětskou kytaru, skutečnou dostal v sedmi. Začal brát lekce, které mohl zaplatit až za rok, potom, co vyhrál talentovou soutěž s písní Skip to My Lou. Začal studovat Western Michigan University v Kalamazoo, patřil mezi nejlepší ze třídy, ale po dvou letech studia zanechal, protože neměl dostatek času věnovat se muzice. Než se stal zpěvákem živil se nejrůzněšími pracemi. Ještě před Static-X působil v kapele Deep Blue Dream. První kapela kterou založil se jmenovala Black Diamond, podle jednoho songu Kiss, a hrála všechny písně od Kiss. Nedávno oznámil svůj sólový projekt Pighammer, ale bude se mu věnovat až po turné se Static-X. Přibližně 7 let měl přítelkyni Vanessu, jejich vztah skončil překvapivě v létě 2007 a ještě překvapivěji se Wayne v lednu 2008 oženil v Las Vegas s (ex-)pornoherečkou Terou Wray.\n\nStatic zemřel 1. listopadu 2014 v Landers, Kalifornie, tři dny před jeho 49. narozeninami. Vyčerpal polovinu pilulek s oxykodonem a alkoholu ráno, než odešel do postele se svou ženou Tere Wrayovou. Znovu se probudila a zjistila, že zemřel ve spánku.Jeho rodina vydala prohlášení, že zvěsti o jeho úmrtí souvisejících s drogami byly falešné, a poznamenal, že on a Wray přestali užívat nedovolené drogy v roce 2009. Pitva později potvrdila, že Static zemřel na mnohočetnou lékovou toxicitu na předpis, skládající se z léků proti bolesti oxykodonu , hydromorfonu a léku proti úzkosti alprazolamu v kombinaci s alkoholem, ačkoli zpráva také poznamenala, že roky minulého \"chronického léku na předpis a alkoholu\" byl přispívajícím faktorem. \n\nByl to zakladatel a frontman skupiny. Vymyslel většinu textů a hudby. V jednom z rozhovorů dokonce prohlásil, že se cítí více jako skladatel, než jako hudebník. Byl hlavním zpěvákem, hrál na kytaru a programoval. Spolu-produkoval všechna alba, na posledních dvou byl hlavním producentem.\n\nByl převážně vegetarián, jedl jen rybí maso na Vánoce, neměl rád mléko, radši měl pivo a whisky Crown Royal. Doma měl 5 koček (Buttmunch, Pancake Face, Giesha, Mr. Big, Snowy), 2 psy (Lady a Brutus) a pár krys ve sklepě (Speedy, Jesus, and Jorge). Mezi jeho koníčky patřila především terénní auta, které proháněl skoro každý víkend v poušti, dokonce se jednou objevil na obálce motoristického magazínu. Svůj volný čas trávil především prací na terénních autech, opravováním domu a psaním textů. Mezi jeho oblíbence patřili hlavně Kiss, kteří ho inspirovali k tomu stát se rockovou hvězdou, při tvorbě zvuku Static-X ho ovlivnilo album Prodigy The Fat Of The Land, sám poslouchal kapely Journey a Skinny Puppy. Mezi jeho oblíbené filmy patřily: 2001 vesmírná odysea, Planeta opic, Vanilla Sky, The Shining, Old School. Oblíbené seriály: Rescue Me, Plastická chirurgie s.r.o., Přátelé. Občas spolupracoval i s jinými skupinami např. videoklip X-Ecutioners a Silent Civilian, songy: Soil, Godhead, Skinny Pumpy, Dead Prez, My Evolution\n\nPěstoval si dlouhou bradku (zabralo 6 let jí vypěstovat), zkracoval si jí jen když se mu začala zamotávat do kytary. Dalším jeho význačným rysem byly vlasy typicky postavené vzhůru. Normálně trvalo přibližně 20 minut, než si je pomocí spreje a fénu postavil, ale poslední dobou uváděl, že si je takto upravuje už jen párkrát do týdne, jinak stojí už skoro přirozeně. K této image ho inspirovaly dvě kapely (Sisters of Mercy a The Cure), které měl rád v 80. letech. Měřil 177cm s vlasy dolů. V roce 2009 si pořídil dvě tetování - na pravém předloktí písmena \"T W\" (pravděpodobně iniciály Tera Wray) a na levém předloktí čínské znaky. Nosil piercing v nose a náušnice.\n\n"}
{"id": "175403", "url": "https://cs.wikipedia.org/wiki?curid=175403", "title": "Kóiči Fukuda", "text": "Kóiči Fukuda\n\nKóiči Fukuda (: 福田耕一, \"Fukuda Kóiči\"; * 1975) je japonský kytarista skupiny Static-X pocházející z Ósaky. \nPochází z rozsáhlé japonské rodiny, která ho už od mládí vedla k hudbě. Prvním nástrojem na který hrál byl klavír. Jako malý kluk lekce nenáviděl, ale nyní si stále rád na klasické piano zahraje. Když mu bylo 15 zamiloval si hru na kytaru. Říká, že to bylo kvůli tomu jak se kytara liší od piana: je přenosná, snadno si ji může člověk uzpůsobit a podobně. \nDo USA odešel, když mu bylo 20 let. Není to moc výřečný člověk, jen málo se účastní rozhovorů, pravděpodobně proto, nebo právě kvůli tomu je jeho motto „Music speaks louder then words.“ (Hudba mluví hlasitěji než slova.)\n\nPoté co odešel do Spojených států, seznámil se v Los Angeles s kapelou Static-X, ke které se přidal v roce 1996 a tím se prakticky dokončila původní formace této kapely. Krátce potom kapelu na několik měsíců opustil, ale následně ho ostatní členové přesvědčili aby se vrátil. Potom nahrál se Static-X jejich legendární album Wisconsin Death Trip, ale po turné k této desce, těsně před nahráváním druhé desky Machine skupinu opět opustil, aby se věnoval rodině a vedlejším projektům (skupina Revolve). Ke kapele se připojil až po vyhození Trippa Eistena (po turné k desce Shadow Zone, během nahrávání desky Start a War). Kromě hraní na kytaru skládá hudbu k filmům, reklamám a videohrám, dříve také k porno filmům. Jako host se objevil na novém albu skupiny Otep, kde hraje na klavír.\n\nJe to fanda Hvězdných válek.\n"}
{"id": "175404", "url": "https://cs.wikipedia.org/wiki?curid=175404", "title": "Tony Campos", "text": "Tony Campos\n\nTony Campos je ex-baskytarista skupiny Static-X.\n\nTony se narodil v Los Angeles (Kalifornie, USA) 8. března 1973. Jeho rodina pochází z Mexika. Vyrůstal v L.A. ve čtvrti South Central, známé násilnými nepokoji, společně se svými čtyřmi sestrami. Rodiče ho vedli stejně tak k muzice jako i ke studiím. Vystudoval střední školu a poté tři roky vysoké školy, obor programátor. Tento obor si zvolil kvůli svojí lásce k počítačovým hrám, což mu zůstalo dodnes. Od roku 2002 má stálou přítelkyni, žádné děti zatím nemají.\n\nOd mladí hrál na několik hudebních nástrojů včetně houslí nebo trumpety, ale nejvíce na basovou kytaru v lokálních deathmetalových kapelách. V roce 1994 se přidal ke kapele Static-X, čímž se stal v podstatě jedním ze zakládajících členů a kromě frontmana Wayna Statica je jediným členem kapely, který přestál všechny změny. V kapele se kromě hry na basu podílí také na psaní hudby a dělá také vedlejší vokály. Nazpíval i několik skladeb od Static-X, například \"Otsego Amigo\" z alba Start a War, na živo zpívá obvykle \"Anything But This\" z alba BBB, a také jeden z bonustracků alba Cult Of Static – \"Talk Dirty To Me\" (cover Poison).\n\nDále působí ve vedlejším projektu – deathmetalové kapele Asesino jako zpěvák, kde zpívá španělsky. Objevil se také v koncertní sestavě legendárních industriálně-metalových Ministry na jejich posledním světovém turné 2007–2008 C U LaTouR, kdy nahradil předčasně zemřelého Paula Ravena (ex-Killing Joke).\n\nSvětové turné odstartovalo 25. března 2008 koncertem v Spokane, Washington DC a v rámci jeho evropské části zavítal s Ministry 10. července 2008 do Vizovic, kde vystoupil na festivalu Masters of Rock. Podruhé do České republiky zavítal v roce 2009 v rámci turné Static-X na festival Rock For People.\n\nV roce 2010 oznámil, že ukončili spolupráci s Waynem Staticem ve Static X a Tony se začal věnovat řadě dalších kapel: Prong, Soulfly, Possessed, Attika 7 a Asesino.\n\nKromě počítačových her je jeho dalším koníčkem hlavně motosport – jak auta tak motorky. V roce 2001 prodělal motocyklovou nehodu při které si zlomil klíční kost a na následující tour ho musel dočasně nahradit Marty O'Brien. Dříve míval dlouhé kudrnaté vlasy, ale dnes už má hlavu vyholenou, ale nosí mohutný plnovous. Na těle má minimálně pět tetování – aztécké značky na pravé ruce, na levé ruce kříž a motiv Gene Simmonse, na pravém lýtku pinhead a ještě jedno na levém lýtku. Jeho oblíbenou je mexická kuchyně a pití tequily a vína.\n\nTony Campos hraje brilantně na klasickou i sedmistrunnou baskytaru, převážně trsátkem, ale občas používá i prstovou techniku.\n"}
{"id": "175406", "url": "https://cs.wikipedia.org/wiki?curid=175406", "title": "Emirát", "text": "Emirát\n\nJako emirát (arabsky: إمارة, \"imára\" nebo \"imáratun\", mn. číslo امارات \"imárát\") se označuje oblast vlády emíra. Emirátem je provincie, která je spravována princem (region Saúdské Arábie, která podléhá emírovi, se také nazývá emirát). V arabském jazyce označuje tento výraz všeobecně část území, která je pod kontrolou vládnoucí třídy.\n\nPříkladem jsou Spojené arabské emiráty: jsou svazem sedmi nezávislých emirátů, kterým vládne vždy buď šajch, nebo emír.\n\n\n"}
{"id": "175407", "url": "https://cs.wikipedia.org/wiki?curid=175407", "title": "Nick Oshiro", "text": "Nick Oshiro\n\nNick Oshiro (* 29. července 1978 Las Vegas) je bubeník kapely Static-X, který je původem z Jižní Afriky. \n\nNarodil se 29. července 1978, má jednu sestru. K hudbě, konkrétně k bubnování, ho přivedl jeho otec, který mu také udělal jeho první bubny ze starého nádobí, to bylo asi v devíti letech. Rockovou hvězdou se rozhodl stát v 10 letech, poté co na MTV viděl videoklip kapely Whitesnake. Od 12 let žil v Las Vegas, poprvé byl zde zaměstnán jako elektrikář.\n\nPřed Static-X působil v jihoafrické kapele Seether. Ke Static-X se připojil během turné k albu Shadow Zone. Skupina si ho vybrala z více než 29 bubeníků poté, co třikrát přijel na konkurz. Podílel se teprve na nahrávce Start a War. Wayne Static o něm říká, že je to ďábelský bubeník a jeho bubny byly na albu Start a War ponechány v původní podobě, bez úprav počítačem, což přispívá k syrovějšímu zvuku. Používá bubny značky Tama. Na turné k desce Cannibal si zlomil ruku a na několik týdnů ho museli vystřídat jiní bubeníci – Will Hunt a Beaven Davis. V roce 2009, těsně před vydáním Cult Of Static oznámil, že se nezúčastní následující tour. \n"}
{"id": "175409", "url": "https://cs.wikipedia.org/wiki?curid=175409", "title": "Akineta", "text": "Akineta\n\nAkineta či též arthrospora je nepohyblivé klidové stadium (spora) u sinic a řas, v určitém smyslu i u hub. Mohou přežívat až několik desítek let v životaschopném stavu.\n\nAkineta je u sinic na první pohled odlišná od ostatních buněk ve vlákně. Má ztlustlou buněčnou stěnu a odlišný tvar. V akinetě sinice přežívají nepříznivá období. Vznikají buď z jedné vegetativní buňky, případně splynutím několika takových.\n"}
{"id": "175410", "url": "https://cs.wikipedia.org/wiki?curid=175410", "title": "Tripp Rex Eisen", "text": "Tripp Rex Eisen\n\nTripp Rex Eisen (* 29. června 1965), skutečným jménem Tod Rex Salvador, je bývalý kytarista skupiny Static-X.\n\nBěhem své hudební kariéry působil zejména v kapelách Murderdolls, Dope a Static-X. Static-X a Dope, Trippova kapela, spolu odehráli na 100 koncertů. Potom co ze Static-X odešel v roce 2001 kytarista Koichi Fukuda, Tripp jednoduše zavolal Waynovi (Wayne Static, frontman Static-X). Se Static-X se Tripp podílel hlavně na desce Shadow Zone.\n\nKonec Trippa začal 10. února 2005 byl poprvé zatčen v souvislosti sexuálního zneužití 14leté dívky (jemu bylo 39), našli ho spícího v zaparkovaném autě v Orange Country ve státě Califoria, za pár hodin byl propuštěn na 100 000 dolarovou kauci. Ale o dva týdny později byl znovu zatčen pro další zneužití, s dívkou se seznámil po internetu, kde se vydával za jednatřicetiletého doktora, fanouška Static-X. Byl obviněn a 24. června odsouzen. Statici ho okamžitě vyhodili a nahradili Koichim Fukudou. Od té doby se od něj Static-X kompletně distancují a nejsou s ním v žádném kontaktu (například na DVD X-rated jsou vystříhány všechny záběry na něj).\n\nZ vězení byl Tripp propuštěn v dubnu 2007, ale na svobodě dlouho nepobyl, od 10. prosince 2008 je opět zpět kvůli porušení podmínek podmíněného propuštění. Na svobodu by se měl opět dostat v říjnu 2009. Jeho hudební kariéra je však pravděpodobně u konce.\n\nJako jeden z mála členů Static-X veřejně vyjadřoval k politické situaci. Zastával konzervativní a protiválečné názory, stranil se drog, kouření... Mnoho lidé šokoval jeho výstřední vzhled, což bylo jeho záměrem, ale po konci jeho hudební kariéry změnil vzhled o sto procent. Proslul trikem s kytarou (prohození za zády).\n"}
{"id": "175411", "url": "https://cs.wikipedia.org/wiki?curid=175411", "title": "Ostravar Aréna", "text": "Ostravar Aréna\n\nOstravar Aréna (dříve znám pod názvy Palác kultury a sportu nebo ČEZ Aréna) je multifunkční hala v Ostravě, na katastru místní části Zábřeh v městském obvodu Ostrava-Jih. Dokončena byla v roce 1986. Od roku 2004 nesla název ČEZ Aréna, pak se dočasně jmenovala Ostrava Aréna. Po dohodě s pivovarem Ostravar se aréna jmenuje Ostravar Aréna. Jedná se o domovský stadion extraligového hokejového klubu HC Vítkovice Ridera. Kapacita hledišť je míst na sezení, pořádají se zde různé sportovní a kulturní akce, mistroství Evropy i mistrovství světa.\n\nAutorem brutalistního projektu stavby byl Ing. arch. Vladimír Dedeček, který mj. projektoval Vysokou školu zemědělskou v Nitře a Slovenský národní archiv v Bratislavě, autorsky se podílel na projektech výstavby řady vysokoškolských areálů. Práci na projektu Paláce kultury a sportu zahájil v roce 1974 a dokončil ji v roce 1976. V témže roce započala demolice domů podél Ruské ulice na rozhraní Vítkovic a Zábřehu nad Odrou. Jako značná část Ostravy, i toto území bylo částečně poddolováno, proto bylo použito osvědčené koncepce a hala tak stojí na kompaktní železobetonové desce. Obdobný postup byl použit pro výstavbu Nové radnice. Slavnostní otevření se konalo v roce 1986, do plného provozu byla stavba dána v roce 1988. Ve své době se jednalo o největší a nejmodernější halu v Evropě. Spolu s halou byl postaven také hotel Atom (dnes hotel Clarion); náklady na dokončení obou budov dosáhly 300 milionů Kčs.\n\nMezi roky 2003 až 2004 proběhla přestavba, která stála 690 milionů korun. Slavnostně byla znovuotevřena 6. dubna 2004 koncertem José Carrerase. Stadion byl po rekonstrukci přejmenován díky sponzorství energetické firmy ČEZ na název ČEZ Aréna. Další rekonstrukce proběhla v roce 2012, kdy došlo k výměně sedaček a k výstavbě 4 rohových zasunovacích tribun, kapacita arény se zvýšila na 10 157 míst. Název ČEZ Aréna byl zrušen 1. července 2015 v souvislosti s ukončením sponzorství. V období od července 2015 až do začátku roku 2016 se hala dočasně jmenovala Ostrava Aréna. Od začátku roku 2016 se hala nazývá podle nového sponzora, a to pivovaru Ostravar.\n\nPřed Mistrovstvím světa v ledním hokeji 2015 byla navíc nainstalována multimediální kostka a vyměněno osvětlení.\n\nV roce 2016 byla poblíž tohoto stadionu postavena zastřešená Atletická hala Vítkovice.\n\nV hale proběhlo mnoho sportovních, kulturních a jiných akcí, z nichž lze jmenovat:\n\nAčkoliv modernizace a rekonstrukce haly byla nutná, nastartovala nepříjemný trend necitlivých zásahů do exteriérů budovy. Původní idea jednoduchých geometrických přímek a strohost výrazu se stále více vytrácí vlivem nejrůznějších dodatků. Ať už se jedná o dostavbu skleněného přístavku pro MS v kulturistice nebo výstavbu nového zimního stadionu poblíž haly. Originální námět se tak zanáší směsí nesourodých doplňků.\n\n"}
{"id": "175412", "url": "https://cs.wikipedia.org/wiki?curid=175412", "title": "Tomáš Verner", "text": "Tomáš Verner\n\nTomáš Verner (* 3. června 1986, Písek) je bývalý český krasobruslař, mistr Evropy z roku 2008. Jako moderátor uvádí pořad \"Škoda olympijské jízdy\", který je součástí \"Olympijského magazínu\" na ČT sport, a také pořad \"V centru\" na TV Seznam.cz. \n\nNa mistrovství Evropy roku 2007 předvedl krátký program na skladbu \"Tokáta a fuga d-moll\" od Johanna Sebastiana Bacha. Startoval s číslem 32 a do krátkého programu vyjel jako poslední. Náskok na největšího favorita – Francouze Briana Jouberta (mistr světa 2007) – však ve volné jízdě neudržel, mj. kvůli pádu při čtverném toeloopu, a díky třetí nejlepší volné jízdě dne (po Joubertovi a Belgičanu van der Perrenovi) v celkovém pořadí obsadil druhé místo.\n\nNejvětším dosavadním sportovním úspěchem Tomáše Vernera je zisk zlaté medaile na Mistrovství Evropy v krasobruslení 2008 v Záhřebu, čímž navázal na předchozí stříbrný úspěch z Varšavy. Ziskem 232,67 bodů porazil Švýcara Lambiela i třetího Francouze Jouberta.\n\nNa jaře 2009 figuroval na 1. místě světového žebříčku krasobruslařů. Na Mistrovství Evropy v krasobruslení 2011 v Bernu získal bronzovou medaili.\n\nV roce 2011 byl kritizován Ministerstvem zahraničních věcí za to, že bruslil na exhibici při příležitosti narozenin severokorejského diktátora Kim Čong-ila. Verner sám však tvrdí, že do KLDR jel „zpestřit život lidem, kteří to potřebují“.\n\nStartoval na Zimních olympijských hrách 2006 (18. místo), 2010 (19. místo) a 2014 (11. místo). Po svém závodě na ZOH v Soči ukončil v únoru 2014 sportovní kariéru. Kvůli odloženému exhibičnímu turné s Jevgenijem Pljuščenkem se dodatečně rozhodl startovat ještě na Mistrovství světa 2014 v Tokiu, kde se umístil na 10. příčce a kde se závodním krasobruslením definitivně skončil.\n\n"}
{"id": "175413", "url": "https://cs.wikipedia.org/wiki?curid=175413", "title": "Ken Jay", "text": "Ken Jay\n\nKen Jay je bývalý bubeník a zakladatel skupiny Static-X.\n\nSpolu s Waynem Staticem působil v kapele Deep Blue Dream, ze které se později zformovala kapela Static-X. Se Static-X nahrál dvě alba - Wisconsin Death Trip a Machine. Před nahráváním desky Shadow Zone ale kapelu opustil. Žádný oficiální důvod jeho odchodu z kapely nebyl nikdy zveřejněn, ale spekuluje se o hudebních rozporech nebo neshodách s Waynem. Po odchodu zamířil do skupiny Godhead, poté co odešel i z ní se dlouhou dobu držel v ústraní. V roce 2009 se neúspěšně ucházel o místo v koncertní sestavě kapely bývalého kytaristy Korn Briana Head Welche.\n"}
{"id": "175414", "url": "https://cs.wikipedia.org/wiki?curid=175414", "title": "Xawery Czernicki", "text": "Xawery Czernicki\n\nXawery Czernicki (1882–1940) byl polský admirál. Byl zavražděn v Katyni v roce 1940.\n\nNarodil se 16. října 1882. Studoval na gymnáziu. V roce 1913 se stal kapitánem. Za první světové války sloužil v ruském námořnictvu. Po válce se vrátil do Polska a vstoupil do polského námořnictva. Roku 1938 byl povýšen na kontradmirála.\n"}
{"id": "175417", "url": "https://cs.wikipedia.org/wiki?curid=175417", "title": "Clostridium tetani", "text": "Clostridium tetani\n\nClostridium tetani je grampozitivní tyčinkovitá bakterie rodu \"Clostridium\". Při Gramově barvení připomíná tenisovou raketu nebo paličku k bubnu \"C. tetani\" se nachází v podobě spor v půdě nebo jako parazit v trávicí soustavě zvířat. \"C. tetani\" produkuje silný biologický toxin tetanospasmin a je původce onemocnění tetanem.\n\n\"C. tetani\" je tyčinkovitý obligatorní anaerob, který se v čerstvých kulturách chová grampozitivně; vyvinuté kultury se mohou chovat gramnegativně.. Během vegetativního růstu nemůže bakterie přežít v přítomnosti kyslíku, je citlivá na teplo a má bičíky, které jí umožňují omezený pohyb. Jakmile bakterie dozraje, vytvoří konečnou sporu, která dává mikroorganismu jeho charakteristický vzhled. Spory \"C. tetani\" jsou extrémně tvrdé, jsou odolné teplu a většině antiseptik Spory jsou velmi rozšířené ve hnojené půdě, lze je nalézt i na lidské kůži a v kontaminovaném heroinu.\n\n\"C. tetani\" obvykle vstoupí do hostitele přes poraněnou kůži a začne se množit. Jakmile se rozvine infekce, \"C. tetani\" produkuje dva exotoxiny, tetanolysin a tetanospasmin. Bylo identifikováno jedenáct druhů \"C. tetani\", primárně se lišících bičíkovými antigeny a schopností produkovat tetanospasmin. Geny, které produkují toxin, jsou uloženy v plazmidu přítomném ve všech toxigenních druzích, a všechny druhy, které jsou schopni tvořit toxin, produkují stejné toxiny.\n\nTetanolysin nemá pro \"C. tetani\" žádnou známou funkci – důvod, proč ho bakterie produkují, není s jistotou znám. Tetanospasmin je neurotoxin a způsobuje klinické projevy tetanu. Tetanický toxin je produkován žijícími bakteriemi a uvolňuje se, když se bakterie rozpadají, například při sporulaci nebo při vegetativním růstu. K produkci toxinu je třeba minimálního množství sporulace nebo vegetativního buněčného růstu.\n\nPočítáno na jednotku váhy je tetanospasmin jedním z nejsilnějších známých jedů. Odhadovaná minimální smrtná dávka pro člověka je 2,5 ng na kilogram živé váhy, resp. 175 ng pro člověka vážícího 70 kg. Jedinými silnějšími jedy jsou botulotoxin, produkovaný blízce příbuznou bakterií \"Clostridium botulinum\" a difterický toxin produkovaný bakterií \"Corynebacterium diphtheriae\", která způsobuje záškrt.\n\nTetanospasmin je metaloproteináza závislá na zinku, strukturálně podobná botulotoxinu, ovšem každý z těchto toxinů má poněkud odlišné účinky. \"C. tetani\" syntetizuje tetanospasmin jako polypeptidový meziprodukt s atomovou hmotností 150kDa, který je následně štěpen proteázou do dvou fragmentů: fragmentu A (\"lehký řetězec\" s 50 kDa) a fragment B (těžký řetězec se 100 kDa), které zůstávají spojeny disulfidovým můstkem. Štěpení meziproduktu na fragmenty A a B lze též vyvolat uměle pomocí trypsinu.\n\nJakmile se rozvine tetanická infekce, léčba se obvykle zaměřuje na zvládání svalových křečí, zastavení produkce toxinu a neutralizaci účinků toxinu. Léčba zahrnuje podávání tetanického imunoglobulinu (TIG), který obsahuje protilátky inhibující tetanický toxin (též se těmto látkám říká tetanické protijedy) vazbou na tetanický toxin a odstraňováním volného toxinu z těla. Vazba toxinu na nervová zakončení se zdá být nezvratná a TIG není schopen odstranit vázaný toxin. Obnova zasažených nervů vyžaduje vytvoření nových zakončení. Taktéž se při podezření na tetanus podávají velké dávky antibiotik (například metronidazolu nebo penicilinu G podávaného do svalu), které mohou zastavit produkci toxinu.\n\nPrevence tetanu zahrnuje vakcinaci a ošetřování primárních zranění. Profylaxe je účinná, a to ve formě tetanické toxoidní vakcíny, která se podává buď s pasivní imunizací tetanickým imunoglobulinem nebo i bez ní. Velmi zřídka se tetanus vyskytne i u osob, které byly vakcinovány a nevypršela lhůta vakcinační ochrany. DPT vakcína (záškrt – černý kašel – tetanus) se v severní Americe aplikuje ve 2, 4, 6 a 15-18 měsících věku, s následným přeočkováním před začátkem školní docházky (4-6 let). Tento režim poskytuje ochranu proti tetanu po dobu cca 10 let, potom se doporučuje každých 10 let přeočkování tetanickou vakcínou.\n\nTetanus není přenosný z člověka na člověka a je jedinou z očkovatelných nemocí, která je infekční, ale nikoli přenosná. Infekce \"C. tetani\" nemá za následek imunitu proti tetanu a proto se musí provést vakcinace co nejdříve poté, co je pacient stabilizován.\n\n\n"}
{"id": "175419", "url": "https://cs.wikipedia.org/wiki?curid=175419", "title": "Josif Brodskij", "text": "Josif Brodskij\n\nJosif Alexandrovič Brodskij (anglicky Joseph Brodsky, rusky: Ио́сиф Алекса́ндрович Бро́дский, Iosif Alexandrovič Brodskij, 24. května 1940, Leningrad – 28. ledna 1996, New York, USA) byl ruský básník, později americký esejista a literární kritik, nositel Nobelovy ceny za literaturu za rok 1987.\n\nZ jeho prací je známá například esej z roku 1989 \"Vodoznaky – Zrcadlení času\". Jde o hold Benátkám, věčnému městu na vodě, městu, které mu tolik připomínalo rodný Petrohrad. Je to manifest autorova pojetí estetických hodnot. Hovoří o prožívání emigrace, literatuře, lásce a umění.\nAutor žil po vyhoštění ze Sovětského svazu ve Spojených státech a každý rok v zimě se uchyloval do Benátek.\n\nJosif Alexandrovič Brodskij se narodil v židovské rodině v Leningradě. Jeho otec Alexander Ivanovič Brodskij (1903–1984) byl fotografem, matka Marija Mojsejevna Volpert účetní. Brodského teta Dora Mojsejevna Volpert byla herečkou v leningradském divadle. V raném dětství zažil obležení Leningradu, která se později negativně projevila na jeho zdravotním stavu. V patnácti letech zanechal studií a po neúspěšném pokusu o přijetí na námořnickou školu se šel učit frézařem. V šestnácti letech pomýšlel na studium medicíny, měsíc dokonce asistoval na patologii. Místo studia však nadále střídal povolání: pracoval v kotelně, na majáku, či se účastnil pěti geologických expedicí. Zároveň se učil anglicky a polsky – především kvůli překladům svého oblíbeného básníka a přítele Czesława Miłosze. Také se začal hlouběji zajímat o klasickou filosofii, náboženství, mytologii a anglickou a americkou poezii.\n\nVlastní literární dráze se začal věnovat v druhé polovině 50. let. Jeho ranou tvorbu výrazně ovlivnilo přátelství s básnířkou Annou Achmatovovou. V roce 1964, kdy po nástupu Leonida Brežněva došlo k utužení sovětského režimu, byl Brodskij obviněn z „parazitismu“ a odsouzen na nucené práce. Po protestech prominentních sovětských i zahraničních umělců – např. J. Jevtušenka, D. Šostakoviče a J.-P. Sartra mu byl jeho trest zmírněn. Po vyhnání ze Sovětského svazu 4. června 1972 se usadil v USA, kde o pět let později získal americké občanství. V USA přednášel literaturu na několika univerzitách a věnoval se umělecké a publikační činnosti. Zemřel 28. ledna 1996 ve svém newyorském bytě, pohřben je na hřbitově Isola di San Michele v Benátkách.\n\n\n"}
{"id": "175420", "url": "https://cs.wikipedia.org/wiki?curid=175420", "title": "Yersinia pestis", "text": "Yersinia pestis\n\nYersinia pestis (původně Pasteurella pestis) je patogenní gramnegativní bakterie z čeledi \"Enterobacteriaceae\". Jedná se o fakultativní anaerobní bakterii, která je přenositelná na zvíře i na člověka.\n\nLidská infekce \"Y. pestis\", způsobující morovou nemoc, se dělí do tří hlavních forem: dýmějový, septický (sepse, otrava krve) a plicní černý mor. Všechny tyto tři formy jsou odpovědné za vysokou úmrtnost během epidemií v lidské historii, včetně tzv. Černého moru, jenž zahubil nejméně třetinu evropské populace v letech 1347 až 1353.\n\nDne 13. září 2009 zemřel profesor molekulární genetiky na Chicagské univerzitě, Malcolm J. Casadaban, který se zabýval výzkumem zahrnujícím \"Y. pestis\" a jeho smrt byla později dána v souvislost s touto bakterií, kterou se mohl pravděpodobně nakazit ve své vlastní laboratoři.\n\n\"Y. pestis\" také nedávno upoutala pozornost jako možná biologická zbraň a americká CDC (\"Center for Disease Control and Prevention\") ji označilo jako patogen kategorie A vyžadující přípravu k ochraně před případným teroristickým útokem.\n\n\"Y. pestis\" objevil v roce 1894 Alexandre Yersin, švýcarsko-francouzský fyzik a bakteriolog z Institutu Louise Pasteura, během epidemie dýmějového moru v Hong Kongu. Yersin byl členem Pasteurovy myšlenkové školy. Šibasaburó Kitasato (北里 柴三郎), japonský bakteriolog školený v Německu, který praktikoval Kochovu metodologii, se také angažoval v nalezení původce moru. Byl to nicméně Yersin, kdo uvedl souvislost moru s \"Yersinia pestis\". V roce 1967 byl původně se jmenující organismus \"Pasteurella pestis\" přejmenován na svou stávající podobu.\n\nTři biovary \"Y. pestis\" jsou považovány za související s historickými pandemiemi bubonického moru.\n\nSoudobá data z typizací multilokulárních sekvencí (MLST) však ukazují, že \"Y. pestis\" je klonální, což poněkud vyvrací hypotézu \"biovarů\".\n\nV zubech pravděpodobných obětí Černé smrti i ve středověkých mrtvolách zemřelých z jiných důvodů byla nalezena DNA \"Y. pestis\". To naznačuje, že \"Y. pestis\" se přinejmenším podílela na některých (i když pravděpodobně ne na všech) evropských morových epidemiích. Je možné, že selektivní tlak způsobený morem mohl změnit způsob, jakým se patogen manifestuje u lidí vyselektovaným v rozporu s jedinci nebo populacemi nejsnadněji podléhajícím.\n\nSvětová zdravotnická organizace eviduje každoročně tisíce případů moru, přesto však pomocí náležité léčby je prognóza nakažených již mnohem pozitivnější. Během Vietnamské války se vyskytlo pěti až šestinásobné zvýšení počtu případů, pravděpodobně kvůli narušení ekosystému a větší blízkosti mezi lidmi a zvířaty. Mor má škodlivý účinek také na jiné savce než na člověka. Ve Spojených státech amerických jsou na tuto chorobu léčeny i ohrožené druhy psouna prériového a tchoře černonohého.\n\n\"Y. pestis\" je fakultativně anaerobní tyčinkovitá bakterie barvící se bipolárně (na koncích se barví lépe než uprostřed, což ji dává vzezření spínacího špendlíku). Podobně jako další členové rodu\"Yersinia\" vykazuje negativní výsledky ureázového testu, fermentace laktózy i indolového testu. \"Y. pestis\" je více příbuzná s gastrointestinálním patogenem \"Yersinia pseudotuberculosis\" a vzdáleněji s \"Yersinia enterocolitica\".\n\nKompletní genetická sekvence je dostupná u dvou ze tří poddruhů \"Y. pestis\": kmen KIM (biovaru Medievalis) a kmen CO92 (biovaru Orientalis, získaného z klinického izolátu ve Spojených státech).. Podobně jako u jiných patogenních kmenů, i zde jsou znaky ztrát funkcí. Chromosom kmene KIM je 4 600 755 bází dlouhý, zatímco chromosom kmene CO92 je dlouhý 4 653 728 párů. \"Y. pestis\", podobně jako jeho příbuzní \"Yersinia pseudotuberculosis\" a \"Yersinia enterocolitica\" hostí plazmid pCD1. Navíc ještě nese další dva plazmidy a to pPCP (nazývaný také pPla nebo pPst) a pMT1 (jinak pFra), které se nevyskytují u jiných druhů \"Yersinia\". pFra kóduje fosfolipázu D, která je důležitá pro schopnost \"Y. pestis\" být přenášena blechami. pPla kóduje Pla proteázu, která aktivuje plazminogen v lidském hostiteli a je velmi důležitým faktorem virulence u plicního moru. Tyto plazmidy, společně s ostrovem patogenity HPI, kódují několik proteinů, které způsobují, že patogenita \"Y. pestis\" je tak proslulá. Tyto virulentní faktory jsou mimo jiné vyžadovány pro adhezi bakterie a vstříknutí proteinů do hostitelské buňky, invazi bakterie do buňky a pro získání a vazbu železa z červených krvinek. \"Y. pestis\" je považována za nástupce \"Y. pseudotuberculosis\", která se liší jen přítomností specifických virulentních plazmidů.\n\nV roce 2006 byla provedena komplexní komparativní proteomická analýza kmene KIM \"Y. pestis\", která se zaměřila na přechod do růstových podmínek napodobujících růst v hostitelských buňkách.\n\nV městských a lesních cyklech \"Y. pestis\" dochází k největšímu šíření mezi hlodavci a blechami. U lesních cyklů je hlodavec divoký a naopak u městských cyklů domestikovaný. \"Y. pestis\" se navíc může šířit z městského prostředí do lesního a zase zpět. Každé nakažené zvíře může přenést infekci na člověka skrz kontakt s pokožkou. Přenos mezi lidmi může být navíc šířen kýcháním a kašlem anebo přímým kontaktem s nakaženou tkání.\n\nRezervoáry spojené s \"Y. pestis\" jsou některé druhy hlodavců. Ve stepi se má za to, že se jedná o sviště. Myslí se, že několik druhů hlodavců ve Spojených státech v sobě udržuje \"Y. pestis\". Argumenty jsou nicméně nejisté, neboť v žádném druhu hlodavců nebyla nalezena očekávaná dynamika choroby. Je známo, že někteří jedinci populace hlodavců mohou mít různou rezistenci, což by mohlo vést k bezpříznakovému stavu. Existuje několik důkazů, že ve vypuknutí lidského moru mohou hrát roli blechy pocházející z jiných savců.\n\nNedostatek poznatků dynamiky moru u savčích druhů se dostavuje také u podezřelých hlodavčích druhů jako například u psouna prériového (\"Cynomys ludovicianus\"), u kterého mor může způsobit zhroucení celé kolonie, což má ve výsledku masivní dopad na prérijní potravní řetězec. Dynamika přenosu u prérijních psů nicméně nesleduje dynamiku u blokovaných blech; důležitou roli mohou hrát i zdechliny a blechy neblokované.\n\nV jiných regionech světa není zdroj infekce jistě identifikován, což komplikuje prevenci a program časného varování. Jedním z těchto případů bylo vypuknutí v Alžírsku v roce 2003.\n\nPřenos \"Y. pestis\" blechou je dobře popsán.. K prvotnímu získání \"Y. pestis\" vektorem dochází během krmení se na nakaženém zvířeti. K udržení bakterie v zažívacím traktu blechy přispívá několik proteinů například systém skladování heminu (Hms) a \"Yersinia\" toxin dobytčího moru (Ymt).\n\nPřestože Ymt je vysoce toxický pro hlodavce a jeho produkce byla považována za potřebnou k zajištění k reinfekci nového hostitele, bylo prokázáno že Ymt je důležitý pro přežití \"Y. pestis\" v blechách.\nSystém Hms hraje důležitou roli v přenosu \"Y. pestis\" zpět na savčího hostitele. Proteiny kódované lokusy Hms se shlukují v bleším jícnu a proventriculu, brání bleše v příjmu potravy a zvyšují tak její hladovost. K přenosu \"Y. pestis\" dochází pak během marných pokusů blechy o krmení. Pohlcená krev je pumpována do jícnu, kde uvolňuje bakterie zde rostoucí a je neustále chrlena zpět do hostitelského oběhu.\n\nK patogenezi během savčích infekcí \"Y. pestis\" pomáhá několik faktorů, mimo jiné schopnost této bakterie potlačit normální imunitní odpověď jako například fagocytózu a produkci protilátek. Poté, co bleší kousnutí umožní bakterii přístup skrz kůži, aktivuje \"Y. pestis\" yadBC gen, který je podobný k bakteriálním adhezinům u jiných druhů \"Yersinia\", které umožní invazi do epitelových buněk. \"Y. pestis\" dále začne expresi aktivátoru plazminogenu, ten je důležitým faktorem virulence u plicní formy moru a může způsobovat krevní sraženiny k usnadnění celkové invaze. Mnoho z virulentních faktorů této bakterie má povahu obrany proti fagocytóze, například dva důležité antigeny jménem F1 (\"Fraction 1\") a V nebo LcrV. Tyto antigen jsou produkovány bakterií za normální teploty lidského těla. \"Y. pestis\" kromě toho přežívá a produkuje antigeny F1 a V během spočinutí v krevních elementech jako například monocytech, ale ne v neutrofilech. Přirozená nebo vyvolaná imunita je dosažena produkcí specifických opsonizačních protilátek proti F1 a V antigenům; tyto protilátky by pak umožnily fagocytózu neutrofily.\n\nNavíc bakteriální sekreční systém T III (T3SS) umožní \"Y. pestis\" vstříknout své proteiny do makrofágu nebo jiných imunitních buněk. Tyto T3SS proteiny se nazývají YOP (\"Yersinia Outer Protein\") a zahrnují například Yop B/D, který tvoří póry v hostitelské buňce a souvisí s cytolýzou; do póru vytvořeného YopB nebo YopD jsou vstřikovány další proteiny: Yop0, YopH, YopM, YopT, YopJ a YopE, které se mohou vylučovat i do cytoplazmy. Tyto proteiny omezují fagocytózu popřípadě signalizační cesty důležité pro přirozený imunitní systém, jak bude ještě zmíněno.\n\n\"Y. pestis\" proliferuje uvnitř lymfatických uzlin, kde je schopna se ubránit zničení buňkami imunitního systému jako například makrofágy a způsobuje tak lymfoadenopatii. YopH je proteinová tyrosin fosfatáza, která přispívá ke schopnosti \"Y. pestis\" napadat imunitní systém a která v makrofágu defosforyluje BCAR, vazebné proteiny Fyn, SKAP2 a Pyk a tyrosin kinázu homologní k FAK. YopH se také váže na podjednotku p85 fosfoinositid 3 kinázy, Gab1 a Gab2 adaptorové proteiny a guanin výměnný faktor Vav.\n\nYopE funguje jako protein aktivující GTPázu u členů Rho rodiny GTPáz jako například RAC1. YopT je cystein proteáza, která inhibuje RHOA tím, že odstraní isoprenylovou skupinu, která je důležitá k umístění proteinu v buněčné membráně. Bylo předloženo, že YopE a YopT mohou sloužit k omezení cytolýzy vyvolané YopB/D. To by mohlo zabránit stimulaci imunitní odpovědi, která by byla způsobena prasknutím hostitelské buňky.\n\nYopJ je acetyltransferáza vážící se na konzervovaný alfa helix u MAP kináz. YopJ acetyluje MAP kinázy na serinech a threoninech, které jsou během aktivace MAP kinázové kaskády normálně fosforylované.\n\nToto narušení aktivity proteinové kinázy u hostitelské buňky způsobí apoptózu makrofágu a považuje se za klíčové k udržení infekce a únik imunitní odpovědi. Yop0, známá také jako Yersinia protein kináza A (YpkA), je vlivným vyvolávacím prvkem apoptózy lidských makrofágů.\n\nKdysi bývala dostupná formaldehydem inaktivovaná vakcína pro dospělé s vysokým rizikem nákazy, dokud nebyla stažena z trhu úřadem FDA (U.S. Food and Drug Administration). Její účinnost byla omezená a způsobovala těžké záněty. Slibné jsou experimenty s genetickým inženýrstvím založené na F1 a V antigenech, nicméně bakterie s chybějícím F1 antigenem jsou stále virulentní a V antigeny jsou natolik variabilní, že vakcína, sdružující tyto antigeny by nemusela být plně protektivní. Americký armádní Institut lékařského výzkumu infekčních chorob (USAMRIID) zjistil, že experimentální vakcína založena na F1/V antigenu ochrání makaky druhu cynomolgus, ale selhává u afrických zelených opic. Udává se, že Evropané jsou méně náchylní k infekci moru, protože jsou potomky mor přeživších ze středověku.\n\nPodle postupu choroby se rozeznávají tři její formy:\n\nTéž bubonický:\n\nU „bubonicky“ zánětlivě zvětšených uzlin jsou prvotní symptomy velmi podobné množství jiných chorob, což způsobuje obtíže a zdržuje od včasné diagnózy.\n\n\nJelikož bakterie se pohybuje v krvi, mohou být ovlivněny i jiné orgány, například slezina a mozek. Difúzní infekce může spustit imunologickoou kaskádu, která vede k diseminované intravaskulární koagulaci způsobující krvácení a nekrózu kůže a tkání. Tato roztroušená infekce (sepse) způsobuje úmrtí až ve 22 % případů.\n\n\nStejně jako v ostatních typů moru i zde po odeznění inkubační doby dochází k náhlému nastoupení kašle, vysokých teplot a úbytku sil. Od této chvíle infekce nabývá na vážnosti a kvůli vysoké rychlosti replikace způsobuje léčený mor úmrtí zhruba v 50% případů, neléčený téměř vždy.\n\n\nKódy ICD-9 pro choroby způsobené \"Y. pestis\":\n\nGramovo barvení může potvrdit přítomnost gramnegativních tyček a v některých případech identifikovat jejich dvojitě zahnutý tvar. Více určující je Anti-F1 test, který rozlišuje mezi různými druhy Yersinií.\n\nTradičním lékem první linie při léčbě \"Y. pestis\" byl streptomycin, chloramfenikol, tetracyklin a fluorochinolony. Jsou také dobré důkazy k použití doxycyklinu a gentamicinu. Byly izolovány i rezistentní kmeny a léčba by tak měla být provedena dle citlivosti k antibiotikům. U některých pacientů může být pouhá léčba antibiotiky nedostatečná a je třeba zajistit i oběhovou, ventilační nebo ledvinovou podporu.\n\nV naléhavých případech vyzdvihuje Harrison's Principles of Internal Medicine následující léčbu: Velmi vhodná jsou antibiotika během prvních 24 hodin, přičemž intravenozní podání je upřednostněno u plicního moru nebo pokročilých případů. Streptomycin nebo gentamicin jsou léky první volby a chloramfenikol pro kriticky nemocné pacienty nebo zřídka při podezření na nervové komplikace.\n\n"}
{"id": "175421", "url": "https://cs.wikipedia.org/wiki?curid=175421", "title": "Nagíb Mahfúz", "text": "Nagíb Mahfúz\n\nNagíb Mahfúz (arabsky نجيب محفوظ, \"Naǧīb Maḥfūẓ\") (11. prosince 1911 Káhira – 30. srpna 2006 tamtéž) byl egyptský romanopisec, nositel Nobelovy ceny za literaturu za rok 1988, a to za „vytvoření arabského romanopiseckého umění s univerzální platností“. Stal se prvním arabským nositelem této ceny. Napsal 45 románů a povídkových sbírek a také 30 filmových scénářů. K jeho nejslavnějším dílům patří román \"Děti z Gebeláví\". Kvůli této knize nad autorem islámský radikál Umar Abdar Rahmán vyhlásil rozsudek smrti a dlouho byla v Egyptě zakázána. V některých arabských zemích bylo zakázáno vydávat jeho knihy poté, co v roce 1979 jednoznačně podpořil izraelsko-egyptskou mírovou dohodu. Byl na něj několikrát spáchán atentát, zejména útok nožem v roce 1994 zhoršil jeho zdravotní stav natolik, že prakticky nemohl psát. V posledních letech života raději nevycházel z domu a žil trvale pod ochranou policie.\n\n"}
{"id": "175422", "url": "https://cs.wikipedia.org/wiki?curid=175422", "title": "František Bílek (hipolog)", "text": "František Bílek (hipolog)\n\nFrantišek Bílek (16. prosince 1885, Slaný – 29. března 1972, Kunvald) byl český hipolog.\n\nFrantišek Bílek absolvoval pražské gymnázium, kde působil Alois Jirásek, dále studoval na Karlově Univerzitě, kde získal doktorát na Filozofické fakultě. Během vysokoškolských studií pracoval v ústavu zoologie a srovnávací anatomie u profesora Františka Vejdovského.\n\nV letech 1909–1915 působil jako středoškolský profesor přírodopisu v Praze a současně se zabýval vědeckou prací na zootechnickém a zvěrolékařském ústavu u profesora T. Kašpárka. V období 1915–1917 působil na vysoké škole zemědělské ve Vídni, získal praxi ve hřebčínech. V roce 1917 habilitoval na docenta nauky o rasách a filogenii domácích zvířat. V roce 1923 se stal řádným profesorem obecné a speciální zootechniky na fakultě zemědělství a lesního inženýrství ČVUT v Praze, kde pak působil až do odchodu do penze.\n\nVystudoval také lékařskou fakultu (absolvoval ji roku 1924), specializace gynekologie, působil na II. klinice v Praze.\n\nUž jako student si oblíbil Kunvald, rodiště svého otce a prarodičů. Později si zde postavil rodinnou vilu, kde bydlel, pěstoval konifery a růže, a odkud dojížděl týdně přednášet a pracovat do Prahy. Svůj vědecký přístup k výuce shrnul ve dvoudílné vysokoškolské učebnici „Obecná zootechnika“, obsahující většinu jeho vědeckých prací týkajících se vývoje a vzniku, plemen evropských domácích zvířat, starých českých plemen a teorie genetiky. Jeho největší láskou byli koně a na jejich problematiku se ve své vědecké práci nejvíce zaměřil a postaral se také o její praktické využití.\n\nNejvýraznějších úspěchů dosáhl v hipologii. Regeneroval plemeno starokladrubských vraníků a koně Převalského. Byl zakladatelem světově proslulého Hipologického muzea ve Slatiňanech. Prvního koně Převalského koupil roku 1921 za vlastní peníze, jednalo se o hřebečka Ali z Halle, roku 1923 přikoupil ještě klisnu Minku. Po založení pražské ZOO vyměnil tři klisny narozené ještě na školním statku v Uhříněvsi-Netlukách v zoologické zahradě v Mnichově za zvířata pro pražskou zoo. V roce 1932 pak zahradě věnoval původní pár divokých koní Aliho a Minku. Tím začala slavná éra pražského chovu koní Převalského, která trvá bez přestání 80 let. což je světový primát. Dermoplastické preparáty Aliho a Minky a prvního hříběte narozeného v Netlukách je možno vidět v expozici hippologického muzea ve Slatiňanech. Záchrana starokladrubských vraníků byla založena na sedmi zbylých zvířatech. Chov byl soustředěn nejdříve (od roku 1938) do Průhonic a Netolic, v srpnu 1945 bylo stádo s 55 kusy přesunuto do Slatiňan.\n\nZasloužil se i o prošlechtění české husy, šumavské ovce a o regeneraci červinek a přeštického prasete.\n\nByl členem České akademie zemědělské, napsal celou řadu odborných publikací, článků, odborných posudků a vykonal mnoho populárně-vědeckých přednášek. Za zásluhy ve vědecké a pedagogické práci, byl ke svým osmdesátinám v roce 1965 vyznamenán Řádem práce.\n\nFrantišek Bílek je pohřben na hřbitově v Kunvaldě.\n\n"}
{"id": "175424", "url": "https://cs.wikipedia.org/wiki?curid=175424", "title": "Seamus Heaney", "text": "Seamus Heaney\n\nSeamus Justin Heaney (13. dubna 1939, Castledawson, Severní Irsko, Spojené království − 30. srpna 2013, Toome) byl irský básník, spisovatel a překladatel, nositel Nobelovy ceny za literaturu za rok 1995.\n\nNarodil se v Severním Irsku na malé farmě poblíž Castledawsonu v hrabství Derry. Studoval na koleji sv. Columby a později na Queen´s University v Belfastu. Od roku 1966 zde působil jako profesor angličtiny. V roce 1972 se přestěhoval do Dublinu, kde žil až do své smrti.\n\n\n\n"}
{"id": "175427", "url": "https://cs.wikipedia.org/wiki?curid=175427", "title": "Mistrovství Evropy v krasobruslení 2006", "text": "Mistrovství Evropy v krasobruslení 2006\n\nMistrovství Evropy v krasobruslení 2006 hostil Lyon, Francie, od 17. ledna do 22. ledna 2006.\n\n\n"}
{"id": "175428", "url": "https://cs.wikipedia.org/wiki?curid=175428", "title": "Nadine Gordimerová", "text": "Nadine Gordimerová\n\nNadine Gordimerová (20. listopadu 1923 – 13. července 2014) byla jihoafrická spisovatelka, nositelka Nobelovy ceny za literaturu za rok 1991. V roce 1974 získala také Bookerovu cenu za román \"The Conservationist\". Česky vyšel výbor povídek \"Pátkova šlépěj\" a romány \"Poutníci\" a \"Začni žít\".\n\nNadine Gordimerová se narodila 20. listopadu 1923 ve Springs v Jihoafrické republice zámožným manželům Isidoroviva Hannah Gordimerovým. (1) Její otec byl židovský klenotník pocházející z Litvy a její matka byla britského původu. Ve svém rodném městě Gordimerová navštěvovala klášterní školu. Poté nastoupila na Witwaterstrandskou univerzitu, kterou ovšem po roce opustila, aby se mohla plně věnovat psaní. Roku 1948 se odstěhovala do Johannesburgu, kde strávila většinu života. Rok po svém přestěhování se vdala za G. Gavrana, toto manželství, ze kterého vzešla dcera Oriane, ovšem po třech letech skončilo rozvodem.  Roku 1954 se Gordimerová vdala podruhé. Tentokrát za židovského uprchlíka a obchodníka s uměním, Reinholda Cassirera. (1) S Cassirerem má dalšího syna, Huga Cassirera, který pracuje jako filmař a spolupracoval se svou matkou na alespoň dvou dokumentech. (2)\n\nKe psaní se Gordimerová dostala již ve svých devíti letech, svou první krátkou povídku přitom vydala ve svých patnácti v liberálním Johannesburském magazínu \"Forum\". Její první knižní série \"Face to face\" pak vyšla opět v Johannesburgu, a to roku 1954. Úspěch sklidila například za svou první knižní novelu \"The Lying Days\", vydanou roku 1953, zakládající se na jejích vlastních zkušenostech.  Hlavní hrdinka se zde musí vyrovnávat s pocity viny a zodpovědnosti za rasovou nenávist, které se stala svědkem. Další z jejích knih, \"The Conservationist\"\", dostala ocenění knižní cena roku. Za zmínku stojí také její knihy \"Burger’s Daughter\", která byla napsána v souvislosti se Sowetským povstáním, a která byla tehdejším apartheidským režimem zakázána, nebo krátké sbírky povídek \"A soldier‘s embrace\", \"Something Out There\" či \"Jump and Other Stories\", které vyšly v letech 1980-1991. (1)\n\nÚstředním motivem se Gordimerové stala všudypřítomná témata mezirasových vztahů, rasové konflikty či bolest a utrpení způsobené nespravedlivými zákony apartheidského\nrežimu, který v Jihoafrické republice vládl. (2) Zřejmě proto, že byla Gordimerová již od malička svědkem útlaku, kterému čelili afričtí obyvatelé ze strany bílé minority, a rasové nenávisti, která v zemi vládla, rozhodla proti uvedené nespravedlnosti bojovat alespoň psaním. (1) Tento boj nabral na intenzitě, když byla uvězněna její nejlepší přítelkyně Bettie du Toit a poté, co roku 1960 došlo k Sharpevilleskému masakru. Po těchto událostech se připojila k anti-apartheidskému hnutí a stala se politickou aktivistkou a blízkou přítelkyní Nelsona Mandely. (2) Přestože útlak ze strany apartheidského režimu jistě sehrál v životě Gordimerové velkou roli a významně ji ovlivnil, dá se předpokládat, že prvotní impuls k politickému aktivismu jí dala již její matka Hannah, která byla sama zapálenou aktivistkou bojující proti chudobě a diskriminaci a útlaku, kterému čelili černí obyvatelé Jihoafrické republiky. Významnou roli v jejím životě odehrála také další žena, a to její nakladatelka Lulu Friedman, v jejímž domě se Gordimerová scházela s dalšími antiapartheidskými spisovateli. (2) Mnoho jejích knih, včetně zmíněné knihy \"Burger’s Daughter\", bylo režimem zakázáno. Dostalo se jim však podstatné popularity v okolním světě. Roku 1991 obdržela \"Nobelovu cenu za literaturu\". Byla přitom první ženou po 25 letech a první jihoafrickou spisovatelkou vůbec, které se tohoto prestižního ocenění dostalo. Kromě toho také obdržela 4x CNA Cenu za literaturu, naposledy pak roku 1991. (1)\n\nSharpevillský masakr a zatčení Bettie du Toit vedly Nadine Gordimerovou k aktivnímu připojení se k anti-apartheidskému hnutí. Nejlepší přítelkyně Bettie du Toit byla uvězněna během stávky pracovníků jedné textilní továrny, kde pracovala, spolu s dalšími třemi ženami. Byla obviněna za to, že je komunistka a patří k Hugenotům. (4) Po návštěvě Bettie ve vězení se Gordimerová zhrozila. a jak sama říká, díky Bettie se jí dostalo politického vzdělání. Ve svém interview také upozorňuje na to, že ji dokonce nechtěli za přítelkyní pustit na návštěvu, a tak musela zalhat, že je její sestra. Což jí však nechtěla stráž věřit, vzhledem k tomu, že měla jiné jméno. Ona však uvedla, že je to samozřejmé, jelikož je vdaná. A tato věc také Nadine a Bettie spojovala - rozvedené manželství. (5)\n\nVelmi rychle se stala významným článkem Jihoafrické politiky. Její vztah s Nelsonem Mandelou byl tak silný, že když byl propuštěn v roce 1986 z vězení, byla Gordimerová první, se kterou se chtěl setkat.(6) Ve svých dílech se snažila upozornit na pasivitu a slepost k odporu a boji, který v zemi probíhal. Upozorňovala na zakázaná přátelství, censuru a undergroundové sítě, které se během apartheidu v Jihoafrické republice tvořily. Psala tedy, jako kdyby žádná cenzura neexistovala a snažila\nse znázorňovat všechny alarmující příběhy nejen o nadvládě \"bílých nad černými\". Také za to byla censurou potrestána. Jelikož rasová témata, ale také genderová, byla jejím hlavním objektem. (6)\n\nJako důkaz, že si za svými názory stojí, dokázala, když v roce 1998 odmítla Orange Prize, jež je udělována ženám za literaturu. Toto ocenění dle svých slov neuznává, jelikož je udělováno pouze ženám.\n\nNadine Gordimerová se také připojila k boji s virem HIV/AIDS. Společně s dalšími dvaceti významnými celosvětovými autory sepsala knížku\nkrátkých povídek \"Telling Tales\", která byla vydána se všemi právy pro nadaci \"Treatment Action Campain, \"jež se snaží o zapojení se vlády do boje proti tomuto viru a jeho prevenci. Ač sama spisovatelka prohlásila, že publikace \"Telling Tales\" má přispět svými příběhy plnými života na podporu lidí trpícími HIV nebo AIDS a nemá s jejím politickým aktivismem nic společného, vzkázala tím také prezidentovi Thabo Mbekimu svoji vlnu kritiky za to, že se k pandemii, která byla vyhlášena roku 2004, odvrátil zády.\" \"(7)               \n\nGordimerová publikovala od svých 15 let. Mezi její tvorbu patří krátké příběhy a novely, ve kterých ústřední téma tvoří apartheid, díky čemuž byla některé z jejich děl v Jihoafrické republice na čas zakázána. Otevřeně píše o největších sociálních, morálních a politických problémech, za což byla v roku 1991 oceněna Nobelovou cenou za literaturu. Dotýká se extrémně složitých mezilidských vztahů ve stínu rasismu a útlaku žen, rozvrácené politické situace a aktuálního dění v její rodné\nzemi. (8)\n\nV jejích novelách vyniká pozoruhodná schopnost vnořit se do nejintimnějších hlubin mezilidských vztahů. Právě v jejích krátkých příbězích, obzvlášť v těch s ústředním politickým tématem, Gordimer intenzivně proniká do rolí manželek, manželů, dětí a milenců a umísťuje do jejich příběhů touhu a zklamání. (9)\n\nNovely, ve kterých se zaobírá postupným úpadkem sociálních hodnot, jako i masivním narůstáním násilí, které odráží nerovnoprávný politický systém. Své myšlenky vždy vykresluje\npomocí děje, do jehož centra umísťuje jednotlivce, vztahy či rodiny.\n\nStejně jako v předcházejících dvou novelách, i tady se Gordimerová pomocí silných charakterů a jejich vztahů zaobírá úpadkem sociálních hodnot a násilím v politickém systému postaveném na rozvrácených hodnotách. Novela, za kterou získala Man Bookerovu cenu za fikci v roce 1974 a cenu Best of the Booker v roce 2008. (10)\n\nPříběh se odehrává v jižní Africe\nza apartheidu. Hlavní hrdina, Mehring, v něm prožívá životní krizi při zjištění, že ho jeho bývalá manželka opustila, jeho vlastní syn ho kritizuje za konzervativní postoje a svým známým nepřipadá dostatečně zajímavý. Na cestě za poznáním životního smyslu se vydává na farmu, kde spolu s dělníky nachází tělo mrtvého černého muže. Po nezájmu policie o vyšetření jeho smrti, je tělo zakopáno do země bez náležitého rozloučení. To uspořádají až po vyplavení těla po záplavách a Mehring při tomhle pohřbu nabývá pocit, že jeho pohřeb bude méně emotivní, jako pohřeb tohoto neznámého muže. (11)\n\nÚstřední postavou příběhu je ženatý Angličan, který jednou do roka cestuje do Ameriky za prací. Tentokrát na své cestě potkává dobrodružství v podobě mileneckého vztahu. Netrvá dlouho a\nvztah vykvete v lásku. Míjejí se dny, které tráví nudnými pracovními setkáváními a vášnivými tajnými schůzkami plnými touhy. Impulzivně se proto rozhodne pro přiznání v podobě listu, který odešle jen pár dní před svým příjezdem. Město však ochromila sněhová bouře a kvůli poštovním schránkám pohřbeným ve sněhu na cestě domů netuší, jestli bude tato devastující zpráva doma dříve než jeho let. (9)\n\nSouboj neobyčejně velkých témat sepsaných do menších epizod. Jedna z nich je příběhem bývalého bělošského aktivisty apartheidu, který se vydá hledat svého černošského předka a pátrá tak po klíči ke své ztracené identitě.(13)\n\nJiný příběh popisuje strasti vdovy, která se vydává hledat milence svého exmanžela po homosexuální aféře, zatímco její dcera pochybuje o svém biologickém otci. Samotářské bloudění truchlící ženy ji na její cestě zavede do Londýna za exmanželovým milencem. Nesouc láhev vína se jménem Allesverloren (vše je ztracené), začíná chápat, že ne\nvšechno je ztracené smrtí. Jsou vzpomínky, cesty a setkání schopné zacelit tu část jejího já, která umřela spolu s jejím manželem? (9)\n\nDílo figurující na stránkách jihoafrického feminizmu (14) Několik esejí pod názvem sumarizující tenze, kterou vytváří autorčino poslání. Tím je napětí mezi závazkem\nk umění a povinností využít svůj hlas ve prospěch společnosti (15)\n\nVe své nedávné eseji píše o gramotnosti, kterou vnímá jako něco o mnoho širšího, než jen schopnost číst komiksovou knihu, což nezaručuje porozumění slovní zásobě básně nebo porozumění\nsmysluplným variacím syntaxu v próze. Kromě porozumění, gramotnost vnímá i jako používání slov způsoby otevírajícími nově hloubky sebepoznání (16).\n\n\n\n"}
{"id": "175429", "url": "https://cs.wikipedia.org/wiki?curid=175429", "title": "Kroužkovci", "text": "Kroužkovci\n\nKroužkovci (Annelida) jsou jeden z kmenů živočišné říše, patřících do linie Lophotrochozoa. Jejich typickým znakem je stejnocenné článkování (tzv. homonomní segmentace) těla. Vnější členění odpovídá členění vnitřnímu. Tělní články mají shodný vzhled s výjimkou prvního (hmatový prstík = prostomium) a posledního. Dravé plovoucí formy mají ve přední části soustředěné smyslové orgány. Poslední tělní články srůstají a tvoří konečný článek (pygidium). Vylučovací, rozmnožovací a nervová soustava se opakují v každém tělním článku. Soustava cévní a trávicí prochází celým tělem.\n\nJe známo asi 16 500 druhů.\n\nTělo je obvykle drobné, někdy nepatrných rozměrů, ale u některých druhů dosahuje i rozměrů v řádu několika metrů. Kroužkovci jsou jak hermafrodité, tak i gonochoristé a mají vývoj přímý i vývoj nepřímý – larva trochofora.\n\nPovrch těla kryje jednovrstevná pokožka. Ta vylučuje kutikulu z kolagenu a sliz. Obojí má funkci ochrany, sliz i funkci pohybovou. Ten dále umožňuje svalová soustava – podkožně svalový vak s příčnými, podélnými svaly ze 4 pruhů a okružními svaly. Nervová soustava je gangliová (uzlinová) a žebříčkovitá, ganglia se opakují v každém článku a jsou vždy na břišní straně těla. V každém článku jsou 2 ganglia, které jsou spojené příčnými a podélnými spojkami.\n\nMezi hlavní vyvinuté smysly patří hmat (soustředěn na hmatový prstík, jinak po celém těle). Chemoreceptory slouží při vyhledávání potravy a vodní živočichové mají statocystu, která slouží pro orientaci. Zrak nebývá vyvinut (mohou být miskovité oči). Trávicí soustava je průchodná (začíná ústním otvorem a končí řitním otvorem), ve střevu je střevní řasa (typhlosolis), která zvětšuje povrch pro vstřebávání ve střevě. Žláznatý žaludek chemicky zpracovává potravu. Většina kroužkovců dýchá celým povrchem těla, ale některé vodní druhy mají žábry. Cévní soustava je uzavřená, na hřbetě je hřbetní céva, která má funkci srdce (tepe) a pod střevem je břišní céva, tyto dvě cévy jsou spojeny spojkami. Hřbetní cévou proudí krev zezadu dopředu a v břišní obráceně. Barvivem v krvi je červený hemoglobin s železitými ionty. Vylučovací soustava je tvořena metanefridiemi v každém článku. Nálevky metanefridií jsou v jednom článku a jejich vývod je v druhém článku.\n\nSystém prodělal radikální změny způsobené novými poznatky z molekulárních analýz. Některé tradiční skupiny úplně zanikly jako polyfyletické (např. Palpata, Aciculata – acikulovci), některé zůstávají, i když s vědomím, že jsou parafyletické (již samotná třída mnohoštětinatců je parafyletická – opaskovci se totiž odvětvují uvnitř sedivců).\n\nV kroužkovcích nalezli své místo některé skupiny původně považované za samostatné kmeny:\ni některé živočišné rody dlouhodobě nejasného zařazení (\"Diurodrilus, Jennaria, Lobatocerebrum\").\n\nModerní systematika kroužkovců stále není jednotná a publikované systémy se vzájemně liší. Následující systém je podle aktualizované databáze WoRMS, české názvy dle BioLibu.\n\n\nFylogenetické postavení jednotlivých skupin bylo ještě na začátku 21. století velmi nevyjasněné. Nebylo dostatek molekulárních dat a mnohdy docházely jednotlivé studie k zásadně odlišným závěrům.\nSoučasné (r. 2015) studie již docházejí ke společným závěrům, co se týká postavení bazálních skupin i dvou hlavních sesterských korunových linií – Errantia a Sedentaria (i když s odlišným vymezením, než v tradičních systémech). Uvnitř sedivců se totiž odvětvují i opaskovci, dříve považovaní za sesterskou skupinu mnohoštětinatců, nyní parafyletických. Fylogenetické analýzy rehabilitovaly i některé dříve opuštěné taxony, jedná se však spíše o využití jejich jména pro jinak vymezené klady (např. Aciculata – acikulovci). Vyjasnění vnitřní struktury bloudivců a sedivců dosud brání nedostatek molekulárních dat. Následující fylogenetický strom shrnuje představy z r. 2015 (označení (P) znamená, že dané skupiny mohou být parafyletické):\n"}
{"id": "175431", "url": "https://cs.wikipedia.org/wiki?curid=175431", "title": "Penicilin", "text": "Penicilin\n\nPenicilin (někdy také \"penicilín\") je v širším slova smyslu označení pro skupinu antibiotik s dlouhou tradicí výroby. Řadí se mezi beta-laktamová antibiotika. Jejich jméno je odvozené od plísně \"Penicillium\" (štětičkovec), v níž byla tato látka poprvé identifikována.\n\nPenicilin je z chemického hlediska bicyklická organická kyselina se vzorcem (CH)CHNSO(COOH)NHCOR (kde R znamená funkční zbytek). Je mírně rozpustná ve vodě, lépe se rozpouští v ethanolu, etheru, chloroformu a organických rozpouštědlech. Molekula penicilinu se v podstatě skládá z dvou spojených aminokyselin, cysteinu a valinu. Konkrétní struktura se však liší podle skupiny, jež je navěšena na některá místa penicilinové molekuly. Na tomto základě se rozlišuje například penicilin F, G, K, N, O, S, V či X.\n\nPeniciliny, podobně jako ostatní beta-laktamová antibiotika, působí baktericidně. Jsou vysoce účinná a mají nízkou toxicitu. Užívají se převážně proti grampozitivním bakteriím, účinkují např. na streptokoky, mnohé stafylokoky, listerie, bacily, klostridia, aktinomycety. Vykazují však i účinek proti jistým gramnegativním bakteriím, jako jsou neisserie, borrelie, treponemy či leptospiry. Beta-laktamová antibiotika včetně penicilinu obecně brzdí syntézu bakteriálních buněčných stěn, protože se vážou na určité významné enzymy (transpeptidázy a karboxypeptidázy) účastnící se syntézy peptidoglykanu. Zřejmě také nepřímo aktivují autolyziny, enzymy, které způsobí buněčnou smrt (lýzi) bakterií.\n\nUrčité kmeny jmenovaných bakterií si však mohou vyvinout proti penicilinu rezistenci, a to několika způsoby. Některé bakterie mají pozměněnou strukturu jmenovaných enzymů transpeptidáz a karboxypeptidáz, čímž se zamezí navázání penicilinu. Jindy jsou bakterie schopné tvořit penicilinázu (typ beta-laktamázy), tedy enzym, jenž rozkládá penicilin a tím pádem ho zneškodňuje.\n\nV plísni \"Penicillium chrysogenum\" (též \"P. notatum\") toto antibiotikum objevil Alexander Fleming v roce 1928. Všiml si, že v Petriho misce s bakteriemi roste plíseň, která zabíjí okolní bakterie. Až v roce 1939 však angličtí vědci Howard Walter Florey a Ernst Boris Chain využili Flemingových pozorování a podařilo se jim izolovat penicilin. Všichni tři tito vědci získali v roce 1945 Nobelovu cenu za fyziologii a medicínu. V českých zemích byl penicilin (pod označením \"BF Mykoin 510\") poprvé připraven v roce 1944 v chemicko-farmaceutické továrně Benjamin Fragner (vedené Jiřím Fragnerem) v Dolních Měcholupech (dnes Zentiva).\n\nOdhaduje se, že penicilin zachránil 82 milionů životů.\n\n"}
{"id": "175435", "url": "https://cs.wikipedia.org/wiki?curid=175435", "title": "Program Mars", "text": "Program Mars\n\nProgram Mars byla série sond vyslaná počátkem 70. let Sovětským svazem směrem k planetě Mars. První pokus v podobě sondy Mars 1 se uskutečnil již v roce 1962, ale došlo k selhání na cestě k Marsu. Přibližně ve stejný čas se Sovětský svaz pokusil vypustit sondy Mars 1962A a Mars 1962B, které byly podobné, ale obě selhaly při startu a neopustily zemský orbit. V roce 1964 vypustil SSSR další sondu Zond 2, také nepříliš úspěšnou.\n\nSonda Mars 2, která byla vypuštěna v roce 1971, byla nové konstrukce a ke svému vypuštění využila nosnou raketu Proton. Měkké přistání se podařilo sondě Mars 3. Poslední sondou v programu byla Mars 7.\n\nNa program Mars „navázaly“ koncem 80. let dvě sondy z programu Fobos, jejíž cílem byl průzkum Marsu a jeho měsíce Phobos. V roce 1996 pak následovala sonda Mars 96.\n\n\n"}
{"id": "175437", "url": "https://cs.wikipedia.org/wiki?curid=175437", "title": "Opteron", "text": "Opteron\n\nAMD Opteron byl v informatice první mikroprocesor, který na počítačové platformě IBM PC kompatibilní umožnil běh 64bitových systémů. Nejprve byla jeho nová platforma označována AMD64, později už neutrálně x86-64. Na trh byl uveden 22. dubna 2003 pod kódovým názvem SledgeHammer. Byl určen jak pro desktop, tak i pro servery. Firma Intel po svém neúspěchu s procesorem Itanium převzala od firmy AMD instrukční sadu a došlo ke vzájemnému křížovému sdílení patentů pro 32bitovou a 64bitovou platformu, což zajistilo dostatečnou kompatibilitu procesorů od obou výrobců (drobné rozdíly mezi nimi skrývá jádro operačního systému nebo je řeší programátor aplikace).\n\nOpteron přinesl několik zásadních vylepšení:\n\nPrvní schopnost je velmi důležitá pro úspěch nové platformy, protože konkurenční procesor Intel Itanium používá pro vykonávání 32bitových instrukcí emulaci, takže dochází k velké degradaci výkonu. Možnost adresace více než 4 GiB RAM, bylo klíčovým prvkem nové architektury pro běžné počítače až v pozdější době.\n\nOpteron procesor obsahuje integrovaný řadič DDR (Socket 939)/DDR2 (Socket F) pamětí. Toto snižuje latence přístupu k operační paměti a zároveň na základní desce nemusí být přítomen severní můstek.\n\nVe více procesorových systému(více jak jeden procesor na základní desce), procesory komunikují pomocí technologie HyperTransport. Každý procesor může přistupovat k paměti procesoru jiného(transparentní pro programátora). Multiprocessing u Opteronů není jako standardní symetrický multiprocessing (jeden modul operační paměti pro všechny procesory), ale každý procesor má svou vlastní paměť. Opterony přímo podporují 8-procesorovou konfiguraci, kterou se uplatňuje ve střední serverové třídě, ve vyšší třídě je možné použít (přídavné), směrovací čipy pro více než 8-procesorů v jednom serveru.\n\nV různých počítačových benchmarcích, Opteron podává lepší výsledky než Intel Xeon. V systémech s procesory Xeon je procesor, který pracuje samostatně, často rychlejší než procesor pracující ve skupině. Xeon procesory musí sdílet dvě sběrnice pro cestu procesor-procesor a procesor-operační paměť, se zvyšujícím se počtem Xeonů v systému dochází k sdílení sběrnice což má za následek snížení výpočetního výkonu, na proti tomu Opteron má integrovaný dvoukanálový řadič pamětí, dovolující přístup procesoru k operační paměti bez použití sběrnice HyperTransport, jenom pro nelokální operace s pamětí a mezi procesory je tato sběrnice využívána, což vede k minimální výtěžnosti sběrnice.\n\nV dubnu 2005, AMD vydalo jejich první „vícejádrový“ procesor Opteron. V současnosti pojem „vícejádrový“ prakticky znamená „dvoujádrový“. Každý fyzický čip obsahuje dvě oddělené procesorové jednotky. Toto efektivně zdvojnásobuje výpočetní výkon dostupný pro každý procesorový soket. Jeden soket tedy poskytuje výkon dvou procesorů, dva sokety tedy umožňují stejný výkon jako 4 procesory, atd… Cena základních desek roste zároveň s počtem soketů, proto „vícejádrové“ procesory umožňují vytvořit systém s více jádry za lepší cenu.\n\nNejrychlejším Opteronem je model 875 s dvěma jádry a frekvencí 2.2 Ghz a nejrychlejším jednojádrovým je 252 s frekvencí 2.6 GHz. Ve „vícevláknových“ operacích je rychlejší model 875, ale pro „jednovláknové“ operace je rychlejší model 252.\nNová generace Opteronů do soketu AM2 se značí 1200. Série 2200 a 8200 je určena do soketu F.\n\nOpterony do soketu 939 jsou určeny pro low-end servery, jádro je identické s jádry Athlon64 San Diego, ale běží na nižší frekvenci, než jsou tyto jádra schopny, což je dělá velmi stabilními. Tyto procesory jdou velmi dobře přetaktovat a proto je taky model 144 velmi populární.\n\nStejně jako soket 939 jsou určeny low-endu a tam kde není potřeba více čipové řešení. Tyto procesory staví na úspěchu předchozí generace soketu 939. Na rozdíl od Athlonů64 do soketu AM2 tyto procesory mají 1 MB L2 cache.\n\nTento soket je určen pro serverové systémy a poskytuje i více procesorové řešení.\n\nNástupce socketu 940, má 1207 pinů. Právě do něj jsou určeny budoucí 4jádrové procesory Opteron.\n\n Specifikace \nTechnologie a jména jader\n\nKaždý čip je označován třemi nebo čtyřmi čísly. „Opteron xnyy“ nebo „Opteron xny.x“ označuje maximální počet procesorů v systému.\n\n\nn označuje číslo vydání, označuje soket, podporu DDR2 a AMD Virtualization.\n\nyy označují rychlost daného modelu. 60 a výš označují dvoujádrové procesory.\n\n\n\n\n\n\n\"Seattle\" ARM mikroarchitektura\n\nSérie Opteron A1100 \"Seattle\" (28nm) jsou SoC čipy založené na jádrech ARM Cortex-A57 které používají instrukční sadu ARMv8-A. Poprvé byly uvedeny v lednu 2016.\n"}
{"id": "175439", "url": "https://cs.wikipedia.org/wiki?curid=175439", "title": "Jan Vodňanský (1941)", "text": "Jan Vodňanský (1941)\n\nJan Vodňanský (* 19. června 1941, Praha) je spisovatel, herec, písničkář a lidový filosof. Jeho texty jsou plné osobitého absurdního a intelektuálního humoru. Věnoval se také tvorbě pro děti (např. verše v časopise Mateřídouška).\n\nV letech 1975-1981 žil (od 17. 3. 1977 v manželství) s psychoterapeutkou Jitkou roz. Schánilcovou (* 1943). Jejich syn Tomáš (* 1977) je fotograf a v Praze 7 provozuje Café Lajka. S maďarskou bohemistkou Andi Haraszti má syny Šimona, Mikeše a Viléma.\n\nV roce 1965 vystudoval Fakultu strojní ČVUT a krátce pracoval jako projektant. Již od roku 1963 však publikoval své texty (např. v časopise Mladý svět). Ve stejné době se seznámil s hudebníkem Petrem Skoumalem, se kterým vytvořil na téměř 20 let autorskou dvojici. Vrcholem jejich tvorby byla společná autorská představení v Činoherním klubu na přelomu 60. a 70. let (např. \"S úsměvem idiota\").\n\nV roce 1973 vystudoval dálkově ještě Filosofickou fakultu Univerzity Karlovy. Účinkoval s Petrem Skoumalem po klubech, psal básničky pro děti, texty k filmovým písním – především \"Přijela k nám pouť\" (1973) nebo \"Jen ho nechte, ať se bojí\" (1978). Po podpisu Charty 77 byla jeho činnost dále omezována.\n\nV 80. letech se věnoval prakticky jen tvorbě pro děti – vystupoval např. s Přemyslem Rutem a Světlanou Nálepkovou. Přesto se však veřejnost občas setkala s jeho tvorbou – např. v polovině 80. let se jeho písničku \"Jak mi dupou králíci\" podařilo „propašovat“ do silvestrovského vydání večerníčku Bob a Bobek – králíci z klobouku.\n\nPo listopadu 1989 krátce obnovil svoji spolupráci s Petrem Skoumalem. Vydal kompilace své dřívější tvorby, ale stále vystupoval i v pořadech pro děti (např. v nedělních ranních pásmech Jůhele neděle nebo Studio Rosa).\n\nVodňanský se vždy vyjadřoval k aktuálním politickým tématům – např. v roce 2003 podepsal prohlášení \"S komunisty se nemluví\". Často vystupoval pro krajany v zahraničí, znal se dobře s Jiřím Voskovcem. V polovině 90. let přednášel filosofii na Filosofické fakultě Univerzity Karlovy. Spolupracoval také s Ondřejem Neffem při propagaci internetu. Jeho uměleckou plastiku vytvořil na počátku nového tisíciletí český sochař Vladimír Preclík.\n\nJan Vodňanský je obdařen zcela originálním druhem osobitého intelektuálního humoru. Jeho texty pro dospělé by se daly charakterizovat jako jazykové hříčky (např. názvy knih \"Čerstvá zvěrstva \" nebo \"Sviňte to svinstvo!\"). Ke genezi těchto hříček Vodňanský sám říká:\n\nVodňanský ve svých dílech často směšuje technické a filosofické roviny pohledu a dochází k absurdním nečekaným závěrům. Je to dobře patrné např. z názvů obrazů a artefaktů z fiktivní reportáže z galerie:\n\nProslulé jsou i jeho patafyzické přednášky, kde vědecké metody a pojmy používá k popisu např. postavy Babičky Boženy Němcové, pohádkových postav Sněhurka a sedm trpaslíků aj.\n\nVe svých dílech pro děti však samozřejmě tuto rovinu opouští a píše jednoduché, hravé a snadno zapamatovatelné verše. Některé z nich však promlouvají i k dospělým. Z nich nejznámější jsou asi jeho „králíci“:\n\nPoslední verš se před listopadem 1989 nemohl uvádět a např. ve zmíněném silvestrovském večerníčku byl nahrazen slovy „jen pro ten dnešní den stojí za to žít“\n\n\n\n"}
{"id": "175441", "url": "https://cs.wikipedia.org/wiki?curid=175441", "title": "Kopalnia Piasku Kuźnica Warężyńska", "text": "Kopalnia Piasku Kuźnica Warężyńska\n\nSpolečnost s názvem Kopalnią Piasku „Kuźnica Warężyńska“ S.A. (KPKW) byla polským nákladním železničním dopravcem a producentem písku. Tato firma se sídlem v městě Dąbrowa Górnicza zanikla v lednu 2007 sloučením s firmou PTKiGK Zabrze do společnosti s názvem Przedsiębiorstwo Transportu Kolejowego Holding se sídlem v Zabrze.\n\nZáklad společnosti vznikl v roce 1967 jako jeden ze závodů podniku Przedsiębiorstwo Materiałów Podsadzkowych Przemysłu Węglowego. Hlavním úkolem závodu byla těžba a železniční doprava písku pro potřeby černouhelných dolů v okolí.\n\n1. června 1976 bylo v rámci závodu vytvořeno Centrum Gospodarki Lokomotywami Spalinowymi (tj. Centrum hospodaření s motorovými lokomotivami), které se zabývalo opravami motorových lokomotiv z podniků patřících pod Ministerstvo hornictví a energetiky. V roce 1996 pak z tohoto centra vznikla dceřiná společnost Zakład Napraw Taboru Kolejowego „Kuźnica Warężyńska” Sp. z o.o., která se zabývá opravami lokomotiv a železničních vozů.\n\nOd června 2000 byla organizační struktura společnosti rozdělena na dvě části: Hornický závod a Závod železniční dopravy.\n\nV rámci železniční dopravy se společnost zpočátku zabývala dopravou po vlastní síti a sítích pískových drah dalších soukromých provozovatelů dráhy v rámci Hornoslezské průmyslové oblasti, ale později i na síti společnosti PKP Polskie Linie Kolejowe. Opačně pak společnost umožňovala vstup jiných dopravců na svou železniční infrastrukturu.\n\nZpočátku byly v rámci KPKW používány především parní lokomotivy, jejich provoz však byl ukončen v roce 1977 a byly nahrazeny lokomotivami elektrickými a motorovými.\n\nVzhledem k tomu, že významná část vlastní sítě, stejně jako okolních tratí slezských pískových drah, byla elektrizována, provozovala společnost několik elektrických lokomotiv řady 3E/1 (ET21) a jednu lokomotivu řady 201E (ET22). V posledních letech před zánikem společnosti již jezdily tyto stroje většinou ve službách mateřské firmy PTKiGK Zabrze, což souviselo mj. s deelektrizací podstatné části pískových drah.\n\nZákladem lokomotivního parku dieselových lokomotiv byly stroje řady TEM2 ruského původu, které doplňovala řada T448p československého původu.\n"}
{"id": "175442", "url": "https://cs.wikipedia.org/wiki?curid=175442", "title": "Tramvajová doprava v Ivanovu", "text": "Tramvajová doprava v Ivanovu\n\nIvanovo, ruské město s celkem 432 000 obyvateli, které leží zhruba 300 km severovýchodně od Moskvy, obsluhovala středně velká tramvajová síť (délky 41,4 km). Tramvajový provoz byl zrušen v roce 2008.\n\nIvanovské tramvaje sloužily městu od 8. listopadu 1934; přesto zde technicky existoval tramvajový provoz již dříve, a to od roku 1927. Místní systém zajišťoval dopravu centru města, jeho sídlišť, a také některým předměstským oblastem převážně venkovského charakteru. Centrální stanicí celé sítě je místní nádraží, které se nachází na severu města u vozovny. \n\nV 90. letech se tramvajový provoz potýkal s ekonomickými těžkostmi, dokonce musela být uzavřena i jedna trať (znovuotevřena roku 2002); město následně snížilo jízdné, aby konkurovalo soukromým dopravcům, kteří provozují minibusy (maršutky) po celém Ivanovu. Většina tramvajových tratí byla zavřena v letech 2006–2007, poslední linka přestala definitivně fungovat 2. června 2008.\n\nVozový park se v posledních letech provozu skládal z tramvají níže uvedených typů. Ty byly vypravovány pouze jako sólo vozy; do souprav nebyly spřahovány. Poslední nové tramvaje byly typu KTM-8, dodané v roce 1993. Mnohé z vozů prošly rekonstrukcemi. \n\n\n\n"}
{"id": "175443", "url": "https://cs.wikipedia.org/wiki?curid=175443", "title": "Národně demokratická aliance", "text": "Národně demokratická aliance\n\nNárodně demokratická aliance (NDA) je koalice indických pravicových stran. Vznikla roku 1998, hlavním členem je Bháratíja džantá. NDA je nyní v opozici proti vládní koalici JPA, vedenou Indickým národním kongresem. V současné době vlastní 186 křesel (34 % mandátů indického parlamentu), z nichž 138 náleží Bháratíja džantá.\n\nČleny koalice jsou:\n"}
{"id": "175444", "url": "https://cs.wikipedia.org/wiki?curid=175444", "title": "Nártounovití", "text": "Nártounovití\n\nNártounovití (Tarsiidae) je čeleď primátů, která dostala své jméno podle extrémně dlouhého nártu. Kromě toho mají také obrovské oči, kterými vidí velmi dobře ve tmě. Živí se hlavně hmyzem, který loví ve skoku. V menší míře loví také ptáky a hady. Samice jsou březí 6 měsíců a poté rodí jediné mládě. Stres v zajetí jej někdy vede k tomu, že si ublíží, nebo se dokonce zabije. Nártouni žijí na indonéských ostrovech (zejména Sulawesi, Borneo, Sumatra) a na Filipínách.\n\nTělo nártouna měří jen 10–18 cm a ocas přibližně 25–30 cm. Samci dosahují hmotnosti 120–140 g, samice jsou asi o 10 g lehčí. Třetinu jeho těla zabírá hlava s průsvitnýma ušima a obrovskýma očima, které mají v průměru až 1,5 cm a váhu až 6 g, což je více než váha celého jejich mozku. V poměru k tělu má nártoun největší oči ze všech savců. Kdyby byly oči člověka ve stejném poměru k tělu jako u nártouna, musely by být stejně veliké jako grapefruit. Na očích jim také chybí tapetum lucidum – reflexní vrstva sítnice oka, která se typicky vyskytuje u nočních živočichů a způsobuje zelený odlesk jejich očí. Nártoun dokáže otáčet hlavou o 180°.\n\nNa koncích prstů má nártoun paličkovité polštářky. Má mohutné zadní končetiny a dobře vyvinuté stehenní svaly. Ocas je dlouhý a lysý s řídkým ochlupením na konci. Konec ocasu je ze spodní strany holý a jsou na něm papilární linie (otisk prstu), podobně jako např. u lidské ruky.\n\nPrimáti, kteří se živí převážně hmyzem, mívají vysoké ostré hrbolky na stoličkách a krátké jednoduché střevo.\n\nPřes den se nártoun ukrývá v dutinách stromů. V noci vyráží lovit. Pohybuje se po tenkých větvičkách stromů a přeskakuje ze stromu na strom až šestimetrovými skoky. K udržení ve větvích mu velmi pomáhají dlouhé prsty s bambulkovitými polštářky a také ocas, který využívá jak na držení, tak jako kormidlo při letu. Nártouni mají výtečný zrak, čich i sluch a jsou tedy velmi dobrými a rychlými lovci.\n\nŽijí v rodinných skupinách, které čítají 4 až 6 exemplářů. Ve skupině žije většinou samec, jedna či více samic a několik mláďat, která se ještě neosamostatnila.\n\nSamice rodí počátkem období dešťů (listopad, prosinec) po 6 měsících březosti jediné mládě. V zajetí se nártouni množí jen velmi málo. Dožívají se 8–12 let. Většina populace se však dříve stane kořistí kočkovitých šelem a krajt. Loví jej i kočka domácí, takže je ohrožen i v okolí vesnic. Kořistí se stává především ve dne, kdy se ukrývá v dutinách stromů a má snížené šance úniku.\n\nNártouni jsou jediní výhradně masožraví primáti na světě. Živí se hmyzem a nebo drobnými obratlovci (ještěrky, drobní gekoni). Nejedí žádné listí nebo ovoce.\n\nNártoun byl pro svou obratnost v lovu a malý vzrůst předlohou rytíře Yody z Hvězdných válek – ptáky dokáže lovit za letu během skoku ze stromu na strom. Mnoho lidí si také povšimne velké podobnosti nártouna s Glumem z Pána prstenů.\n\nNártouni tvoří na základě studie z roku 2010 (Groves & Shekelle) tři rody, předtím byl hodnocen pouze jediný rod \"Tarsius\". Výčet žijících druhů:\n\nPodle IUCN jsou považováni:\n\n"}
{"id": "175445", "url": "https://cs.wikipedia.org/wiki?curid=175445", "title": "Glasgowský filmový festival", "text": "Glasgowský filmový festival\n\nGlasgowský filmový festival je přehlídkou snímků domácí (britské) i zahraniční produkce konající se každoročně v únoru od roku 2005. Na festivalu jsou k vidění filmy jak nejnovější, tak staršího data. Snímky se promítají v šesti městských kinech: \"Glasgow Film Theatre, Cineworld (Renfreww St a Parkhead), CCA, The Grosvenor, Platform\".\n\n"}
{"id": "175446", "url": "https://cs.wikipedia.org/wiki?curid=175446", "title": "Avia", "text": "Avia\n\nAvia je český výrobce nákladních automobilů a jejich dílů. Jeho historie sahá do Československa do roku 1919, v minulosti byl výrobcem letadel a leteckých motorů.\n\nSpolečnost založili 19. června 1919 inženýři Pavel Beneš a Miroslav Hajn jako společnost pro opravy a výrobu letadel – název Avia byl odvozen od Klubu aviatiků, jehož byli oba členy. Po úvodním působení s osmi dělníky v pronajatých prostorech ve Vysočanech a později v Holešovicích se prudce rozvíjející společnost, už s 350 zaměstnanci, roku 1929 stala součástí koncernu Škoda a došlo k výstavbě nových vlastních provozů v Letňanech, kam se roku 1931 definitivně přestěhovala. Po II. světové válce byl koncern Škoda uměle rozdroben a Avia se stala samostatným podnikem v rámci trustu \"Československých závodů automobilových a leteckých\". V době komunistické vlády v Československu byl podnik nazýván různými způsoby, v květnu 1949 přejmenován na Avia n.p., závody Jiřího Dimitrova, později bylo po poměrně dlouhou dobu jméno Avia zcela vynecháno, oficiální název byl pouze Závody Jiřího Dimitrova, národní podnik (n.p. ZJD). Od toho byl odvozen i název podnikových novin, týdeníku Dimitrovec (jen v reformní době roku 1968 Avia-noviny). Ač na území Letňan, správou patřila Avia do sousedních Čakovic, což se obrazilo mj. ve jménu Avia Čakovice n.p. I jméno sportovního klubu vedeného pod záštitou Avie zní TJ Avia Čakovice. Roku 1961 se spojila Avia s automobilkou Praga (tehdy zvané \"Automobilové závody Klementa Gottwalda\") a vznikly tak \"Automobilové závody Letňany\" se závody v Brně–Horních Heršpicích \"(pozemek továrny později překatastrován do nového katastrálního území Štýřice)\", Ivančicích a ve slovenské Žilině. Později z nich vznikl \"Oborový podnik Avia Letňany\".\n\nPo roce 1989 přišla francouzská státní automobilka Renault s nabídkou úvěru z francouzského státního rozpočtu na dovoz nového výrobního zařízení (zřejmě opět z Francie) a možností splácet úvěr hotovými výrobky. Začátkem roku 1992 podepsala Avia a Mercedes-Benz prohlášení o záměru spolupráce při výrobě užitkových vozidel (podobné prohlášení podepsal Mercedes-Benz s automobilkou LIAZ a snažil se k tomu přimět i automobilku Tatra). Podmínkou spolupráce ale bylo zavedení cla ve výši 40% na dovoz užitkových automobilů, osvobození od cel pro dodávky firmy Mercedes-Benz a daňové prázdniny po dobu deseti let u nás. To bylo nepřijatelné. Avia byla privatizována českými subjekty.\n\nPro další rozvoj firmy pak vláda hledala zahraničního investora. V roce 1995 koupila Avii jihokorejská firma Daewoo a přejmenovala na \"Daewoo Avia\". \n\nRoku 2006 se vlastníkem stala indická automobilka Ashok Leyland a došlo k přejmenování na \"Avia Ashok Leyland Motors\". Pro stále ztrátové hospodaření rozhodl indický vlastník v roce 2013 o úplném přesunu výroby do Indie a o rozprodeji všech výrobních aktiv v ČR.\n\nV dubnu 2016 už nevyrábějící Avii koupila česká průmyslová skupina Czechoslovak Group vlastněná Jaroslavem Strnadem od indických majitelů značku AVIA včetně výrobního závodu v Praze Letňanech. Avia už se nebude vyrábět v Letňanech, ale v průmyslové zóně v Přelouči, v závodech Czechslovak Group. Stěhování sem začalo na jaře 2017, v tomto období Avia zaměstnává přibližně sto zaměstnanců. Firma Avia bude používat tradiční logo Avia, tj. logo užívané před vstupem indické firmy Ashok Leyland.\n\nFirma začala vyrábět novou modelovou řadu Avia D Initia v září 2017. Střední nákladní automobil splňuje emisní třídu Euro 6 a má čtyřválcové motory Cummins ISB 4.5l (150, 180 a 210 koní). Ročně vyrábí okolo 70 vozů. Společnost se chce v budoucnu zaměřit na elektromobilitu.\n\nMezi prvními výrobky, pomocí kterých společnost získávala kapitál na další rozvoj, byla například výroba bumerangů, potřeb pro modeláře a kluzáků. Už v roce 1920 vzlétlo první vlastní motorové letadlo –celodřevěná Avia BH-1, jejíž typové označením BH vzniklo odvozením od iniciál zakladatelů. Ve 20. a 30. letech následovala řada vojenských i civilní letounů vlastní konstrukce – například první sériově vyráběný stíhací dolnoplošník Avia BH-3 (14 kusů), postupným vývojem vznikly další nové nebo odvozené typy. Do sériové výroby se dostaly turistický dolnoplošník Avia BH-9 (přímý následovník prototypu Avia BH-5), Avia BH-11, Avia BH-17, stíhací dvouplošník Avia BH-21, Avia BH-22, dopravní dvouplošník Avia BH-25, poslední celodřevěný stíhací dvouplošník Avia BH-33 a zejména velkosériově vyráběný celokovový stíhací dvouplošník Avia B-534. Naopak pouze prototypem bez následovníka zůstal například hornoplošník Avia BH-7.\n\nPoté, co se Avia stala součástí koncernu Škoda, sem byla převedena i letecká výroba z Mladé Boleslavi (kterou tam založil inženýr Otto Hieronymus ještě pod hlavičkou firmy Laurin & Klement), čímž se Avia stala v té době největší československou společností vyrábějící celokovová letadla.\n\nSpolečnost se nevyhýbala ani licenční výrobě, tak byly do výroby zavedeny například nizozemské dopravní letouny Fokker F.VII a F.IX a později také sovětský bombardér Tupolev SB-2 neboli Avia B-71. Během druhé světové války Avia vyráběla německá letadla Arado a letecké motory Argus. Po válce se zde vyráběly nepříliš povedené stíhací letouny Avia S-199 (odvozené z typu Messerschmitt Bf 109G), které však sehrály důležitou roli při izraelské válce za nezávislost (viz Gešer ad Halom). Vznikla zde ale i první československá proudová stíhačka Avia S-92 (podle vzoru Messerschmitt Me 262) a dále Arado Ar 96B (pod označením C-2). V 50. letech Avia v licenci vyráběla sovětský bitevník Iljušin Il-10 pod označením Avia B-33 a rovněž sovětský dopravní letoun Iljušin Il-14 jako Avia Av-14.\n\nVýroba letadel byla definitivně ukončena roku 1960 a několik dalších let se zde vyráběly už jen letecké motory a vrtule pro jiné československé i zahraniční výrobce.\n\n\n\nPo náletu z 9. 5. 1945 ležela v troskách většina spřízněného závodu ASAP Mladá Boleslav, vyrábějící do té doby širokou paletu vozidel značky Škoda. Osvobozená republika a zestátněný průmysl však vyžadovaly co nejrychlejší obnovení výroby užitkových vozidel a naopak po letadlech nebyla velká poptávka, proto byla do Avie (na základě dohody šéfkonstruktéra Škody Oldřicha Meduny s šéfkonstruktérem Pragy Janem Lancem) hned po válce převedena výroba nákladní sedmi-, až devítituny Škoda 706 R, v roce 1947 doplněné o autobusovou verzi Škoda 706 RO. Zastaralá podvozková koncepce autobusu se příliš nezamlouvala odborníkům z tehdy čerstvě vzniklého podniku ČSAD, a proto konstruktéři Avie ve spolupráci s dojíždějícími konstruktéry mladoboleslavských AZNP připravili několik verzí samonosné karosérie autobusu: Škoda 706 ROS se stojatým motorem v zádi (říjen 1948), Škoda 706 RLS s ležatým motorem pod zadní podlahou a poloautomatickou převodovkou Praga-Wilson (prosinec 1949), Škoda 706 RLS-h s ležatým motorem pod zadní podlahou a automatickou hydraulickou převodovkou Ljungström (1950) a Škoda 706 ROL s ležatým motorem za přední nápravou a poloautomatickou převodovkou Praga-Wilson (1950). Ty všechny však vznikly vždy jen v jediném prototypu: zostřování mezinárodní situace totiž v roce 1951 vedlo k nutnosti obnovit výrobu vojenských letadel a tedy k rychlému vymístění veškeré automobilní výroby z Avie do čerstvě založeného LIAZu. Navíc bylo rozhodnuto, že Avia předá dokumentaci týkající se konstrukce a vývoje nové generace autobusů do Maďarska, jež se mělo stát hlavním producentem tohoto druhu vozidel v rámci RVHP.\n\nV roce 1956 pod značkou Avia vzniklo několik závodních monopostů. Monopost Avia III se dochoval do současnosti. Od roku 1956 do 1959 bylo také vyrobeno určité množství slibných prototypů třímístného lidového vozítka Avia 350 (řidič seděl vpředu uprostřed, dva spolucestující vzadu) s dvoudobým vzduchem chlazeným motorem 344 ccm a duralovou karosérií. Záměrem bylo poskytnout spotřebiteli vozidlo nabízející víc než motocykl za podstatně nižší cenu než automobil. K sériové výrobě ovšem nedošlo.\n\nVe druhé půli 50. let letecké výroby opět ubývalo. Kooperující automobilka Praga, působící ve stísněném vysočanském areálu, přitom potřebovala uvolnit kapacity pro výrobu různých převodovek pro silniční i kolejová vozidla, a proto Avia začala do výrobního areálu v Letňanech postupně přebírat jednak kompletaci automobilu Tatra 805, jednak výrobu dílů a kompletaci vojenské šestituny Praga V3S a odvozené silniční pětituny Praga S5T. Tato vozidla však zcela nevyhovovala potřebám domácího trhu, který vyžadoval také rychlé a lehké rozvážkové automobily s nosností 1 až 3 tuny – a taková domácí vozidla, po ukončení výroby typů Praga RN/RND a Praga A 150, chyběla. Avia tehdy ve spolupráci s LIAZem začala vyvíjet nový nákladní automobil s jednotnou trambusovou budkou Avia-Praga-LIAZ, vzniklo několik prototypů obou značek, ale nakonec z této spolupráce sešlo pro nezměrné technologické a investiční průtahy v plánovaném hospodářství: náběh sériové výroby typové řady LIAZ 100 nastal až roku 1975 a Avia byla významným subdodavatelem dílců pro jeho budky, zatímco vlastní vývoj nových Avií byl v roce 1967 zastaven a nahrazen zakoupenou licencí na nákladní automobily Saviem z koncernu Renault. Konkrétně šlo o typy SG-2 a SG-4, které se od roku 1968 vyráběly jako Avia A15 o nosnosti 1,5 tuny, s motorem 712.10 (3320 cm³, 50 kW), a jako Avia A30 o nosnosti 3 tuny, s motorem 712.11 (3320 cm³, 59 kW). Vozy se montovaly zprvu z dovezených, později z vyráběných dílů. Od typu A30 byl v roce 1969 odvozen i midibus Karosa A 30, který vzbudil velkou pozornost na autosalonu v Nice, ale vznikl jen v malé sérii 13 kusů a do hromadné výroby se nedostal. Na podvozky A30 se pak v Maďarsku stavěly hranaté midibusy Ikarus 553, které se zpětně dovážely do ČSSR.\n\nVojensky využitelná Praga V3S zůstala ve výrobě, i přes několikeré deklarace jejího ukončení, až do 90. let – tehdy již v modernizovaném provedení s novými motory a převodovkami. Snahy o její nahrazení typem Avia S430 (resp. též Praga S 430) skončily nezdarem pro neodstranitelné vady prototypů. Vývoj nástupce Praga V3S přesunutý do BAZu pod názvem Devín zašel na úbytě po pádu socialismu a rozpadu Československa. Naopak silniční Praga S5T se přestala vyrábět v roce 1972, protože blokovala kapacitu a výroba moderních valníků, sklápěčů a dalších aplikací na podvozcích A15 a A30 zdaleka nestačila poptávce, zvlášť když se v roce 1975 začalo s exportem, který později trvale tvořil přibližně čtvrtinu výroby (v rámci spolupráce se do některých zemí dodávaly tyto automobily pod značkou Renault - koncem 80. let minulého století v počtu 500-600 ročně). Ivančický závod se tehdy specializoval na skříňové nástavby, heršpický na stavební nástavby a žilinský v roce 1978 přišel s velmi potřebným furgonem A15F. V té době byl typ A15 přepracován a začala se vyrábět Avia A20 s nosností 2 tuny a s motorem 712.13 (3320 cm³, 53 kW). V roce 1983 byla ukončena výroba typů A20 i A30, které byly nahrazeny modernizovanou verzí Avia A21 a Avia A31 s jednotnými úspornějšími motory řady 712.18 (3596 cm³, 61 kW). V polovině 80. let činila výrobní kapacita 14.200 jednotek ročně a nepostačovala tuzemské ani zahraniční poptávce, například pro Bulharsko se dodávaly podvozky A31N pro stavbu dálkových midibusů Čavdar C51. Koncem 80. let vzniklo také několik midibusů TAZ Neretva, které na podvozku A21 postavil jugoslávský výrobce TAZ Zagreb. Připravovaná modernizace pod označením Avia - AN, která začala v polovině 80. let, byla vyvíjena jako zcela nový typ, měla sklopnou moderní kabinu a byla poháněna turbomotory. Nepřekročila ale fázi provozních zkoušek.\n\nJak se po roce 1989 otevřel trh zahraničním výrobcům, s jejichž výrobky se Avia nemohla měřit zejména co do kvality a jízdního komfortu, se poptávka prudce propadla (v roce 1991 vyrobeno asi 10 000 vozidel). Avia byla nucena přijít s novými, nebo alespoň výrazně inovovanými modely. Typová řada A byla tedy v roce 1997 modernizována, do výroby přišly nové motory D421 s výkony 76 až 85 kW a začaly se dodávat automobily se sklopnou kabinou, po které uživatelé volali již přes deset let. Nabídka byla rozšířena o typy Avia A60, Avia A65, Avia A70, Avia A75 a Avia A80. Výroba původních typů A21 a A31 s nesklopnou kabinou byla ukončena roku 1998. Oproti předchozímu období však byly série výrazně menší, některé modely vznikly dokonce jen ve stovkách kusů. Do zastavení výroby v roce 2000 vzniklo okolo 250 000 podvozků a vozidel všech modifikací (A15, A20/21, A30/31, A60/65, A70/75/80).\n\nV letech 1994–1996 byl vyráběn malý osobní terénní automobil Avia A11 Trend (licence francouzského vozu Auverland A3), který měl ambice sloužit pro civilní i vojenské účely. Bylo vyrobeno cca 250 vozů zejména pro lesníky, energetiky, vodohospodáře apod. Armáda České republiky však dala přednost britským Land Roverům a nový vlastník automobilky o další výrobu nestál.\n\nV roce 2000 byla představena nová řada D, vyráběná v modifikacích Avia D60 + Avia D65, Avia D75, Avia D80 + Avia D85, Avia D90 s dlouhou kabinou, Avia D100 + Avia D110 a nakonec Avia D120. Typ D75, bez motoru a převodovky, byl dodáván mimo jiné britské společnosti \"Smith’s Electric Vehicles\" (SEV), která z něj stavěla užitkové elektromobily pro distribuční společnost TNT. Určitou epizodou v historii byla i montáž skříňových dodávek Daewoo Lublin z dílů dodávaných z Polska. Avia Ashok Leyland Motors v roce 2010 vstoupila na ruský trh a kromě centrály otevřela pod hlavičkou společnosti \"Avia Ashok Leyland RUS\" devět poboček v různých ruských městech.\n\nPřes solidní užitné hodnoty svých výrobků Avia trvale ztrácela krok s konkurencí: roku 2011 prodala jen cca 600 vozů, roku 2012 pak sice prodala 1003 vozů a tržby vzrostly o 56 %, ale byla v trvalé ztrátě. Mezitím byla v Indii vybudována nová montážní linka na výrobu kabiny Avia a vlastník rozhodl o ukončení výroby v letňanském závodu. Indická verze vozu, která se prodává pod obchodním názvem Ashok Leyland - Boss, využívá upravenou kabinu Avia, ale s jiným podvozkem a motorizací.\n\nV roce 2013 byla sériová výroba v letňanské Avii ukončena, došlo k propuštění většiny personálu a přesunu výroby do Indie. Poslední vozidla Euro 5 dokončili zaměstnanci Avie v roce 2014. Poté došlo k zastavení výroby, nicméně i nadále pokračoval vývoj vozidla Euro 6, které bylo úspěšně zhomologováno. \n\nV roce 2016 převzal Avii nový vlastník, společnost Czechoslovak Group. Ta krátce po zakoupení firmy rozhodla o znovuzahájení výroby, ale také přestěhování výrobních linek do areálu firmy Excalibur v Přelouči. Vozidlo Euro 6 si vyžádalo další úpravy a nové homologace, došlo také k přípravě faceliftu, který se dotknul exteriéru i interiéru vozidla. Nové vozidlo Avia získalo obchodní označení Avia Initia a bylo slavnostně představeno v září 2017. Přeloučský podnik se postupně připravil na výrobu tohoto typu a zajájil montáž ve spolupráci se sesterkými společnostmi Karbox, jenž se stal dodavatelem rámů, a automobilkou Tatra, která zajišťovala lakování kabin. \n\nV roce 2018 Avia Motors představila vozidlo Avia Initia 4x4 a ukázala jeho schopnosti na terénním polygonu v Přelouči. Oznámila také plány vyrobit 150 vozidel během roku 2018. Toto číslo později upravila na 80 vozidel. Koncem roku přišla další informace, že Avia omezí výrobu dieselových verzí vozidel z důvodů menšího zájmu, ale také náročných emisních požadavků EU. Soustředit se chtěla na přípravu elektrických verzí. Předpoklady pro toto rozhodnutí Avia Motors může čerpat i ze své historie, protože v letech 2009–2012 vyáběla podvozky pro elektrická vozidla Smith, dodávaná do Velké Británie a zejména USA. \n\nNa počátku roku 2019 společnost pokračuje v montáži dieselových verzí Avia D120 Initia 4x4 a 4x2.\n\nAutomobily Avia byly použity jako expediční vozidlo při řadě československých expedic. Například:\n\nAvia dodala duralový osvětlovací most pro novou pražskou Sportovní halu otevřenou 7. března 1962. Byl přitom využit ve značném množství zbylý materiál po zastavení výroby letadel, jakož i zkušenosti s prací s tímto materiálem\n\n\n"}
{"id": "175455", "url": "https://cs.wikipedia.org/wiki?curid=175455", "title": "Městská železniční doprava v Bratislavě", "text": "Městská železniční doprava v Bratislavě\n\nMěstská železniční doprava v Bratislavě je od roku 2006 součástí bratislavské MHD. Zabezpečuje jí Železničná spoločnosť Slovensko (ZSSK), Železnice Slovenskej republiky (ŽSR) a Dopravný podnik Bratislava (DPB). Na jedinou linku jsou nasazované motorové vozy řady 810. Na lince platí normální tarif DPB.\n\nNápad vytvořit železniční linku se zrodil už na počátku 21. století. První počítal s linkou označenou číslem 55 ve směru \"Bratislava filiálka\" – \"Bratislava-Slovany\" – \"Bratislava predmestie\" a \"Bratislava-Vajnory\". Otevření se plánovalo na 1. listopad 2001, avšak projekt nakonec zrealizován nebyl.\n\nOživení celé koncepce přišlo o pět let později, v roce 2006. Když byla rekonstruována křižovatka \"Pri Šajbách\", za městské autobusy, jejichž provoz rekonstrukce znemožňovala, byla zavedena náhradní vlaková linka s označením 155 v trase Bratislava predmestie – Bratislava východ. Vzhledem k problémům mezi ŽSR a DPB však byl doopravdy provoz zahájen až v pátek 8. září 2006. \n\nPůvodně měl trvat jen do konce měsíce října, avšak pro velký zájem zůstala (avšak pouze ve špičkových dobách) linka v provozu i nadále. Dočasně zrušena pak byla 2. ledna 2007, a to vzhledem k problémům s financováním. Tento stav trval ale jen krátce; od 10. ledna téhož roku již vlaky opět začaly jezdit. 30. března 2007 však byl provoz opět zastaven. Peter Klučka, generální ředitel společnosti BID s. r. o. informoval, že tento koordinátor Bratislavské integrované dopravy intenzivně jedná o znovuspuštění linky.\n\nV budoucnu se plánuje prodloužení linky o úsek mezi stanicemi \"Bratislava predmestie\" – \"Bratislava-Slovany\", či případně až do stanice \"Bratislava filiálka\", též se uvažuje o zavedení dalších nových linek. U stanice Bratislava filiálka je však problémem silně frekventovaný silniční přejezd na Jarošově ulici. Náznak prací na jeho východní straně naznačuje, že by právě v tomto bodě (u obchodního domu Slimák) mohlo dojít k výstavbě nástupiště jako obratišti vlaků BID.\n\nTaké se plánuje výstavba železniční dráhy pod zemí v hloubce 16-20 m s délkou 6 km, která má propojit stávající zastávky Bratislava predmestie a Bratislava filiálka a dvě nové, na Páričkové ulici a Dostojevského radě. Tunel má začínat u stanice Predmestie a ven vycházet na Einsteinové ulici u obchodního domu Atrium, kde se má propojit s existující železniční dráhou, vedoucí k nádraží Bratislava-Petržalka a do Vídně. Interval má byt 20 minut.\n\n"}
{"id": "175464", "url": "https://cs.wikipedia.org/wiki?curid=175464", "title": "Henry Wadsworth Longfellow", "text": "Henry Wadsworth Longfellow\n\nHenry Wadsworth Longfellow (27. února 1807, Portland, Maine, USA – 24. března 1882, Cambridge, Massachusetts) byl americký básník, mezi jehož díla patří \"Paul Revere's Ride\", \"A Psalm of Life\", \"The Song of Hiawatha\" a \"Evangeline\". Je také autorem prvního amerického překladu Dantovy Božské komedie a jedním ze členů literární skupiny známé pod názvem Fireside Poets.\n\nZa zmínku stojí snímek vodopádů Minehaha (Minnehaha Falls) amerického fotografa Alexandra Hesslera, který údajně básníka inspiroval k napsání jeho známé \"Písni o Hiawathovi\".\nSnímek vznikl během zakázky pro Harper’s Traveler’s Guide v padesátých letech 19. století, když pořizoval krajinářské daguerrotypické snímky řeky Mississippi od města St. Paul až po Galenu v Illinois. Za jediný den v srpnu 1851, Hessler a jeho asistent Joel E. Whitney, pořídili 85 pohledů z Minnesoty, včetně vodopádu Minnehaha. Snímek se dostal do Hesslerovy galerie v Chicagu, kde jej zakoupil George Sumner jako dárek pro svého bratra a senátora Charlese Sumnera z Massachusetts, ten jej ukázal svému příteli básníkovi Henrymu Wadsworthovi Longfellowi, který se tímto obrázkem inspiroval ke známé písni “The Song of Hiawatha.” Oba dva - básník i fotografie - se stali velmi populární, další fotografové cestovali k těmto vodopádům a Hessler kopíroval původní daguerrotypii a prodával ji jako papírové výtisky.\n\n\n"}
{"id": "175465", "url": "https://cs.wikipedia.org/wiki?curid=175465", "title": "Josef Jařab", "text": "Josef Jařab\n\nJosef Jařab (* 26. července 1937 Kravaře) je český amerikanista, literární historik a teoretik, překladatel a bývalý senátor.\n\nV roce 1990 byl jmenován profesorem anglické a americké literatury. Od 19. ledna 1990 do 31. ledna 1997 byl rektorem Univerzity Palackého v Olomouci. Od 1997 do 1999 byl rektorem Středoevropské univerzity. Od roku 1996 do roku 1998 byl senátorem Parlamentu České republiky za obvod Olomouc a od 19. listopadu 2000 do 19. listopadu 2006 byl senátorem za obvod Opava.\n\nV roce 1989 byl hostujícím profesorem na Harvard University.\n\nV době, kdy byl rektor Univerzity Palackého, udělil Václavu Havlovi čestný doktorát filozofie. Byl to první čestný doktorát od univerzity na území Československa.\n\nV březnu 2008 ho Poslanecká sněmovna PČR zvolila členem Rady České televize. Na funkci rezignoval na začátku března 2009, protože se rozhodl přednášet několik měsíců na univerzitě v americkém státu Oregon.\n\nDne 27. září 2017 převzal z rukou předsedy Senátu Parlamentu České republiky, Milana Štěcha, Stříbrnou pamětní medaili Senátu.\n\nMá syny Davida Jařaba (* 1971, divadelní režisér) a Jana Jařaba (* 1965, lékař, diplomat a obhájce lidských práv).\n\n\n\n"}
{"id": "175466", "url": "https://cs.wikipedia.org/wiki?curid=175466", "title": "Nathaniel Hawthorne", "text": "Nathaniel Hawthorne\n\nNathaniel Hawthorne [\"hótθórn\"] (narozený jako Nathaniel Hathorne; 4. červenec 1804, Salem - 19. květen 1864, Plymouth) byl americký romantický spisovatel románů a povídek. \n\nNarodil se ve staré puritánské rodině, otec zahynul na moři a chlapce vychovávala rodina matky. V letech 1821-1824 studoval na \"Bawdoin College\" v Maine a brzy se začal zajímat o literaturu. Spřátelil se s básníkem Longfellowem a pozdějším prezidentem Piercem. Krátce byl zaměstnán jako celní úředník, pak se už živil pouze literaturou. Od roku 1840 patřil do kruhu transcendentalistů, kde se spřátelil s Thoreauem a Emersonem, roku 1842 se oženil s malířkou Mary Peabody a měli spolu tři děti. Dopisoval si s H. Melvillem, který mu věnoval svůj román \"Bílá velryba\", a roku 1852 pomohl při presidentské kampani starému příteli Piercovi, který ho později jmenoval konzulem v Liverpoolu. Po čtyřech letech v Anglii strávil rok a půl v Itálii a po návratu žil opět v Concordu. \n\nHawthorne patří mezi klasiky americké literatury a společně s Melvillem a E. A. Poem se řadí mezi \"temné\" romantiky. Jeho díla vyjadřují silnou skepsi a věnují se hlavně temným stránkám člověka i společnosti. \nPsal povídky s podivnou poeticko-fantastickou atmosférou, většinou křesťansky orientované a ovlivněné protestantským pohledem na etiku. Využívá hojně alegorie a jeho dílo některými rysy připomíná pozdější magický realismus. Je pokládán za jednoho ze zakladatelů americké fantasy.\n\nJeho nejznámější dílo je román \"Šarlatové písmeno\" z roku 1850 (Česky online) Je to symbolicko-alegorický příběh mladé ženy Hester Prynne o křesťansko-židovském pojetí viny a hříchu. Hester byla poslána manželem z Anglie do Nového světa napřed. Manžel se k ní měl připojit později, cestou však zmizel beze stopy a lidé věřili, že zahynul. Mezitím Hester Prynne, která také věřila, že je vdova, otěhotněla s protestantským duchovním. Místní úředníci (děj se odehrává v Bostonu) jí nařídili nosit na oděvu v oblasti živůtku vyšité šarlatové písmeno \"A\" jako \"adulteress\" (anglicky cizoložnice). Poté se usadila v lese na okraji města a pomáhala lidem. Tato její vznešená a ušlechtilá činnost nabyla symbolického významu. Její písmeno \"A\" totiž dostalo další význam \"angel\" (anglicky anděl). V ději vystupuje i její manžel Roger Prynne. Nezahynul na moři, nýbrž byl rok zajat Indiány. Vydává se za lékaře, za svou manželku se stydí a proto vystupuje pod smyšleným jménem Roger Chillingworth. \n\n\n"}
{"id": "175467", "url": "https://cs.wikipedia.org/wiki?curid=175467", "title": "Konzolová aplikace", "text": "Konzolová aplikace\n\nKonzolová aplikace je počítačový program, který nevyužívá grafické rozhraní ale počítačovou konzoli, buď systémovou konzoli nebo terminál, případně jeho emulátor. K ovládání se používá počítačová klávesnice. \n\nAplikace bez grafického rozhraní se používají hlavně pro automatizované úlohy, které nevyžadují interakci s uživatelem.\n\n\"lze tuto část upravovat\"\n\n"}
{"id": "175472", "url": "https://cs.wikipedia.org/wiki?curid=175472", "title": "Alessandro Manzoni", "text": "Alessandro Manzoni\n\nAlessandro Francesco Tommaso Manzoni (7. březen 1785, Milán – 22. květen 1873, Milán) byl italský básník a romanopisec. Jeho nejvýznamnějším dílem je historický román „Snoubenci“ (italsky \"I Promessi Sposi\") z roku 1827. Román se odehrává za španělské nadvlády roku 1628, v roce 1827 jej však Italové četli jako obžalobu rakouského panství, takže významně podpořil italské risorgimento, zápas o sjednocení Itálie. Zároveň významně ovlivnil moderní italský jazyk. \n\nManzoni se narodil v rodině staré šlechty, jeho matka byla vzdělaná a literárně nadaná dáma, dcera slavného právního filosofa Cesara Beccarii. Vztahy v rodině však nebyly dobré a rodiče se roku 1792 rozešli, matka pak žila s bohatým a vzdělaným Carlem Imbonatim v Anglii a v Paříži. Alessandro strávil dětská léta na venkovském statku a později v katolických internátech, kde špatně prospíval. V 15 letech se však nadchl pro poezii a začal psát klasické sonety. Po smrti svého otce roku 1805 odjel za matkou do Auteuil u Paříže, kde se scházela republikánská společnost tzv. „ideologů“; seznámil se zde s řadou významných osvícenců.\n\nRoku 1808 se Alessandro oženil s Henriette Blondel, dcerou ženevského bankéře, která roku 1810 přestoupila z kalvinismu ke katolictví. To mělo veliký vliv i na Alessandra, který se z osvícenského deisty stal přísným katolíkem. Manželství bylo velice šťastné a Manzoni žil v krásném venkovském sídle v severní Itálii, psal duchovní básně a traktát o katolické morálce. Roku 1818 však musel zděděné sídlo prodat, protože ho podvodník připravil o peníze, přesto velkoryse odpustil svým poddaným všechny dluhy. \n\nRoku 1819 vydal své první drama, které proti různým kritikům vehementně hájil Goethe. Na Napoleonovu smrt roku 1821 odpověděl sonetem „Pátý květen“, který si získal neobyčejnou popularitu a Manzoni se pomalu stával národním básníkem. Věnoval se také historii, kterou pokládal za nezbytného průvodce pro politiku. Roku 1822 vydal druhou tragédii, \"Adelchi\", o dobytí severní Itálie Karlem Velikým a v letech 1824-1827 už zmíněný román „Snoubenci“, který měl být národním eposem asi tak, jako „Ivanhoe“ Waltera Scotta. Roku 1833 zemřela Manzoniho žena a brzy nato i matka a několik z jeho dětí. Roku 1837 se znovu oženil s Teresou Borri, vdovou po hraběti Stampa, a roku 1840 vydal definitivní vydání „Snoubenců“.\n\nRoku 1860 ho král Viktor Emanuel II. jmenoval senátorem a Manzoni, ačkoli zbožný katolík, se stal mluvčím italského sjednocení a odpůrcem papežské vlády v Římě. Naproti tomu papež Pius IX. výslovně citoval jeho pojednání o mravnosti. Když roku 1873 zemřel Manzoniho nejstarší syn, už se z této rány nevzpamatoval a po úrazu hlavy 22. května zemřel. V Miláně mu vystrojili královský pohřeb za účasti následníka trůnu a tisíců Italů a k prvnímu výročí smrti mu Giuseppe Verdi věnoval své „Rekviem“.\n\n\n\n"}
{"id": "175475", "url": "https://cs.wikipedia.org/wiki?curid=175475", "title": "Rīgas Vagonbūves Rūpnīca", "text": "Rīgas Vagonbūves Rūpnīca\n\nRīgas Vagonbūves Rūpnīca, ( , do češtiny by to bylo možné přeložit asi jako \"Rižský vagonový závod\") je závod v lotyšské Rize, který vyrábí železniční lokomotivy a vagony, dříve též produkoval i tramvaje (MTV-82, RVZ-6, RVZ-7). Proslavil se též i soupravou ER200; sovětským rychlovlakem (vyráběná mezi lety 1973 a 1988), dosahujícím až 200 km/h. RVZ jako společnost funguje již od roku 1895.\n\nJiž od 60. let tato vagonka vyrábí v různých modifikacích motorové jednotky řady DR1 pro maximální rychlost 120 km/h, které i po rozpadu Sovětského svazu dodává do postsovětských republik. Luxusní verzi těchto jednotek firma dodala do Běloruska, kde již dříve jezdilo 92 podobných jednotek v provedení pro regionální a příměstskou dopravu.\n"}
{"id": "175478", "url": "https://cs.wikipedia.org/wiki?curid=175478", "title": "RVR", "text": "RVR\n\nRVR může být:\n\n"}
{"id": "175482", "url": "https://cs.wikipedia.org/wiki?curid=175482", "title": "Letenka", "text": "Letenka\n\nLetenka je doklad o sjednání přepravní smlouvy v letecké dopravě, kterým cestující prokazuje vůči dopravci i personálu letiště své nároky ze sjednané smlouvy, především nárok na přepravu své osoby spolu se zavazadlem, zpravidla i na konkrétní místo v letadle. Je tedy obdobou jízdního dokladu (jízdenky a zpravidla i místenky). Bývá vydávána leteckou společností nebo cestovní agenturou.\n\nK některým typům letenek je třeba ještě požádat o samostatný palubní lístek. U zpátečních letenek je někdy třeba rekonfirmovat (potvrdit či rezervovat) zpáteční let. U různých prodejců a dopravců se mohou lišit podmínky stornování letenky nebo dodatečné změny rezervace.\n\nDo vyhrazených částí letiště (odbavovací hranice se nazývá check-in) a do letadla bývá cestující vpouštěn pouze prokáže-li se letenkou a palubním lístkem. Někde bývá zvykem připevňovat tyto doklady zvenčí k oděvu.\n\nObvykle se vydávají letenky pro každou osobu samostatně. Cestuje-li větší skupina osob společně, mohou být letenky připevněny k sobě a mít stejné rezervační číslo a záznamový lokátor, což umožňuje, aby celá skupina byla odbavena najednou.\n\nNěkteré letenky bývají refundovatelné. Avšak toto pravidlo často neplatí u charterových (nízkonákladových) leteckých společností, které nemají refundovatelné letenky a ještě podléhají mnoha dalším omezením.\n\nSamostatnou položkou ceny jsou letištní poplatky. Výše letištních poplatků bývá závislá na významu letiště a jeho kvalitě a cenové politice.\n\nNěkdy bývají z ceny letenky odděleny i další složky, například takzvaný palivový příplatek.\n\nNejčastěji letenku lze zakoupit u letecké společnosti, cestovní agentury nebo specializovaného prodejce letenek.\n\nLetenku lze zakoupit buď osobně, v papírové podobě, nebo pomocí rezervace („knihování“, booking) například telefonicky nebo přes internet. Letenky rezervované přes internet často bývají o stovky až tisíce korun levnější.\n\nElektronicky zakoupenou letenku je buď možné si vyzvednout dodatečně při nástupu cesty, nebo namísto papírové letenky obdrží cestující e-mailem kód, který slouží jako elektronická letenka (tento systém se nazývá \"e-ticketing\"). Kód si může cestující vytisknout doma na své tiskárně nebo si ho jen opsat či pamatovat.\n\nVětšinou však není třeba si kód zapamatovat vůbec, protože stačí, když se při odbavení cestující prokáže dokladem totožnosti a personál letiště pouze srovná jeho jméno a příjmení s rezervačním systémem.\n\nTermín akční letenky se začal používat v souvislosti s výskytem různých cenových akcí leteckých společností. V závislosti na okolních faktorech se snaží aerolinky oslovit cestující z ekonomické třídy svými atraktivními cenami a vyvolat tak zájem o turistické cestování. Ať již se jedná o promo akce, slevové akce nebo jakékoliv jiné akční nabídky týkajících se cen letenek, můžeme je nazvat akční letenkou.\n\nVelmi zajímavým úkazem z oblasti akčních letenek jsou také tzv. chybné tarify. Kdy do ceny letenky není např. započítán palivový příplatek nebo je cena letenky zadána ve špatné měně. Například pracovník místo zadání ceny 300€ zadá 300Czk.\n\nV současné době existuje mnoho portálů, které se zajímají o tuto tematiku. Sbírají právě všechny akční letenky a publikují je pomocí svých stránek, díky čemuž se šíří dále do široké veřejnosti. V souvislosti s narůstajícím zájmem, kdy můžeme hovořit také o novém životním stylu cestovatelů, byla natočena na toto téma i reportáž televizním kanálem TV Nova.\n\n\n"}
{"id": "175483", "url": "https://cs.wikipedia.org/wiki?curid=175483", "title": "Warszawska Kolej Dojazdowa", "text": "Warszawska Kolej Dojazdowa\n\nWarszawska Kolej Dojazdowa Sp.z o.o. (WKD) je polský dopravce provozující příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków,Podkowa Leśna, Milanówek a Grodzisk Mazowiecki jihozápadně od Varšavy.\n\nŽelezniční trať, kterou nyní provozuje WKD, byla otevřena v roce 1927 pod názvem Elektryczna Kolej Dojazdowa a jednalo se o první elektrizovanou železnici v Polsku.\n\nTrať byla v soukromém vlastnictví, ale po skončení 2. světové války byla znárodněna a stala se součástí státních drah Polskie Koleje Państwowe (PKP). V roce 1951 byl název trati změněn na současný Warszawska Kolej Dojazdowa.\n\nOd 1. července 2001 pak došlo k vyčlenění této dráhy i provozu na ní z PKP do společnosti PKP Warszawska Kolej Dojazdowa, která však zůstala ve 100% vlastnictví PKP.\n\n30. září pak PKP celý svůj podíl v WKD prodala a současná vlastnická struktura je následující:\n\n27. května 2016 byl na celé síti ukončen provoz pod napětím 600 V DC, následujícího dne již jezdily vlaky s napájením 3000 V DC.\n\nCelková délka železniční trati č. 47 ze stanice Warszawa Śródmieście WKD do stanice Grodzisk Mazowiecki Radońska činí 33 km. Trať č. 48 odbočující do stanice Milanówek Grudów pak 3 km. Na celé železniční síti se nachází 28 stanic a zastávek.\n\nOd roku 1927 do roku 1972 sloužily železniční trati elektrické vozy řady EN80 výrobce English Electric. Dosahovaly rychlosti až 70 km/h.\n\nV roce 1972 započal výrobce PaFaWag Wrocław dodávat nové elektrické jednotky řady EN94 a to v celkovém počtu 40. Tyto jednotky kompletně nahradily opotřebované elektrické vozy řady EN80.\n\nV roce 2004 nakoupil Úřad maršálka Mazovského vojvodství novou elektrickou jednotku řady EN95 výrobce PESA Bydgoszcz. Bohužel z plánovaného nákupu dalších elektrických jednotek sešlo.\n\nV roce 2010 nakoupil Úřad maršálka Mazovského vojvodství 14 nízkopodlažních, klimatizovaných elektrických jednotek řady 33WE (EN97) výrobce PESA Bydgoszcz, za které zaplatil 281 milionů złotých. První výrobní série elektrických jednotek byla dodána 7. prosince 2011. O něco později byly nasazeny do běžného provozu a to dne 12. ledna 2012.\n\nV roce 2016 dodal výrobce Newag šest jednotek řady EN100 pro provoz pouze pod napětím 3000 V. První jednotky byly dány do provozu 28. května, kdy byl zahájen provoz s napájením 3000 V. Současně byly odstaveny všechny soupravy řady EN94, které mohly být napájeny pouze napětím 600 V.\n\nOd ledna roku 2002 se v rámci WKD používá jízdné v časových pásmech. Jednotlivé jízdenky se prodávají v závislosti na plánovaném cestovním času:\n\n\nJízdenku je nutné označit v turniketu při nástupu do vlaku.\n\nNa parkovištích Park&Ride, která se nachází v těsné blízkosti stanic, mohou cestující zaparkovat svá vozidla.\n\n\n\n\n"}
{"id": "175485", "url": "https://cs.wikipedia.org/wiki?curid=175485", "title": "Hyperméstra", "text": "Hyperméstra\n\nHyperméstra, též Hypermnéstra (starořecky \"Ὑπερμνήστρα\", latinsky \"Hypermestra\") je v řecké mytologii dcerou Danaa, krále v Libyi a později v Argu.\n\nByla nejmladší z Danaoven, padesáti dcer krále Danaa. Když její strýc Aigyptos chtěl násilím oženit svých padesát synů s padesáti Danaovnami, aby rozšířil svá území a moc, otec Danaos nařídil svým dcerám, aby o svatební noci každá svého ženicha zavraždila. Uposlechly všechny, kromě Hyperméstry. Ta se do svého ženicha Lynkea zamilovala a uchránila ho před smrtí.\n\nZa tu zradu ji její otec nechal postavit před soud, avšak byla osvobozena. Za Lynkea se provdala, on se stal nástupcem Danaovým na argejském královském trůnu. Tato dvojice se stala prapředky slavných potomků, zejména hrdinů Persea a Hérakla.\n\n"}
{"id": "175488", "url": "https://cs.wikipedia.org/wiki?curid=175488", "title": "Aigyptos", "text": "Aigyptos\n\nAigyptos (řecky Αἴγυπτος, latinsky \"Aegyptus\") je v řecké mytologii synem egyptského krále Béla a jeho manželky Anchinoé. Byl králem v Egyptě.\n\nJeho bratry byli Danaos, který vládl v Libyi, později v Argu. Třetím byl Kéfeus, král aithiopský, otec Andromedy. \n\nAigyptos a Danaos byli dvojčata, mezi ně jejich otec rozdělil říši tak, že Aigyptos vládl Egyptu a Danaos Libyi. Hned po smrti svého otce se bratři pohádali o dědictví. Aigyptos měl padesát synů a ty chtěl jako gesto smíření provdat za Danaových padesát dcer. Jim ani jejich otci to ale nebylo po vůli. Aigyptos bratrovi vyhlásil válku. \n\nDanaos nechal vystavět loď a se všemi dcerami odplul tajně do Řecka. V Argu byli vlídně přijati a poskytnuto jim útočiště. U břehů Řecka brzy zakotvila také Aigyptova loď, Aigyptos porazil královo vojsko a se svými syny přinutil Danaa, aby jim dal své dcery za manželky. \n\nDanaos naoko nebyl proti, avšak hned poté svým padesáti dcerám nařídil, aby své manžele o svatební noci zavraždily. Dcery svého otce poslechly, přesně řečeno čtyřicet devět z nich bylo poslušných. Ta poslední, nejmladší z nich, Hyperméstra, se do svého ženicha zamilovala a otce neposlechla. Zachráněný byl nejmladší syn Aigyptův Lynkeus. Ten se stal později nástupcem na královském trůnu v Argu. Jeho potomci si moc v Argu udrželi a mnozí prosluli jako význační představitelé hérojských Řeků. \n\nPověst vypráví, že všech čtyřicetdevět hlav Aigyptových synů bylo hozeno do řeky Lerny, která od té doby má právě tolik pramenů. \n\nDanaovny byly potrestány z vůle podsvětní soudní rady. Musejí navěky nosit v rozbitých džbánech vodu a nalévat ji do bezedných sudů. \n\nOd Aigyptova jména Řekové odvodili jméno země, to přijali i Římané. Tento název se udržel až do dnešních dob. Ani tento mýtus ani název země však staří Egypťané neznali a neužívali. Pro svou zemi používali jiné názvy. \n\n"}
{"id": "175492", "url": "https://cs.wikipedia.org/wiki?curid=175492", "title": "Syn", "text": "Syn\n\nSyn je označení pro potomka mužského pohlaví. Antonymem je dcera, potomek ženského pohlaví. \n\nVarianta s velkým písmenem \"S\" na začátku (Syn) v křesťanství označuje Ježíše Krista, spojení Syn Boží nebo Boží syn (Boží Syn) se však vystkytuje i v jiných souvislostech a náboženstvích. \n\nV mnoha zemích s monarchistickým systémem mohou vládu nad zemí zdědit pouze synové (např. v Japonsku). V dalších zemích (např. v Číně) jsou synové jako potomci preferováni před dcerami.\n\n"}
{"id": "175494", "url": "https://cs.wikipedia.org/wiki?curid=175494", "title": "Danaos", "text": "Danaos\n\nDanaos (řecky Δαναός, latinsky \"Danaus\") je v řecké mytologii synem egyptského krále Béla a jeho manželky Anchinoé. Byl králem v Libyi a Argu, stal se praotcem kmene Danaů (Danajců).\n\nJeho bratry byli Aigyptos, který vládl Egyptu a Kéfeus, král aithiopský, otec Andromedy.\n\nAigyptos a Danaos byli dvojčata, mezi ně jejich otec rozdělil říši tak, že Aigyptos vládl Egyptu a Danaos Libyi. Hned po smrti svého otce se bratři pohádali o dědictví. Aigyptos měl padesát synů a ty chtěl jako gesto smíření provdat za Danaových padesát dcer. Jim ani jejich otci to ale nebylo po vůli. Aigyptos bratrovi vyhlásil válku.\n\nDanaos nechal vystavět loď, prý první se dvěma příděmi, a plavili se přes Rhodos do Řecka, vlasti své prabáby Íó. Dorazili do Argu, kde byli vlídně přijati a poskytnuto jim útočiště a pohostinnost u krále Gelánora. Jiné verze však uvádějí, že Danaos se domáhal vlády nad Argem, zemí jeho předků. Když v tentýž den cizí vlk zardousil vedoucího býka v královských stádech, bylo to chápáno jako věštba a moc nad Argem byla skutečně Danaovi předána.\n\nU břehů Řecka brzy zakotvila také Aigyptova loď, Aigyptos porazil královo vojsko a se svými syny přinutil Danaa, aby jim dal své dcery za manželky. Danaos naoko nebyl proti, avšak hned poté svým padesáti dcerám nařídil, aby své manžele o svatební noci zavraždily.\n\nDcery svého otce poslechly, přesně řečeno čtyřicet devět z nich bylo poslušných. Ta poslední, nejmladší z nich, Hyperméstra, se do svého ženicha zamilovala a otce neposlechla. Zachráněný byl nejmladší syn Aigyptův Lynkeus. Ten se stal později nástupcem na královském trůnu v Argu. Jeho potomci si moc v Argu udrželi a mnozí prosluli jako význační představitelé hérojských Řeků.\n\nPověst vypráví, že všech čtyřicetdevět hlav Aigyptových synů bylo hozeno do řeky Lerny, která od té doby má právě tolik pramenů.\n\nV antické literatuře, zejména však u Homéra, je používáno Danajci jako označení všech Řeků; podobně také Achajci nebo Argejci.\n\n\n"}
{"id": "175495", "url": "https://cs.wikipedia.org/wiki?curid=175495", "title": "Bukake", "text": "Bukake\n\nSlovo bukake může mít více významů.\n\n"}
{"id": "175497", "url": "https://cs.wikipedia.org/wiki?curid=175497", "title": "Danaovny", "text": "Danaovny\n\nDanaovny, též Danaidky ( ) jsou v řecké mytologii dcery Danaa, krále v Libyi a později v Argu, praotce kmene Danaů (Danajců).\n\nJejich strýcem byl Danaův bratr Aigyptos. Ten toužil po ovládnutí Libye, kterou od svého otce dostal Danaos, proto vymyslel jako cestu ke svému cíli to, že jeho padesát synů se ožení s padesáti Danaovnami. Jenže to nepřijal ani Danaos, ani jeho dcery. Proto nejprve opustili Libyi a plavili se do Řecka, kde nalezli útočiště u argejského krále.\n\nAigyptos se za nimi vydal i se svými syny a s vojskem, porazil královo vojsko a Danaa donutil, aby jeho synům své dcery dal. Danaos naoko přijal, svým dcerám však přikázal, aby o svatební noci své vnucené manžely zavraždily. Tak se i stalo, výjimkou byla nejmladší Danaovna jménem Hyperméstra, která se do nejmladšího Aigyptova syna Lynkea zamilovala a před smrtí ho uchránila. Hlavy jeho zavražděných bratří prý byly hozeny do řeky Lerny.\n\nZa to, že se zpronevěřila jemu i svým sestrám, nechal otec Hyperméstru vsadit do vězení. Říká se, že sama bohyně Afrodíté se ujala její obhajoby. Bohyně Athéna a bůh Hermés pak z viny očistili i všechny její sestry. Velká rada podsvětní říše však trest uložila: Danaovny musí v podsvětí navěky nabírat vodu do prasklých džbánů a nalévat ji do bezedných nádob.\n\nHyperméstra se stala Lynkeovou manželkou a stala se pramátí velkých hrdinů Persea a Hérakla.\n\nJeště jedna z padesáti Danaoven zůstala více v povědomí: byla to Amymóné. Prý hned po připlutí do Řecka ji poslal otec pro vodu, aby mohl obětovat bohům. Amymóné napadl chlípný Satyr, ona volala o pomoc a přispěchal sám bůh moře Poseidón. Po Satyrovi vrhl svůj trojzubec. Když dovolil dívce, aby trojzubec vytrhla ze země, vyrazil na tom místě mohutný pramen vody, který nesl její jméno. Sám se stal milencem a ženichem Amymóny, vzal si ji za manželku a zplodili syna Nauplia, pozdějšího zakladatele významného pobřežního města.\n\n\n"}
{"id": "175498", "url": "https://cs.wikipedia.org/wiki?curid=175498", "title": "Letuška", "text": "Letuška\n\nPojem letuška může znamenat:\n\n"}
{"id": "175500", "url": "https://cs.wikipedia.org/wiki?curid=175500", "title": "Letucha malajská", "text": "Letucha malajská\n\nLetucha malajská, resp. letuška indická (\"Galeopterus variegatus\" Audebert, 1799) je zvláštní noční savec z čeledi letuchovitých.\n\n\nLetucha malajská má štíhlé tělo dosahující délky přibližně 40 cm, z toho ocas tvoří mnohdy více než polovinu.\nHmotnost je v rozmezí 0,9 – 2 kg. Hlava je malá, má malé zakulacené uši a tupý čenich a velké kulaté oči. V dolní čelisti mají zvláštní hřebínkovité řezáky. Jemná srst má hnědošedou barvu se světlejšími skvrnami na hřbetě. Nápadná je rovněž osrstěná blána táhnoucí se od krku přes končetiny až k ocasu sloužící jako padák umožňující letuše klouzavý let mezi stromy až na vzdálenost přesahující 100 m. Prsty jsou opatřeny ostrými drápky, díky kterým se udrží na kmenech a větvích stromů.\n\nStáty jihovýchodní Asie, včetně Sundských ostrovů.\n\nLetucha malajská je býložravá - žere ovoce, mladé výhonky rostlin, pupeny i některé květy.\n\nLetucha rodí velmi malá a nevyvinutá mláďata po 60 dnech březosti, podobně jako u vačnatců. Prvních 6 měsíců života mláďata žijí na matčině břiše. Ta je přenáší a chrání v jakémsi vaku, který vytvoří stočením ocasu a létací blány. Mláďata rostou velmi pomalu, teprve ve dvou nebo třech letech dorostou do plné velikosti.\n\n"}
{"id": "175502", "url": "https://cs.wikipedia.org/wiki?curid=175502", "title": "Amymóné", "text": "Amymóné\n\nAmymóné (latinsky \"Amymone\") je v řecké mytologii dcerou\nDanaa, krále v Libyi a v Argu, praotce kmene Danaů (Danajců).\n\nDanaos měl padesát dcer, Danaoven. Všechny se svým otcem prchaly do Řecka, protože jejich strýc Aigyptos je chtěl provdat za svých padesát synů.\n\nBáje vypráví, že když přistáli v Argu, poslal Danaos své dcery pro vodu, aby mohli obětovat bohům. Amymóné chtěla zabít jelena, minula a zasáhla Satyra, který ji napadl a obtěžoval. Dívka volala o pomoc a přispěchal sám bůh moří Poseidón, vrhl po Satyrovi trojzubec a zabil ho.\n\nKdyž potom dovolil, aby dívka trojzubec vytáhla ze země, vytryskl na tom místě silný pramen vody, který byl nazván jejím jménem.\n\nPoseidón získal lásku Amymóné, vzal si ji za manželku a zplodili spolu syna Nauplia, který později založil slavné přístavní město stejného jména.\n\n"}
{"id": "175509", "url": "https://cs.wikipedia.org/wiki?curid=175509", "title": "Melissandre Fuentesová", "text": "Melissandre Fuentesová\n\nMelissandre Fuentes ( 1. březen, 1988 Canillo) je krasobruslařka z Andorry.\n\n"}
{"id": "175516", "url": "https://cs.wikipedia.org/wiki?curid=175516", "title": "Ostrý (Moravskoslezské Beskydy)", "text": "Ostrý (Moravskoslezské Beskydy)\n\nOstrý je jedna z nejvyšších dominant východní části Moravskoslezských Beskyd. Horopisně se řadí do Lysohorské hornatiny, která je tvořena flyšovými pásmy a godulským pískovcem. Tvoří mohutnou rozsochu vybíhající z horského uzlu Kalužný směrem k severovýchodu, která tak vytváří dvě strmá údolí odvodňované horskými říčkami Tyrka a Kopytná.\nV roce 1935 byla na tomto vrcholu postavena turistická chata pod patronátem Německého turistického spolku. Chata tu stojí dodnes, dnes ji spravuje Klub českých turistů. Je částečně rekonstruovaná a vhodně zapadá do zdejší krajiny. Nenalezneme ji přímo na vrcholu, ale cca 1 km jižně od něj, na kótě 954 m. Okolí chaty je odlesněno a ve dnech s dobrou viditelností lze spatřit jak vrcholky blízké Malé Fatry, tak i nejvyšší hory Karpatského oblouku Vysoké Tatry.\n\nOstrý je vyhledávaným místem jak v létě, tak především i v zimě. K chatě vede spousta turistických značek. Nejkratší výstup je z podhorské obce Tyra – 3 km. Ostatní trasy se pohybují ve vzdálenostech okolo 5 – 7 km. 1. ledna každého roku se zde koná slavnostní Novoroční výstup.\nNa severním svahu se nachází národní přírodní rezervace Čerňavina.\nV zimě vede k chatě na Ostrém upravovaná lyžařská stopa.\n"}
{"id": "175518", "url": "https://cs.wikipedia.org/wiki?curid=175518", "title": "Albert a David Mayslesovi", "text": "Albert a David Mayslesovi\n\nAlbert Maysles (26. listopadu 1926, Boston – 5. března 2015) a David Maysles (1931 - 1987) byla bratrská dvojice amerických dokumentaristů. Jsou průkopníky režijního stylu direct cinema. Ten zachycuje skutečnost bez příkras a dodatečných zásahů (chybí hudba atd.). Mezi jejich nejslavnější filmy patří Meet Marlon Brando, Salesman, Primary či Gray Gardens. Albert byl i několikrát v České republice, naposledy v roce 2005 na Mezinárodním filmovém festivalu Academia Film Olomouc 2005.\n\n"}
{"id": "175519", "url": "https://cs.wikipedia.org/wiki?curid=175519", "title": "Šplhavnice", "text": "Šplhavnice\n\nŠplhavnice (\"Epipremnum\") je rod rostlin z čeledi áronovitých (\"Araceae\"). Zahrnuje asi 20 druhů mohutných lián, rozšířených v tropické Asii a Austrálii. Mladé formy šplhavnice zlaté s panašovanými listy se pěstují jako pokojové rostliny, často pod názvem potos nebo scindapsus.\n\nŠplhavnice jsou mohutné liány s dřevnatými, větvenými stonky kořenícími v zemi. Listy jsou střídavé, dvouřadě rozložené, dlouze řapíkaté, s celistvou nebo zpeřeně laločnatou čepelí. Výjimečně je čepel na ploše podél středního žebra drobně děrovaná. Žilnatina je zpeřená. Palicovitá květenství jsou podepřena opadavým toulcem vejčitého tvaru a jsou krátce stopkatá. Květy jsou oboupohlavné, někdy jsou nejspodnější květy v květenství samičí. Tyčinky jsou 4 a jsou volné. V semeníku je jediná komůrka, obsahující obvykle 2 (výjimečně více, až 8) vajíčka. Plody jsou drobné a obsahují 1 až 8 ledvinovitých hladkých semen.\n\nŠplhavnice mají dvě výrazně odlišné formy. Juvenilní forma má bylinný stonek a celkem malé listy, známé u pěstované formy šplhavnice zlaté. Dospělá forma je naproti tomu mohutná dřevnatá liána dosahující v případě šplhavnice skvrnité délky až 15 metrů a tloušťky stonku až 4 cm. Čepele listů jsou až 90 cm dlouhé, s až 60 cm dlouhým řapíkem. Dospělá forma se objevuje pouze u rostlin vysazených venku v tropických zemích, při pěstování v květináči zůstávají rostliny juvenilní.\n\nRod šplhavnice zahrnuje 20 druhů. Je rozšířen od severovýchodní Indie po japonské ostrovy Rjúkjú, Austrálii a Tichomořské ostrovy. Vyskytuje se též na Srí Lance. Největší areál rozšíření má šplhavnice skvrnitá (\"E. pinnatum\").\nŠplhavnice rostou ve vlhkých tropických deštných lesích, kde rostou jako vysoko šplhající hemiepifyty pnoucí se po stromech či skalách.\n\nTaxonomické zařazení šplhavnice zlaté má dlouhou historii. Poprvé byla popsána na základě sterilního juvenilního (nedospělého) materiálu v roce 1880 jako \"Pothos aureus\". Později byla rovněž na základě juvenilního materiálu v roce 1908 přeřazena do rodu \"Scindapsus\". Až v roce 1962 byly nalezeny první kvetoucí exempláře a podle znaků v semeníku mohl být tento druh zařazen do rodu \"Epipremnum\". Mezitím se v roce 1963 ocitl též v rodu \"Rhaphidophora\". V roce 1978 byly morfologické rozdíly mezi druhy \"Epipremnum pinnatum\" a \"E. aureum\" shledány ne dost podstatnými, oba druhy byly sloučeny do druhu \"E. pinnatum\" a druh \"E. aureum\" byl nadále veden jen jako kultivar, \"Epipremnum pinnatum\" 'Aureum'. V současné taxonomii jsou oba druhy uznávány jako samostatné.\n\nNavzdory tomu, že byla šplhavnice zařazena do rodu \"Epipremnum\" již v 60. letech 20. století, se stále udržuje starý název potos či scindapsus.\n\n\nMladé (juvenilní) formy šplhavnice zlaté (\"Epipremnum aureum\") jsou pěstovány jako nenáročné popínavé pokojové rostliny ozdobné listem. Jejich výhony mohou dosáhnout až několikametrové délky. Mají rády jasné rozptýlené světlo, snáší však dobře i horší světelné podmínky, prospívají dokonce i při umělém osvětlení, naopak v zimě snesou i přímé slunce. Zálivku vyžadují mírnou, v příliš mokrém prostředí hrozí poškození kořenů a opadání listů. Je vhodné je pěstovat v prostředí s vyšší vzdušnou vlhkostí. Teplota by neměla klesnout pod 10 °C.\nRozmnožují se vegetativně, řízky, jež je možno odebrat z kteréhokoli místa stonku, nejlepší jsou však řízky vrcholové.\n\nŠplhavnice zlatá i šplhavnice skvrnitá náležejí v některých oblastech tropů a subtropů k invazním druhům, např. na Floridě. Ve vhodném prostředí se rychle rozrůstají, dusí vegetaci včetně stromů a není snadné je vykořenit.\n\n\n \n"}
{"id": "175520", "url": "https://cs.wikipedia.org/wiki?curid=175520", "title": "Ford Prefect (postava)", "text": "Ford Prefect (postava)\n\nFord Prefect je fiktivní postavou, se kterou se lze setkat ve sci-fi \"Stopařův průvodce po Galaxii\". V knižní podobě tohoto sci-fi se s ním můžete setkat i v dalších dílech této trilogie, která má dohromady 5 dílů.\n\nTento mimozemšťan pochází z Betelgeuze 5 a jeho původní jméno je vyslovitelné pouze v obskurním betelgeuzském dialektu, který zanikl při Velkém hrungozhroucení gal., které smetlo veškeré staré Praxibetelské osady na Betelgeuze 7. Jediný, kdo záhadně přežil, byl jeho otec. Ovšem tato událost je opředena velice podivným a nevysvětlitelným tajemstvím. Otec se přestěhoval na Betelgeuze 5, kde se stal jeho otcem i strýčkem. Na počest vyhynulé rasy mu dal jméno v již zaniklém jazyce a zemřel kvůli tomu, že se jej jeho syn nikdy nenaučil vyslovit.\n\nJméno „Ford Prefect“ si vybral, když na patnáct let ztroskotal na Zemi. Ve svém životě se stává přítelem pozemšťana Arthura Denta a po demolici Země Vogony kvůli hyperprostorové dálnici se znovu setkává s bratrancem Zafodem Bílbroxem a jeho přítelkyní, pozemšťankou Trillian.\n\nSpolečně s těmito lidmi prožívá při cestách životem, vesmírem a vůbec různá dobrodružství.\n\nPřezdívka Forda Prefecta je Ix, jejíž překlad z jazyka Betelgeuze 5 znamená „chlapec, který neumí uspokojivě vysvětlit, co je to Hrung, ani proč si vybral ke zhroucení zrovna Betelgeuze sedm“.\n"}
{"id": "175522", "url": "https://cs.wikipedia.org/wiki?curid=175522", "title": "Bukkake", "text": "Bukkake\n\nBukkake (: ) je skupinová sexuální praktika, při níž několik mužů masturbuje a ejakuluje na tělo ženy (nebo muže), většinou na obličej a ústa, kde se semeno ponechá, zatímco další muži akt opakují. V klasickém případě nedochází ke styku mezi tělem muže a ženy (muže).\n\nTeorie o historickém původu bukkake se liší, ale jedna z nich je, že jeho popularitu způsobily japonské společnosti vyrábějící pornografické filmy v první polovině 70. let 20. století. Předpokládá se, že důležitou roli hrála předepsaná cenzura při zobrazování genitálií. (Musely být překryty pixelovou mozaikou.) Režiséři kvůli tomu nemohli zobrazovat detail soulože a potřebovali nový, vizuálně přitažlivý způsob zobrazení sexu, který uspokojí publikum a neporuší japonské právo. Semeno nemuselo být cenzurováno, což bylo využito jako zadní vrátka k zobrazení tvrdších sexuálních scén.\n\nPojem „Bukkake“ pak rozšířil ve Spojených státech Howard Stern, když v rozhlasové talk show jmenoval webovou stránku Bukkake.com. Když rozhlasoví manažeři začali toto slovo cenzurovat, vznikla kontroverze o jeho významu, což logicky vedlo k většímu zájmu. Termínem do jisté míry nahrazující slovo bukkake se v americkém prostředí stala zkratka COHF („cum on her face“), který označuje pornografický žánr, na kterém je znázorněna primárně žena v závěrečné části skupinového sexuálního aktu, jejíž tvář je pokryta semenem většího množství mužů.\n\nFenomén bukkake se dnes (zřejmě vlivem emancipace žen) na internetu objevuje i v opačné roli, tedy několik žen s mokrým orgasmem se buď najednou, nebo postupně jedna po druhé vyvrcholí na obličej jednoho muže (v lesbické pornografii ženy).\n\n"}
{"id": "175523", "url": "https://cs.wikipedia.org/wiki?curid=175523", "title": "Session", "text": "Session\n\nSession (v překladu \"relace\", méně častěji \"sezení\" nebo \"seance\") v informatice představuje permanentní síťové spojení mezi klientem a serverem, zahrnující výměnu paketů.\n\nU protokolů jako je telnet nebo FTP session odpovídá spojení na úrovní nižšího protokolu TCP. V případě použití protokolů které žádnou podporu pro sessions nemají (UDP), nebo kde spojení typicky trvají velmi krátkou dobu (HTTP), jsou session udržovány přímo aplikačním programem, a k tomu nutné informace jsou vkládány do přenášených dat.\n\nSession v protokolu HTTP dává webovému serveru možnost uložit si libovolné (většinou však ne příliš obsáhlé) informace o uživatelích, kteří k němu přistupují, a to o každém zvlášť. Protokol HTTP ze svého principu (a způsobu komunikace stylem požadavek–odpověď) postrádá kontext o jednotlivých klientech, a právě session ho webovým aplikacím dokáže dát.\n\nSession je v HTTP předáváno dvěma nejrozšířenějšími způsoby:\n\nTo, jakým způsobem se session bude přenášet a pod jakým názvem, nastavuje webový server (například u Apache se název session ukládá v konfiguraci pod proměnnou nastavení session.name; použití cookies pak nastavují proměnné session.use_cookies a session.use_only_cookies popř. session.cookie_httponly, maximální délka platnosti se nastaví v proměnné session.gc_maxlifetime, která je implicitně 1440 sekund – tzn. pokud uživatel k webovému místu nepřistoupí do 24 minut od posledního požadavku, session ztrácí).\nNevýhodou přenosu přes cookies je to, že některé archaické internetové prohlížeče je nepodporují (těch je ovšem mizivé procento) a ty soudobé dovolují cookies vypnout (opět, podíl uživatelů s vypnutými cookies je zanedbatelný). Jinou potenciální nevýhodou může být to, že pokud by potenciální útočník získal přístup k adresáři na serveru, do kterého se cookies ukládají, dostal by se i k session. Výhodou je to, že se nepřenáší v těle požadavku, nikolik jeho URL.\n\nNaopak, session v URL danou adresu znepřehledňují, činí ji příliš dlouhou, nezapamatovatelnou a působí proti principům SEO (mohou dokonce „rozmělňovat“ odkazovatelnost toho kterého odkazu). Při práci s aplikací s tímto způsobem předávání se jednotlivá session navíc ukládají i do historie prohlížeče a záložek. Je-li například (proti bezpečnostním zásadám) hodnota session generovaná na základě přístupových údajů uživatele, může se k nim útočník dostat snadněji než v případě ukládání do cookies. Některé webové aplikace (např. phpMyAdmin) proto při přihlašování vyžadují možnost ukládat cookies.\n\nTypickým příkladem je použití HTTP cookie k uložení jednoznačného identifikátoru (pojmenovaného SESSIONID, SESSID, SID apod., jehož hodnota je při startu session náhodně vygenerována). Podle takto uloženého HTTP cookie pak server ve své paměti najde potřebné informace, například o přihlášeném uživateli, jeho úrovni přístupu a podobně. Podstatné je, že samotná data se již nepřenášejí (ani v URL, ani v samotném požadavku).\n\nPokud se klient může připojit k libovolnému serveru z clusteru, je třeba mezi jednotlivými servery informace o sessions buď sdílet, nebo zajistit, že se stejný klient vždy připojí ke stejnému uzlu. V opačném případě by se klient mohl spojit se serverem, který o zahájené session neví, a tak přijít o přihlášení, stav nákupního košíku a podobně.\n\nV interakci člověk-počítač se správou relací rozumí proces sledování aktivity uživatele napříč relacemi v interakci s počítačem. Typické úlohy na správu relací v desktopovém prostředí obsahují informace o tom, které aplikace jsou spuštěny a které dokumenty jimi byly využity tak, že stejný stav může být obnoven, když se uživatel odhlásí a později přihlásí. Pro webové stránky může správa relací zahrnovat potřebu se znovu přihlásit pokud vyprší platnost relace (tj. uplynula určitá lhůta bez aktivity uživatele). Používá se také k ukládání informací na straně serveru mezi HTTP požadavky.\n\nDesktop session manager je program, který umožňuje uložit a obnovit relaci plochy. Relací plochy se rozumí všechna spuštěná okna a jejich aktuální obsah. Správa relací v Linux systémech se zajišťuje pomocí X session manageru. V systémech Microsoft Windows není zahrnutý žádný správce relací přímo do systému, ale správa může být poskytována pomocí aplikací třetích stran jako je twinsplay.\n\nSpráva relací je užitečná zejména ve webovém prohlížeči, kde je uživateli umožněno uložit veškeré otevřené stránky a nastavení, které může později obnovit. Pokud dojde k pádu systému nebo aplikace, stránky a nastavení mohou být obnoveny při dalším spuštění, což pomáhá při zotavení. Google Chrome, OmniWeb a Opera jsou příklady webových prohlížečů, které podporují správu relací. Další moderní prohlížeče jako je Mozilla Firefox podporují správu relací pomocí pluginů třetích stran nebo rozšíření. Správa relací je často řízena prostřednictvím cookies.\n\nHTTP je statický: uživatelský počítač, na kterém je spuštěn webový prohlížeč, musí navázat nové síťové TCP připojení k webovému serveru s každým novým HTTP GET nebo POST požadavkem. Webový server proto nemůže udržovat TCP síťové připojení déle, než je doba jedné HTTP GET nebo POST operace. Správa relací je technika používaná webovými vývojáři k vytvoření statického HTTP protokolu podporující stav relace. Například jakmile je uživatel ověřen na webovém serveru, další uživatelův HTTP požadavek nepožádá znovu uživatele o přihlašovací jméno a heslo.\n\nInformace obsažená v relaci je uložena na webovém serveru pomocí ID relace, které je generované jako výsledek prvního požadavku uživatele (webového prohlížeče). Uchovávání údajů v ID relace (uživatelské jméno, číslo účtu, atd.) na webovém serveru se provádí pomocí různých technik včetně využití lokální paměti a prostých databázových souborů.\n\nV situacích, kde více webových serverů zároveň musí znát stav relace (jak je typické v prostředí clusteru), musí být informace o relaci sdíleny mezi uzly clusteru, které využívají software webového serveru. Mezi metody pro sdílení stavu relace mezi uzly clusteru patří:\n\n\nZ hlediska skriptovacích jazyků pro programování intranetových/internetových aplikací, session představuje množinu proměnných (někde přístupnou přes sadu funkcí, jinde přes globální proměnnou), které dovolují uchovávat hodnoty, které jim byly nastaveny, po dobu připojení (tj. se znovunačtením stránky se neztratí).\n\nNapříklad, v jazycích ASP a ASP.NET jsou přístupné automaticky jako jednotlivé prvky pole codice_1, v PHP pak pod tzv. superglobálním polem codice_2. V obou příkladech lze do session ukládat „jednoduché“ typy (celá čísla, racionální čísla, řetězce, null) i z nich složená pole (teoreticky libovolné složitosti). Hodnoty se ukládají tzv. serializované (převedené na řetězec podle formátu, ze kterého jej lze zpětně načíst (přibližně jako třeba JSON)).\n\nZabezpečení session funguje na tom principu, že přístup k proměnným konkrétního uživatele je možný přes jeho identifikátor v podobě dostatečně dlouhého, náhodně generovaného, a tedy neuhádnutelného klíče. Druhé specifikum je to, že session má poměrně krátkou dobu platnosti (implicitně bývá 24 minut, není-li nastaveno jinak). Samotné použití session ovšem automaticky nezaručuje, že se k datům pomocí nich uložených dostane pouze uživatel, jemuž jsou určeny. Webové aplikace – pokud session využívají – by současně s ním měly zavést konkrétní principy, které riziko zneužití session minimalizují.\n\nNásledující metody umožňují útočníkovi získat přístup k session své oběti. Některé z nich využívají sociální inženýrství. Všechny jsou možné, pokud je cílová webová aplikace proti těmto metodám nezabezpečená. Obecně se nazývají session hijacking.\n\n\n\n"}
{"id": "175525", "url": "https://cs.wikipedia.org/wiki?curid=175525", "title": "Gazpacho", "text": "Gazpacho\n\nGazpacho [] je španělská zeleninová polévka, podávaná za studena – nejlépe vychlazená, původem z Andalusie. Po objevení Ameriky v roce 1492 se základní suroviny, rajčata a papriky, dostaly do Evropy. \n\nGazpacho je pro svou osvěžující chuť populární zejména v teplých oblastech a během léta.\nExistuje mnoho receptů na přípravu polévky i více způsobů její přípravy. \n\nZákladem polévky gazpacho je mixovaná zelenina, ve většině receptů hlavně rajčata. K přípravě je potřeba těchto surovin:\n\nV epizodě britského seriálu Červený trpaslík \"Já na druhou\" byla polévka gazpacho (respektive fakt, že se podává studená) příčinou společenského znemožnění jedné z postav – Arnolda Rimmera. Příhoda se Rimmerovi stala 25. listopadu. Toto datum se později stalo mezinárodním dnem polévky gazpacho.\n\n"}
{"id": "175535", "url": "https://cs.wikipedia.org/wiki?curid=175535", "title": "Dalibor z Kozojed", "text": "Dalibor z Kozojed\n\nDalibor z Kozojed († 13. březen 1498, Praha), byl český šlechtic a rytíř.\n\nDalibor z Kozojed byl mladý vladyka ze starobylého rodu, jehož pradědeček (rovněž Dalibor) statečně bojoval po boku krále Jana Lucemburského v bitvě u Kresčaku. Daliborův otec Aleš působil jako purkrabí na vodním hradu v Budyni a na tvrzi ve Mšeném, které patřily Janu Zajícovi z Házmburku. Pan Aleš koupil statek v Mnetěši u Řípu, na kterém žil s manželkou a syny Daliborem a mladším Janem neboli Ješkem.\n\nRostoucí dluhy obyvatelstva a špatná situace poddaných v době husitství přinesly další a další nepokoje. Jedno z nejvýznamnějších povstání poddaných proti robotním povinnostem proběhlo roku 1496 na panství Adama Ploskovského z Drahonic na Litoměřicku. Poddaní si na něm vymohli propuštění z robotních povinnosti tak, že přemohli pánovu tvrz a přestože se sveřepě bránil, zranili ho a zajali, takže, aby si život uchránil, slíbil jim na svou čest a víru, že je propustí z poddanství. Vzbouřenci se poté „dobrovolně uchýlili pod ochranu“ Dalibora z Kozojed, který byl v jistém smyslu sousedem Adama Ploskovského.\n\nDalibor nebyl žádným mírným ochráncem utlačovaných. V Deskách zemských v registrech soudu komorního jsou zapsány přesvědčivé důkazy toho, že ještě před svým uvězněním na Pražském hradě byl za svou nepoctivost dvakrát popohnán před soud, a to 14. října 1490, kdy jej žaloval jeho otec, že si z rodového majetku přivlastnil víc, než mu náleželo. Soud dal otci Alešovi za pravdu a Daliborovi nařídil, aby svému mladšímu bratrovi Janovi (nebo Ješkovi), předal díl, který mu nepatřil (koně, krávy, svině, obilí a jiné svršky). To Dalibor nesplnil, takže jej na soud poslal bratr Jan dne 13. listopadu téhož roku a Dalibor prohrál.\n\nDalibor využil vzpouru poddaných k tomu, aby si přivlastnil majetek Adama Ploskovského. V létě roku 1497 potom zemský soud nalezl za právo, že ten, kdo příjme pod ochranu vzbouřené poddané, má být popraven, majetek a poddaní takto získaní mají být vráceni původnímu pánu. Tento nález se stal pro příště důležitým podkladem pro řešení deliktů vzpoury proti vrchnosti a dnes je známý jako Daliborův nález, protože kvůli němu byl Dalibor uvězněn v známé Daliborce a 13. března 1498 odsouzen k smrti a ke ztrátě šlechtického titulu a nejspíš téhož dne na plácku mezi budovou purkrabství a Černou věží popraven. Byl rytířského stavu, proto nebyl oběšen, ale kat mu srazil hlavu.\n\nDaliborův případ se stal v českých zemích velmi známý, a to nejen díky průlomovému nálezu mezi právníky, ale i mezi prostým lidem, zejména mezi kterými postupně vznikaly o Daliborovi dokonce pověsti, nejznámější je, že „nouze naučila Dalibora housti“ a její obměny. Známé zpracování podal Jan František Beckovský a poté velmi obdobně Alois Jirásek ve \"Starých pověstech českých\", který Dalibora zachytil jako obránce chudých, prvního vězně v Daliborce, houslistu-samouka, který se živil pomocí košíku spouštěného z okna, kam mu přispívali dojatí měšťané za jeho hudební produkci. Na námět legend o Daliborovi vznikla opera \"Dalibor\" od Bedřicha Smetany.\n\nJiný výklad pověsti pochází od Josefa Svátka, který se domníval, že housle bylo ve své době označení pro skřipec a Dalibor byl pomocí něho vyslýchán. Tento výklad není pravděpodobný, protože ani kruté středověké právo by u bezúhonných osob, natož potom šlechticů v podobných případech jako byl Daliborův nejspíše nepřistupovalo k užití útrpného práva (delikt byl jasný).\n\n\n"}
{"id": "175538", "url": "https://cs.wikipedia.org/wiki?curid=175538", "title": "Kavaja", "text": "Kavaja\n\nKavaja ( též \"Kavajë\", \"Cavaia\") je město na západě Albánie a centrum okresu Kavaja v kraji Tirana. Žije zde 28 200 obyvatel. Nachází se na souřadnicích .\n\nMěsto bylo založeno roku 1595 pod jménem \"Kavalje\". Bylo to první město v Albánii, kde začala revoluce proti komunismu.\n\nKavaja se nachází 8 m nad hladinou moře a má pobřeží o délce přibližně 37 km s hlavní pláží „Golem“.\n\n"}
{"id": "175545", "url": "https://cs.wikipedia.org/wiki?curid=175545", "title": "Strach", "text": "Strach\n\nStrach je emoce, vznikající jako reakce na hrozící nebezpečí. Doprovázejí ho neurovegetativní projevy, zpravidla zblednutí, chvění, zrychlené dýchání, bušení srdce, zvýšení krevního tlaku, někdy husí kůže. Jde o normální reakci na skutečné nebezpečí nebo ohrožení, která má jedince připravit na útěk, únik nebo obranu. Strach motivuje k vyhnutí se nebezpečí nebo k útěku před ním. Kde to není možné, tam se často strach mění na agresi.\n\nStrach rozlišujeme na atavistický, který je vrozený (strach z bouře, ze tmy, z některých zvířat) a naučený (strach ze stáří, osamělosti, ztráty zaměstnání atd.).\n\nStrach může mít různé stupně podle intenzity:\n\nStrach je třeba odlišovat od úzkosti, která má zpravidla delší trvání a nemá jasné zacílení – člověk trpící úzkostí nedokáže přesně vyjádřit, čeho se bojí. Zvláštní formou strachu je tréma, strach z neúspěchu a veřejného ponížení.\n\nStrach jako emoce je velmi snadno přenosný, například při požáru ve velkém zalidněném prostoru se strach rychle rozšíří i na další lidi a vypukne panika. Lidé pak často prchají, aniž by věděli, před čím. Strach také podporuje sugestibilitu, člověka, který má strach, snadno oklamou jeho smysly, takže věří, že vidí nebo slyší něco hrůzného – rčení říká, že \"strach má velké oči\". Právě sugestibilita strachu je jedním z hlavních kořenů vzniku různých pověstí, strašidelných příběhů, historek o zjevení apod.\n\nExistují také chorobné formy strachu – nepotlačitelný strach z konkrétních předmětů a situací se označuje jako fobie (klaustrofobie – strach z malých uzavřených prostor, arachnofobie – strach z pavouků atd.).\n\nStrach se vyvíjí s věkem, od jednoduchých úlekových reakcí kojence, k reakcím na složitější situace (neznámé prostředí, nečekaný smyslový podnět). Strach se postupně mění s prožitými zkušenostmi a více se váže na představivost.\n\nPřestože strach se původně vyvinul jako negativní, varující emoce, pro mnohé lidi jsou určité formy strachu příjemné a často si jej úmyslně vyvolávají – sledováním, čtením či vyprávěním hrůzostrašných příběhů (hororů), ale také provozováním tzv. extrémních sportů.\n\nNěkteré pohádky vyprávějí o lidech, kteří neznají strach, nejznámější je \"Nebojsa\" a \"Jak se Franta naučil bát\".\n\nV politickém boji bývá strach využíván k manipulaci s voliči. \n\n\n\n"}
{"id": "175548", "url": "https://cs.wikipedia.org/wiki?curid=175548", "title": "Marek Holý", "text": "Marek Holý\n\nMarek Holý (* 7. listopadu 1979 Brno) je český herec a dabér.\n\nVystudoval brněnskou konzervatoř. Před studiem JAMU dal přednost angažmá v Národním divadle moravskoslezském v Ostravě. Jeho cesta pokračovala do Prahy, kde působil několik let v Divadle Na Fidlovačce. Od sezóny 2012/2013 je členem hereckého souboru Divadla na Vinohradech.\n\nJe držitelem Ceny Thálie 2013 v oboru opereta, muzikál za titulní roli v muzikálu Zorro uváděného v Divadle Hybernia.\n\n\n\n\nDivadlo Milénium, \"CATS\" – Rambajz-tágo\n\nV televizi ho mohli diváci zhlédnout v pohádkách \"Sedmero krkavců\" (1993) a \"Kočičí princezna\" (2005). Objevil se i v seriálu České televize Četníci z Luhačovic, kde si zahrál strážmistra Hynka Polívku (2017).\n\n\nMarek Holý je také interpretem audioknih \"Pod znakem orla\" od Simona Scarrowa (Audiotéka, září 2016) a Duna od Franka Herberta. Dále je interpretem audioknihy \"Hora mezi námi\" od Charlese Martina (Motto, listopad 2018) \n\n"}
{"id": "175549", "url": "https://cs.wikipedia.org/wiki?curid=175549", "title": "Jelec jesen", "text": "Jelec jesen\n\nJelec jesen (\"Leuciscus idus\"; L., 1758) je druh kaprovitých ryb vyskytující se v Česku. V minulosti zde jeho početnost klesala v důsledku vysokého industriálního znečištění vod. V současnosti se začíná opět rozšiřovat do dřívějších lokalit. Řadí se do třídy Actinopterygii - paprskoploutví » řád Cypriniformes - máloostní »  čeleď Cyprinidae - kaprovití »  rod Leuciscus – jelec .\n\nDospělí jedinci mají průměrnou velikost těla okolo 40-50 cm. Maximální velikost byla okolo 60 cm. Hmotnost se pohybuje kolem 2 kg . Barva těla je světlá a může mít nazlátlou barvu, která přechází až na hlavu a skřele. Hřbet je u dospělců tmavý a může být namodralý nebo našedivělý. Břicho je světlé nebo stříbrné. Břišní ploutve jsou postaveny v abdominální krajině. Tvar ploutví je lehce zašpičatělí. Hřbetní a řitní ploutev jsou prohnuté směrem dovnitř. Řitní ploutev je vykrojená. Jelec jesen má prsní, břišní a řitní ploutev načervenalou. Hřbetní a ocasová ploutev je tmavá. Tělo je pokryto malými šupinami.\n\nByly zaznamenány variace zbarvení jesena. Divoká forma má na hřbetní a zadní straně šedavě olivou barvu, na bocích stříbrnou, břicho je pokryto stříbrnou až bílou barvou a řitní, prsní a břišní ploutve jsou načervenalé. Okrasní jedinci mají oranžový až zlatavý hřbet, stříbřitě oranžové boky, břicho a jasně oranžový ocas a hřbetní ploutev.\n\nJelec jesen má výrazně zašpičatělou hlavu, drobné oči a velké ústa s požerákovými zuby.\n\nJesen je dobře rozpoznatelný svými oranžovými zabarvenými ploutvemi, ale je možné zaměnit ho s jelcem tlouštěm (\"Squalius cephalus\" Linnaeus, 1758). Jesen má protáhlejší a spíše plošší tělo a drobnější šupiny, než je tomu u tlouště. Jesen má tmavší hřbetní ploutev než tloušť .\n\nJelec jesen byl dovezen do Spojeného království v roce 1874 jako zlatá okrasná ryba, která se chovala v jezerech. Poté byl představen do Nizozemska a Německa. Ze Spojeného království byl během let 1980 introdukován do Ameriky a Nového Zélandu. V průběhu těchto let byl na mnoha místech objeven ve volné přírodě . Pravděpodobně bude více rozšířený, než se uvádí. Jesen je nativní pouze v Asii. Do Severní Ameriky, na Nový Zéland a v Evropě do Německa, Norska, Švýcarska a Velké Británie byl introdukovaný.\n\nČastým habitatem jsou střední a velké řeky, které se nacházejí v nížinách a řeky bohaté na živiny´. Preferují hluboké, chladné a čisté vody . Jesen je schopný tolerovat vyšší úroveň slanosti než jiné ryby a jsou schopni žít i v brakických vodách. Dospělí jedinci žijí samotářky, zatímco juvenilní ryby dávají přednost hejnům..\n\nPotrava se skládá ze živočišné a rostlinné složky. Jeseni se živí různými suchozemskými a vodními organismy jako je planktonem a loví u dna. Dospělí jedinci preferují převážně lov ryb a larvy a juvenilní jedinci spíše rostlinou potravu .  \n\nK prvnímu tření dochází okolo 5 až 6 let. K reprodukci dochází v březnu až dubnu a dochází k migraci za ideální teplotou, protože je tření závislé na teplotě okolní vody. Ideální teplota je okolo 10 °C. U samic dochází ke tření pouze jednou za sezónu. K reprodukci dochází tak, že dospělá samice přilepí jikry na kamenité dno nebo na rostlinný materiál, poté dochází k oplodnění jiker samci. Během reprodukčního období mají samci na hlavě, po těle a na prsních ploutvích třecí vyrážku.\n\nOkrasný druh je často viděn v zahradních jezírkách. Pro sportovní rybáře je tento úlovek spíše neobvyklý . V České republice je tento druh chován v zajetí. Jesen byl také experimentálně chován s kaprem obecným (\"Cyprinus carpio\" Linnaeus, 1758). Kapr obecný po sdílení nádrží, byl více odvážný a méně stresován a začal využívat mělké části rybníku. Společné chování těchto dvou druhů ryb, by mohlo napomoct vyšším komerčním výdělkům, díky nižší stresové zátěží kaprů a využití celé oblasti rybníků. V chovu okrasných kaprů by spojené nádrže mohly vést k vyšší viditelnosti. Jeseni jsou také využívání jako biondikátoři znečištěných vod pro hodnocení povrchových vod.\n\nŽádná známá rizika, která by mohla tento druh přivodit jiným organismům nebyla zaznamenána. Množství jedinců ve volné přírodě není znám, ale tento druh není nijak ohrožený . V některých evropských zemí například v České republice není nijak významně ohrožen. V Polsku byl zaznamenán klesající fenomén kvůli zhoršujícím se podmínkám v důsledku znečištění vod.\n\nV rámci vyhlášky 395/1992 Sb. je jelec jesen veden jako chráněný druh, který by se po ulovení měl vypustit zpět do vody. Neplatí v revírech s výjimkou.\n\n"}
{"id": "175552", "url": "https://cs.wikipedia.org/wiki?curid=175552", "title": "Prefektura Tottori", "text": "Prefektura Tottori\n\nPrefektura Tottori (: 鳥取県, \"Tottori-ken\") je jednou ze 47 prefektur Japonska. Nachází se v regionu Čúgoku na ostrově Honšú. Hlavním městem je Tottori. Je to prefektura s \"nejmenším počtem obyvatel\".\n\nPrefektura má rozlohu 3 507,21 km² a k 1. dubna 2007 měla 600 209 obyvatel.\n\nV prefektuře Tottori leží 4 velká města (市, ši):\n\nHospodářství prefektury je silně závislé na zemědělství a rybolovu. Po celém Japonsku jsou proslulé zdejší hrušky naši.\n\nV prefektuře se nacházejí písečné duny (鳥取砂丘; \"tottori-sakjú\"), které tvoří jedinou japonskou poušť.\n\n"}
{"id": "175558", "url": "https://cs.wikipedia.org/wiki?curid=175558", "title": "Anton Drexler", "text": "Anton Drexler\n\nAnton Drexler (13. června 1884, Mnichov – 24. února 1942, Mnichov) byl německý politik, předseda dělnické (DAP) a později nacistické strany NSDAP.\n\nNarodil se v Mnichově. Vyučil se zámečníkem. Byl členem Vlastenecké strany během 1.sv války. Byl neúspěšným básníkem a jedním z vlasteneckých (völkisch) agitátorů. Společně s novinářem Karlem Harrerem, Gottfriedem Federem a Ditrichem Eckhartem založil v Mnichově v roce 1919 Německou dělnickou stranu (DAP).\n\nNa shromáždění této malé strany v jedné z mnichovských pivnic v září roku 1919 se dostavil tehdy neznámý Adolf Hitler. Hlavním řečníkem před několika málo členy strany byl Gottfried Feder; poté, co domluvil, navrhl nějaký profesor, jehož jméno je dávno zapomenuto, aby se Bavorsko odpojilo od Pruska a vytvořilo nový státní útvar s Rakouskem. V tu chvíli se Hitler vymrštil a prudce zaútočil na onoho řečníka. Jeho projev natolik všechny zaskočil a zaujal, že na odchodu mu Drexler vtisknul do dlaně malou brožurku. Jmenovala se „Mé politické probuzení“ a jak Hitler sám říkal, názory této strany odpovídaly jeho vlastním. Později ten den dostal pohlednici, na které mu Drexler nabízel členství ve straně. Po krátkém váhání Hitler nabídku přijal a vstoupil do DAP.\n\nV roce 1920 Drexler na příkaz Hitlera přejmenoval stranu na Nacionálněsocialistickou dělnickou stranu Německa (NSDAP).\n\nV roce 1921 se Hitler s plným zápalem a nezdolnou energií pustil do organizace celé strany. Začal zdokonalovat propagandu strany, organizoval přednášky, na kterých pronášel proslovy. Svou energií a organizačními schopnostmi přitáhl do strany mnoho příznivců a ta se začala rozrůstat. Brzy zastínil Drexlera a stal se neoddiskutovatelným vůdcem strany. V létě téhož roku odjel do Berlína, aby se zúčastnil setkání nacionalistických stran ze severního Německa. Tohoto okamžiku Drexler využil k tomu, aby se Hitlera zbavil. Společně s ostatními členy předsednictva strany sepsal a nechal zveřejnit pamflet o Hitlerovi, ve kterém jej obviňuje z neukojitelné touhy po moci a zároveň z toho, že Hitler je Žid. Tím se chtěl zbavit Hitlera a zároveň se spojit s další socialistickou stranou. Hitler okamžitě učinil protiakci a Drexlera zažaloval pro pomluvu. Spor vyhrál a Drexler musel na několika veřejných mítincích svá tvrzení odvolat. Hitler vyhrožoval odchodem ze strany. Vedení strany si uvědomilo, že bez jeho schopností strana ničeho nedosáhne, a proto celé odstoupilo. Drexler získal čistě symbolickou pozici prezidenta strany a v roce 1923 ji opustil.\n\nDrexler byl také členem vlivného nacionálního (völkisch) klubu Thule-Gesellschaft. Jeho členství v NSDAP skončilo zákazem strany po nevydařeném pivním puči v roce 1923, kterého se již neúčastnil. Později byl zvolen do bavorského zemského parlamentu za jinou stranu a zde se stal viceprezidentem až do roku 1928. Po znovuobnovení NSDAP již do ní nevstoupil. Ke straně se opět připojil v roce 1933 po nástupu Hitlera k moci, ale to už byl pouze využíván k propagandistickým účelům. Zemřel v roce 1942 zcela zapomenut.\n"}
{"id": "175560", "url": "https://cs.wikipedia.org/wiki?curid=175560", "title": "Jelec proudník", "text": "Jelec proudník\n\nJelec proudník (\"Leuciscus leuciscus\"; L., 1758) je druh kaprovitých ryb vyskytující se v Česku. Tato ryba obývá především toky bohaté na kyslík. V Česku původní druh vlivem znečištění z řady míst zcela vymizel.\n\nTělo je podlouhlé, poměrně nízké, válcovité. Boky jsou stříbřité, oko nažloutlé, ploutve šedivé, případně lehce načervenalé. Dorůstá délky 40 cm při hmotnosti 1 kg. Dožívá se až 13 let.\n\nObývá především lipanové pásmo. Vyskytuje v téměř v celé Evropě.\n\nProudník přijímá drobnější potravu než ostatní jelcové. Hlavní část jeho stravy tvoří larvy hmyzu na dně a hmyz spadlý na hladinu.\n\nTření probíhá v období od dubna do května. Samice klade 2 000 až 20 000 lepkavých jiker na štěrk a kameny ve velmi proudné vodě. Pohlavně dospívá ve věku 2 let.\n\n"}
{"id": "175562", "url": "https://cs.wikipedia.org/wiki?curid=175562", "title": "Mistrovství světa ve skeletonu 2007", "text": "Mistrovství světa ve skeletonu 2007\n\nMistrovství světa ve skeletonu 2007 se uskutečnilo od 25. ledna do 28. ledna 2007 ve švýcarském zimní středisku Svatý Mořic. Mistry se stali Švýcar Gregor Stähli a američanka Noelle Pikus-Pace.\n"}
{"id": "175563", "url": "https://cs.wikipedia.org/wiki?curid=175563", "title": "Karosa ŠL 11", "text": "Karosa ŠL 11\n\nKarosa ŠL 11 je model linkového autobusu vyráběného národním podnikem Karosa v letech 1970 až 1981. Vůz ŠL 11 byl nástupcem linkové meziměstské verze autobusu 706 RTO – Škoda 706 RTO CAR, ve výrobě pak byl nahrazen typem Karosa C 734.\n\nKarosa ŠL 11 (Škoda linkový – označení Škoda pochází od výrobce motorů pro celou řadu Š od Karosy, číslice 11 označuje délku vozidla) je standardní dvounápravový autobus, který konstrukčně vychází z městského provedení ŠM 11. Vůz má samonosnou karoserii panelové konstrukce a motor umístěný mezi nápravami pod vozovou skříní. Na rozdíl od „ešemky“ je vůz ŠL 11 pouze dvoudveřový (první dveře se nacházejí ještě před přední nápravou, zadní dveře jsou pak umístěny uprostřed bočnice, oboje trojkřídlé skládací dveře jsou ovládané pneumaticky řidičem) a mechanickou převodovkou. Sedadla pro cestující jsou umístěna v rozmístění 2+2 po celé délce vozu.\n\nOd roku 1972 byla vyráběna i varianta s ručně ovládanými dveřmi, která byla označena jako ŠL 11 Turist. Tyto vozy, jež měly druhé dveře umístěné až za zadní nápravou (stejně jako dálková verze Karosa ŠD 11), byly spíše než pro linkový provoz určeny pro zájezdy.\n\nPrvní autobus ŠL 11 byl vyroben již roku 1963, jednalo se ale pouze o funkční vzorek. Prototyp vznikl v roce 1966, pro různé závady ale nevyhověl zkouškám. O rok později byla vyrobena ověřovací série tří autobusů ŠL 11 s bočnicemi z vlnitého hliníkového plechu (sériové vozy měly bočnice hladké). Sériová výroba byla zahájena až roku 1970, tedy sedm let po vzniku prvního autobusu tohoto typu. Produkce byla zastavena v roce 1981 po vyrobení přibližně 14 100 vozů ŠL 11.\n\nAutobusy ŠL 11 byly primárně určeny pro podniky ČSAD, které je provozovaly na meziměstských a regionálních linkách po celém Československu. Menší počty vozů ale zakoupily i různé dopravní podniky, takže jezdily i na linkách MHD. Karosa ŠL 11 se tak objevila např. v Praze, Brně, Děčíně, Olomouci nebo Mariánských Lázních. Vozy tohoto typu byly většinou vyřazovány v 80. letech.\n\n\nSoukromé sbírky:\n\n"}
{"id": "175566", "url": "https://cs.wikipedia.org/wiki?curid=175566", "title": "Bratislavská regionálna koľajová spoločnosť", "text": "Bratislavská regionálna koľajová spoločnosť\n\nBratislavská regionálna koľajová spoločnosť, a.s. (VKM: BRKS) je slovenská společnost, která působila jako dopravce provozující osobní a nákladní železniční dopravu. Sídlem společnosti je Bratislava. Od února 2011 společnost neprovozuje vlakovou dopravu, neboť pro tuto činnost ztratila licenci. Od 14. září 2011 je společnost v konkursu.\n\nSpolečnost byla založena jako bezprostřední reakce na rozhodnutí firmy Železničná spoločnosť zastavit k 2. únoru 2003 provoz osobních vlaků na 24 slovenských tratích. BRKS vznikla dne 10. 4. 2003 zápisem do obchodního rejstříku a jejím úkolem mělo být obnovení provozu osobních vlaků na tratích Bratislavského samosprávného kraje, kde byl zastaven provoz.\n\nVlastnická struktura společnosti při svém vzniku byla následující:\n\nSpolečnost získala licenci pro provozování drážní dopravy 4. června 2003 a svůj první vlak vypravila 7. července 2003 na trati Zohor - Záhorská Ves. Od 2. září 2003 pak firma protáhla některé své spoje ze Zohoru až do Bratislavy.\n\nOd konce roku 2003 firma začala provozovat osobní vlaky i na trati Zohor - Rohožník, ale již v únoru 2004 jejich provoz ukončila. Zároveň ani nezačala provozovat plánované spoje na trati Bratislava - Trnava. Důvodem pro omezování aktivit BRKS v osobní dopravě bylo nedostatečná úhrada prokazatelné ztráty z provozování osobní dopravy ze strany regionálních orgánů.\n\nProvozování osobní dopravy se společnost věnovala jen rok, následně se soustředila na nákladní dopravu.\n\nProvoz nákladních vlaků ve vlastní režii zahájila společnost v srpnu 2004, kdy začala zajišťovat tranzitní přepravy cementu mezi hranicemi s Českem a Maďarskem. V dalších letech se aktivity společnosti rozšířily na vozbu ucelených vlaků po celém Slovensku. Mezi zákazníky dopravce patřily mj. společnosti PSA Peugeot Citroën, Kia Motors Slovakia, Slovnaft a Istrochem.\n\nV únoru 2011 společnost ztratila licenci, neboť dlouhodobě nehradila poplatky za použití dopravní cesty, trakční energie a dalších služeb provozovatele dráhy. Společnost zdůvodnila svoji platební neschopnost závazky plynoucími z někdejšího provozování osobní dopravy. Přepravy BRKS převzala společnost Bratislava Rail, která je s BRKS propojena (v představenstvech obou společností jsou stejné osoby: Roman Filistein, Ivan Kožehuba a Aneta Dhrif). Protože Bratislava Rail není držitelem licence, dopravu provozuje na licenci českého dopravce LOKO TRANS.\n\nV srpnu 2011 podaly Železnice Slovenskej republiky (ŽSR) návrh na vyhlášení konkursu na BRKS. Ke dni podání návrhu činil dluh BRKS vůči ŽSR 1,92 mil. EUR. Mezi další významné věřitele patřila Sociálna poisťovňa a některé zdravotní pojišťovny.\n\nBRKS nejdříve provozovala nákladní dopravu pouze v rámci Slovenska, takže mezinárodní vlaky předává v pohraničních přechodových stanicích jiným dopravcům. Jedná se přitom o dopravce státní (např. MÁV, ČD), tak soukromé (např. maďarský CER, české firmy Ostravská dopravní společnost, Unipetrol Doprava, polský PCC Rail).\n\nProvoz osobních vlaků společnost zahájila se starými motorovými vozy řady 830. Později začala používat také soupravy tažené lokomotivami řady 2143 (pronájem od ÖBB) nebo 740. Vlastnila také několik jednotek Plan U odkoupených od Nederlandse Spoorwegen, které však na Slovensku nikdy v provozu nebyly.\n\nNa své nákladní vlaky společnost nasazovala lokomotivy pronajaté od různých společností z Česka a Slovenska.\n\nOd Českých drah si pronajímala elektrické lokomotivy řady 230, v minulosti také lokomotivy řady 182. Park motorových lokomotiv pak byl tvořen především stroji řad 740, 742, 770, 771 pronajatých od různých firem. Od 23. června 2007 do 20. března 2008 měla společnost v pronájmu lokomotivu ER20-014 z lokpoolu Dispolok.\n\n"}
{"id": "175569", "url": "https://cs.wikipedia.org/wiki?curid=175569", "title": "Jižní Austrálie", "text": "Jižní Austrálie\n\nJižní Austrálie (\"South Australia\") je nejsušší stát Austrálie. K Jižní Austrálii náleží třetí největší ostrov kontinentu: Klokaní ostrov. Ke státu náleželo do 31. prosince 1910 také australské Severní teritorium. Sousedí se všemi kontinentálními státy Australského svazu – ze západu se Západní Austrálií, z východu s Victorií a Novým Jižním Walesem a ze severovýchodu s Queenslandem a se Severním teritoriem ze severu. Jejím hlavním městem je Adelaide.\n\nPobřeží Jižní Austrálie poprvé objevili Holanďané roku 1627. Podrobně zmapoval zdejší pobřeží v roce 1802 Angličan Matthew Flinders. První kolonii na jižním pobřeží založil kapitán Charles Sturt v roce 1830. Na rozdíl od sousední Victorie a Nového Jižního Walesu zde ale nikdy nebyly zřizovány trestanecké kolonie.\n\nVětšina obyvatel Jižní Austrálie žije v jejím hlavním městě a v úzkém pásu jihovýchodního pobřeží a v povodí řeky Murray. Jižní Austrálie tvoří necelých 8 % veškerého obyvatelstva Austrálie.\n\nPřevážnou část území tvoří mírně zvlněné pouště a polopouště a nevysoká pohoří. Nejvyšší bod je Mount Woodroffe (1435 m n.m.). Jihozápad státu pokrývá téměř neobydlená planina Nullarbor, ohraničená na jihu útesy na pobřezí Velkého australského zálivu. Na sever od zálivu až do Queenslandu se táhne široký pás solných jezer, jež jsou pozůstatkem druhohorního moře. Nejznámější z nich, Eyreovo jezero, je zároveň největším jezerem v Austrálii; naplňuje se však pouze v létě, po zbytek roku má podobu velké solné pláně. V jihovýchodní části země se nachází úrodný pruh země, známý chovem ovcí a dobytka, pěstováním obilí a také jako místo, kde dozrává většina australské produkce vinné révy.\n\nV jižní části státu panuje středomořské klima. Průměrná teplota v lednu je zde 29 °C, v červenci 15 °C. V létě mohou teploty v některých částech státu dosahovat 48 °C. Nejvyšší teplotní maximum ve státě i v celé Austrálii 50,7 °C bylo naměřeno 2, ledna 1960 v pouštní osadě Oodnadatta. Nejnižší naměřená teplota ve státě byla -8 °C. \n\nJižní Austrálie vytváří 15 % HDP celé Austrálie. Významný je zpracovatelský průmysl, především výroba aut, též farmaceutická výroba a IT technologie. Významný je také chov ovcí a v současnosti i vzrůstající produkce vína. Ve státě se nacházejí také významná ložiska uranu, mědi a zlata.\n\nStátem prochází řada pozemních komunikací, které spojují jeho metropoli Adelaide s ostatními regiony Austrálie. Na sever vede Stuartova dálnice do Darwinu, další významné silnice vedou do Melbourne a Sydney. Z Adelaide vychází transkontinentální železnice do Darwinu, která se v Port Augustě kříží s druhou transkontinentální železnicí Sydney–Perth. V jižní a jihovýchodní části země je poměrně hustá železniční síť. Významná je též letecká doprava včetně vnitrostátní.\n"}
{"id": "175571", "url": "https://cs.wikipedia.org/wiki?curid=175571", "title": "Divjaka", "text": "Divjaka\n\nDivjaka ( také Divjakë) je město, které se nachází v Albánii. Toto letovisko leží na okraji laguny Karavasta. Město leží v oblasti mokřadů, sezónně (od jara do podzimu) se v této oblasti vyskytuje velké množství komárů, ale i přesto je to hojně navštěvovaná oblast.\n"}
{"id": "175573", "url": "https://cs.wikipedia.org/wiki?curid=175573", "title": "Visací zámek", "text": "Visací zámek\n\nVisací zámek může znamenat:\n"}
{"id": "175574", "url": "https://cs.wikipedia.org/wiki?curid=175574", "title": "CER Rt.", "text": "CER Rt.\n\nCER Közép-Európai Vasúti Árufuvarozási, Kereskedelmi és Szolgáltató Zártkörűen Működő Részvénytársaság (česky „Středoevropská společnost pro nákladní železniční dopravu, obchod a služby, akciová společnost“) je maďarský dopravce, provozující nákladní železniční dopravu.\n\nSpolečnost, která byla založena 19. srpna 2004 sídlí v Budapešti, ale svůj provozní závod má v Püspökladány.\n\nPro provoz svých vlaků společnost využívá lokomotivy pronajaté od společností MÁV REC (společný podnik MÁV a LAC Holding) a MÁV-TRAKCIÓ (dceřiná společnost MÁV). Jejími hlavními partnery v mezinárodní dopravě jsou dopravci Bratislavská regionálna koľajová spoločnosť a Servtrans Invest.\n\n\n"}
{"id": "175577", "url": "https://cs.wikipedia.org/wiki?curid=175577", "title": "Dunajec", "text": "Dunajec\n\nDunajec je řeka v jižním Polsku. Od roku 1518 tvoří částečně státní hranici mezi měnícími se státními útvary. Od roku 1993 je to hranice \"Polska\" se Slovenskem a to v úseku od Lysé nad Dunajcem (Spišská Stará Ves) až po soutok s Lesnickým potokem. Poté pokračuje na svém toku \"Polskem\". Je to pravostranný přítok Visly. \"Dunajec\" je typickou horskou řekou s proměnlivým stavem průtoku vody. Patří mezi nejčistší řeky střední Evropy.\n\nDunajec vzniká soutokem řek Bílého a Černého Dunajce pod severními svahy Vysokých Tater nedaleko Nowého Targu.\n\nOd Nového Targu teče řeka východním směrem, zprava postupně přibírá na polském území Lesnici, Bialku a Kacwin (Osturniansky potok). U obce Debno ústí do nádrže \"Jezioro Czorsztynskie\", protéká rozhraním polské Spiše a severní Spiše. Územím Slovenska protéká v délce 17 km, tvoří slovensko-polskou hranici od Lysé nad Dunajcem po Lesnici. Od obce Lysá nad Dunajcem teče na krátkém úseku na východ, protéká severně od města Spišská Stará Ves, kde přibírá přítok \"Rieka\" zprava, vytváří velký meandr. U obce Majere se opět stáčí na východ a vytváří velký říční ostrov. Dále zprava přibírá Jordanec, obloukem se u obce Lechnica stáčí na sever a zprava přibírá \"Havku\".\n\nU obce Červený Kláštor zprava přitéká říčka Lipník a Dunajec se velkým meandrem zařezává do vápencového masivu bradel \"Tri koruny\", symbolu Pienin. Zde vytváří výraznou soutěsku zvanou Prielom Dunajca. Vzápětí se prudce stáčí na sever, vytváří další dva meandry. Teče kolem vrchu \"Holica\" (828,1 m n. m.). Zde pod bradly \"Sedm Mnichů\" je také tok Dunajce nejprudší. Po průtoku dalším meandrem přibírá zprava Lesnický potok a opouští území Slovenska směrem na sever k polské obci Kroscienko. V bradlovém pásmu v Polsku se stáčí na severozápad, ještě jednou se prodírá přes pásmo Gorcov do Nowosackej kotliny. V ní se spojuje se svým největším přítokem, řekou Poprad a po dalším čtyřicetikilometrovém úseku v Sandomežské kotlině se u obce Opatowiec vlévá do Visly.\n\n\n\"Dunajec\" protéká následujícími městy a vesnicemi:\n\nUž od pradávna byl Dunajec považován za důležitou dopravní cestu. Už v 2. století procházela přes Pieniny stezka řeckých a římských obchodníků za jantarem k Baltu. Tuto oblast tehdy obývali galští Keltové. Po nich přišli Germáni a Slované, kteří využívali Dunajec pro přepravu zboží a osob do oblasti Visly a k Baltickému moři. Tato cesta lemující Dunajec byla zrekonstruována v letech 1908 až 1917. Její novodobý název je \"Soľná cesta\".\n\nPolsko v roce 1997 postavilo na horním toku Dunajce vodní elektrárnu \"Czorsztyń\" a vyrovnávací nádrž \"Niedzica\". Elektrárna Czorstyń má 2 turbíny s instalovaným výkonem 90 MW, výšku hráze 56 m, šířku koruny hráze 404 metrů. Czorstynské „jezero“ má povrch 10,5 km², maximální hloubku 50 m. Elektrárna zabezpečuje mimo výroby elektrické energie i zlepšování průtoků pro plavbu vorů \"Prielomem Dunajca\" během sušších období.\n\nMístní turistickou atrakcí je plavení vorů (pltí) na řece. Plavba začíná na polské straně v obci \"Stromowce Wysne\", končí v městečku Kroscienko nad Dunajcem. Na slovenské straně je možné po Dunajci plout na voru z obce Majere nebo Červený Kláštor až do Lesnice. Zde plavba končí asi 200 metrů za ústím Lesnického potoka. Nedaleko je turistický hraniční přechod do Polska pro pěší a cykloturisty.\n\n\"Dunajec\" je splavný od soutoku \"Dunajců\" v \"Nowém Targu\" (min. doporučený vodočet v \"Nowém Targu\" pod skálou je 240 cm) až po ústí. Pod přehradou má většinou ustálený vodní stav (cca 30 m³/s). Až do \"Krosienka\" je podle stupnice obtížnosti řek stupeň „WW I+“, dále nižší „ZWC“ a „ZWA“. Vodácky zajímavý úsek je hlavně z \"Czorstyna\"/\"Lysé\" do \"Krosienka\"/\"Lesnice\".\n\n"}
{"id": "175578", "url": "https://cs.wikipedia.org/wiki?curid=175578", "title": "Ovčí vlna", "text": "Ovčí vlna\n\nOvčí vlna je textilní surovina ze srsti ovce domácí.\n\nČlánek pojednává o procesu získání spřadatelného vlákna ze srsti zvířat, vlastnostech a druzích materiálu a způsobech použití pro textilní výrobky. Příspěvek se netýká ani ostatních živočišných textilních vláken ani přízí na ruční pletení, kterým se někdy také říká vlna.\n\nOvce se dožívají 10–12 let za rok může každému zvířeti narůst nejméně 3 kg vlny, některá plemena dávají až 18 kilogramů. Vlna se stříhá jednou nebo dvakrát do roka (zručný střihač ostříhá přes 20 ovcí za hodinu). Ostřihaná vlna se ukládá jako celistvé rouno, jehož různé části se později zařazují do určitých kvalitativních tříd.\nSurová, \"potní\" \"vlna\" obsahuje v průměru jen méně než polovinu váhového množství spřadatelných vláken, 10–45 % je tuk a pot, 5–20 % jsou nečistoty, které se dostaly do srsti na pastvině, mimo toho mohou vlákna pojmout až 25 % vlhkosti. Tuk a pot se odstraňuje praním (získaný lanolin se dá použít v kosmetice) a rostlinné příměsi se karbonizují (karbonizace vlny) kyselinou sírovou (zuhelnatí).\n\nČisté vlákno sestává z keratinu, pigmentu a chemicky vázané vlhkosti. Z chemických prvků je 50 % zastoupen uhlík, s dalšími 40 % kyslík a dusík. Povrch vlákna je šupinovitý.\nZvláštní struktura řetězcové molekuly dává vláknu vynikající pružnost a ohebnost (\"E-modul\"). Vlna je proto téměř nemačkavá, ale tím také méně pevná než jiná textilní vlákna a za mokra ztrácí dalších 10–20 % pevnosti. Barvení dvou partií vlny na úplně stejný odstín je sotva možné. Výrobky z vlny se musí chránit proti molům. Vlna je podstatně dražší než běžná textilní vlákna. \n\nČíslo výpředu ´s udávalo počet přaden (po 560 yds) česané vlněné příze, která se dala maximálně vyrobit z 1 libry (453 g) vláken. Jemnosti běžně dodávaných vln se daly přibližně přepočítat: od 16 µm (= 90's) do 40 µm (= 36's), nebo jako (maximální) jemnost příze:\n\nod 90's = formula_1 = 9,84 tex do\n\n36's = formula_2 = 24,6 tex\nOznačování jemnosti vlny bradfordským systémem se stále ještě (v roce 2012) používá např. v některých asijských zemích. \n\n\nSUPER 90's jen vlákna jemnější než 19,25 µm\n\nSUPER 140's a 150's jemnější než 16,75 µm\n\nSUPER 240's a 250's jemnější než 11,75 µm atd. \n\n(viz příklad oblekové tkaniny na \"dolejším snímku vpravo\").\n\n\nPočátky chovu ovcí sahají podle nálezů v dnešním Turecku a Iráku do období před 11 tisíci lety.\n\nCelkový počet ovcí na zeměkouli ve 2 dekádě 21. století přesahuje 1 miliardu, převážná část se však chová na maso a mléko. Na chovu se podílí: Čína se 171 miliony, Austrálie se 103, patnáctka Evropské unie s 99 a země bývalého Sovětského svazu s 65 miliony. \n\nPlemena ovcí, od kterých se z části odvozují názvy vln, se (v odborné literatuře) rozdělují do 3 nebo 4 skupin:\n\n\nPrůměrná výtěžnost (podíl čistého vlákna na celkové stříži) přesahuje 50 %.\n\n\nU tzv. \"nížinných ovcí\" (Čína, Rusko, střední Evropa) jsou účel chovu, délka a tloušťka vlákna podobné jako u cheviotu.\n\nMerino 39 %, kříženecké 33 %, ostatní druhy ovcí 28 %. \n\nSvětová produkce potní vlny dosáhla v období 2014/15 cca 1,2 milionů tun. \nTři největší producenti (Austrálie, Čína a Nový Zéland) dodali k textilnímu zpracování více než polovinu (Česká republika byla v roce 2006 4. největší dovozce vlny na světě).\n\nKe spřádání se ovšem dostane (po odstranění tuků a nečistot) cca o 40 % méně vláken, takže průměrná spotřeba na obyvatele zeměkoule byla méně než 20 dkg a podíl vlny na surovinách pro textilní průmysl byl menší než 2 %. Zatímco celková spotřeba textilních vláken se v posledních 20 letech téměř zdvojnásobila, poklesla spotřeba vlny v té době asi o 40 %.\n\n Prakticky celá produkce vlněných vláken se zpracovává dvěma základními technologiemi: Výroba česané (včetně poločesané) a výroba mykané příze. Zcela výjimečně se ze směsi vlny s bavlnou vyrábí bavlnářskou technologií prstencové nebo rotorové příze. Všechny příze se soukají a z velké části se musí skát, protože pevnost jednoduchých přízí je zpravidla dostačující jen pro některé pletařské účely a jako útek.\n\nHlavní výrobní stupně: Mísení – mykání – česání – předpřádání – dopřádání.\n\nTéměř celá produkce \"merinové\" vlny jde do přádelen česané příze. Jen menší část se vypřádá jako čistě vlněné příze, většina přízí se vyrábí ze směsí s umělými vlákny, méně se srstí jiných zvířat (angorská a kašmírská koza, velbloud atd.) a s zcela ojediněle ze směsi vlna/bavlna. Vlákna se dají vypřádat až do jemnosti 10 tex, z příze se vyrábí především lehké tkané a pletené svrchní oděvy.\n\nPostup výroby je podstatně kratší: Z mykacího stroje vychází přást, který se předkládá dopřádacímu stroji.\n\nZ většiny \"cheviotů\" a hladkých vln se vyrábí mykaná příze, původně na tvíd a podobné hrubší svrchní ošacení. V posledních letech se tato vlákna, stejně jako vlny od nížinných ovcí, používají hlavně na výrobu kobercových přízí a také na výplň prošívaných přikrývek a polštářů.\n\nVlákna \"kříženecké vlny\" (většinou ve směsích se syntetickými materiály) se nachází v široké paletě výrobků z mykané příze, zejména ve tkaninách a pleteninách na svrchní ošacení, přikrývkách a přízích na ruční pletení.\n\nPodle jemnosti vlákna se ovčí vlna používala na začátku 21. století pro následující druhy textilií: \n\nVýznamným vedlejším produktem z ovčí vlny je lanolin, chemicky velmi složitý voskovitý tuk, složený zejména z cholesterolu, esterů a několika mastných kyselin. Používá se v kosmetice (změkčuje a zjemňuje pokožku; různé krémy), v textilním průmyslu (změkčovadlo; přidává se do některých pracích prostředků), v Kožedělném průmyslu, v lékařství a farmakologii (antibakteriální a hypoalergenní; podporuje hojení drobných popálenin; je použit pro výrobu vitamínu D3. \n\n\n"}
{"id": "175583", "url": "https://cs.wikipedia.org/wiki?curid=175583", "title": "Kosmos (satelit)", "text": "Kosmos (satelit)\n\nKosmos (rusky \"Ко́смос\"; \"\"vesmír\"\") je označení pro sérii družic, které byly vysílány Sovětským svazem a nyní Ruskem.\n\nOznačení Kosmos dostávaly družice, které nepatřily do žádného speciálního programu a družice, které patřily do utajovaných programů, zejména vojenských. Řada z nich byla použita pro vědecké pokusy, některé selhaly při snaze dosáhnout jiné planety, jiné byly zkušební testy pilotovaných lodí a jindy bylo jméno Kosmos přiděleno neúspěšným orbitálním stanicím.\n\nPrvní z Kosmosů byl vyslán 16. března 1962, do roku 2008 bylo vypuštěno přes 2400 družic.\n"}
{"id": "175584", "url": "https://cs.wikipedia.org/wiki?curid=175584", "title": "Přítelkyně z domu smutku", "text": "Přítelkyně z domu smutku\n\nPřítelkyně z domu smutku (Kolín nad Rýnem 1984, Praha 1990) je kniha spisovatelky Evy Kantůrkové o pobytu ve vazbě. Kniha má autobiografické rysy - autorka byla téměř rok vězněna ve vazební věznici v Praze-Ruzyni, když byla obviněna z trestného činu podvracení republiky. Nakonec byla propuštěna a k soudu nikdy nedošlo (byl to jen další z triků komunistického režimu, jak držet jemu nepohodlné lidi v šachu).\n\nPodle knihy byl také v roce 1992 natočen stejnojmenný čtyřdílný seriál České televize, v němž hlavní roli hrála Ivana Chýlková. Její postava přímo nenese jméno autorky, je označována jako \"paní Marta.\" \n\nPříběh vykresluje život ve vazební věznici a osudy spoluvězenkyň – proč se do vězení dostaly, jaký trestný čin spáchaly, spáchaly-li vůbec nějaký, z jakého pocházejí prostředí apod. Jejich čistě kriminální delikty kontrastují s „trestnou činností“ hlavní postavy, jež se do vězení dostala pouze kvůli vydávání svých knih v zahraničí, ale o které si ostatní spoluvězenkyně myslí, že je proti nim \"velký případ\".\n\nJak kniha, tak i seriál dopodrobna popisují pocity autorky, které ve vězení prožívala; v tv seriálu je kladen větší důraz na popisování výslechů s vyšetřovatelem. Skrze popis jednotlivých postav a jejich osudů a chování po uvěznění je však detailně přiblížena realita života v socialismu 70. a 80. let v ČSSR, včetně nerovného postavení žen ve společnosti a manipulace pravdy orgány činnými v trestním řízení.\n"}
{"id": "175587", "url": "https://cs.wikipedia.org/wiki?curid=175587", "title": "Victoria (Austrálie)", "text": "Victoria (Austrálie)\n\nVictoria je jeden ze šesti spolkových států Austrálie, který leží na jihovýchodě Austrálie.\n\nHlavním a zároveň největším městem je Melbourne se 4 725 316 obyvatel, což je 75 % populace celé Victorie (celková populace Victorie je 6 290 700).\n\nNa západě sousedí s Jižní Austrálii a na severu s Novým Jižním Walesem, od kterého je oddělena řekou Murray. Je obklopena Tasmanovým mořem (na jihovýchodě) a Indickým oceánem. Na jih od Victorie leží ostrov Tasmánie, který je také součástí Australského svazu a od kterého jej dělí Bassův průliv. Na východě Victorie leží část pohoří Australské Alpy (angl. Australian Alps), ve kterých se nachází nejvyšší hora Victorie, Mount Bogong (1986 m n. m.). Rozloha Victorie je 237 659 km², což ji činí druhým nejmenším státem Austrálie, po Tasmánii.\n\nEkonomika Victorie je široce založena s rozvinutým primárním, výrobním a servisním průmyslem. Tvoří přibližně čtvrtinu HDP Austrálie. Většina zemědělských oblastí je využívána hlavně pro pěstování pšenice a krmných plodin.\n\nVictoria je pojmenována podle britské královny Viktorie, protože to byla britská kolonie. Byla tak pojmenována roku 1851, když se Victoria odtrhla od Nového Jižního Walesu..\n\nAboriginci žili na území dnešní Victorie již 40 000 před zásahem Evropské civilizace.\n\nVictoria má 4 sesterské regiony:\n"}
{"id": "175589", "url": "https://cs.wikipedia.org/wiki?curid=175589", "title": "Bohyška", "text": "Bohyška\n\nBohyška (\"Hosta\"), někdy nazývaný také funkie, je rod jednoděložných rostlin z čeledi chřestovitých (\"Asparagaceae\") podčeledi agávových (\"Agavoideae\"). Ve starších systémech byla řazena do nyní zrušené čeledě bohyškovité (\"Hostaceae\").\n\nJedná se o vytrvalé pozemní byliny, převážně s hlízami nebo s oddenky (někdy záleží na interpretaci), některé druhy vytváří i výběžky. Jsou to rostliny jednodomé s oboupohlavnými květy. Listy jsou nahloučeny na bázi, jsou jednoduché, převážně řapíkaté, střídavé, uspořádané spirálně, s listovými pochvami. Čepele listů jsou celokrajné, kopinaté, nebo srdčité či okrouhlé, žilnatina je souběžná nebo zpeřená. Květy jsou oboupohlavné, jsou v květenstvích, většinou v jednoduchých hroznech. Listen ve tvaru toulce pod květenstvím chybí, na bázi stopky květů jsou většinou listeny. Květy jsou pravidelné nebo téměř pravidelné. Okvětí je vyvinuto, zpravidla 6 okvětních lístků ve 2 přeslenech (3+3), okvětní lístky srostlé a vytvářejí okvětní trubku, jsou bílé, modré nebo fialové. Tyčinek je 6, ve 2 přeslenech, zpravidla 3+3, jsou srostlé s korunní trubkou, ale navzájem volné. Gyneceum je složeno ze 3 plodolistů, je synkarpní, čnělka a blizna je 1, někdy je blizna trojlaločná, semeník je svrchní. Plod je suchý, pukavý, převážně tobolka.\n\nJe známo známy asi 40-45 druhů, které jsou rozšířeny převážně v Japonsku, jen málo jinde ve východní Asii, např. Číně. Jinde jsou jen pěstované, popřípadě zplanělé, např. v Evropa a v Severní Americe.\n\nV ČR neroste přirozeně žádný druh z rodu bohyška (\"Hosta\"). Často je však v zahradách (ve více kultivarech) pěstována bohyška jitrocelová (\"Hosta plantaginea\") jako okrasná rostlina, původní je v jihovýchodní Číně. Vzácněji se pěstují i další druhy, např. bohyška japonská (\"Hosta japonica\"), bohyška Sieboldova (\"Hosta sieboldiana\") a bohyška modrofialová (\"Hosta coerulea\").\n\nKvětena ČR: 8 nebo 9 díl\n\n\n \n"}
{"id": "175597", "url": "https://cs.wikipedia.org/wiki?curid=175597", "title": "Severní teritorium", "text": "Severní teritorium\n\nSeverní teritorium je spolu s Teritoriem hlavního města jedno ze dvou teritorií zahrnuté do svazového státu Austrálie. Podstata jeho právního postavení tkví v tom, že federální vláda může upravit veškerou jeho legislativu. Postavení svazových států se však o mnoho neliší. Severní teritorium se nachází v severní části kontinentu, z východu sousedí se státem Queensland, ze západu se Západní Austrálií, z jihu pak s Jižní Austrálií. Ze severu území oblévá Timorské a Arafurské moře a Carpentarský záliv. Hlavním městem teritoria je Darwin, který se rozkládá při severním pobřeží kontinentu.\n\nV severních oblastech jsou savany, poblíž moře i mangrovové porosty, směrem na jih se krajina mění v polopouště a pouště. V Severním teritoriu se nachází řada významných přírodních lokalit, včetně známého symbolu Austrálie – obřího monolitu Uluru (Ayers Rock). Pro domorodé kmeny je to posvátné místo a sídlo skalního ducha. Spolu s Kata Tjuta (Mount Olgas) tvoří Uluru jeden úžasný národní park.\n\nVelkou rozlohu zabírají národní parky. Mezi nejznámější patří národní park Kakadu. Nacházejí se v něm rozsáhlé tropické mokřady, mohutné skalní útvary a monsunové lesy. Je považován za jeden z nejkrásnějších národních parků Austrálie, který byl zapsán také do seznamu UNESCO. Navštěvovány jsou vodopády Jim Jim a Twin Falls. Nacházejí se zde také nejrozsáhlejší aboriginské skalní malby na světě. Oblast je známá výskytem krokodýlů. Mimo jiné se právě zde natáčel film Krokodýl Dundee.\n\nDále na jih se nachází jedinečný ekosystém Katherine, ještě hlouběji ve vnitrozemí pak termální vřídla v městečku Matarranka. Dále po Stuart Highway leží městečko Tennant Creak, které se proslavilo zejména v dobách zlaté horečky. Cestou do Alice Springs míjí silnice Devil´s Marbles (Ďáblovy kuličky), mohutné balvany ohlazené větrnou erozí.\n\nAlice Springs je centrem horkého australského vnitrozemí a východiskem k cestám do širokého okolí, např. do Kings Canyon (Watarrka N.P.), mohutné rokle hluboké až 270 metrů.\n\nV pohoří McDonell Ranges se nachází například impaktní kráter Gloss Bluff, vzniklý pravděpodobně při dopadu meteoritu před více než 140 miliony let.\n\nÚzemí Severního teritoria bylo člověkem obydleno již před více než 40 000 lety.\n\nAčkoli pobřežní oblasti Severního teritoria se ještě před objevením kontinentu Evropany stávaly místem ztroskotání lodí, a tato pevnina byla téměř na dosah od již známých zemí, přesto zůstávala až do poloviny 19. století pro Evropany téměř zcela neznámá. Pobřeží bylo těžko přístupné pro hustý porost mangrovů a na pevnině se nacházela nehostinná pustina. \n\nZ prvních čtyř britských pokusů osídlit drsné severní pobřeží skončily tři v hladu a zoufalství. Území dnešního Severního teritoria bylo v letech 1825 až 1863 součástí Nového Jižního Walesu (mimo epizodu od února do prosince 1846, kdy náleželo ke krátkodeché kolonii Severní Austrálie). V letech 1863 až 1911 patřilo k Jižní Austrálii. Pod její vládou byla v letech 1870 až 1872 vybudována transkontinentální telegrafní linka, k níž se váže vznik řady obcí včetně Alice Springs.V roce 1869 byl (na druhý pokus) založen přístav Palmerston, od r. 1911 Darwin.\n\nK 1. lednu 1911, přesně deset let po vzniku australské federace, bylo Severní teritorium vyčleněno z Jižní Austrálie a převedeno pod federální správu. Mezi lety 1927 a 1931 bylo teritorium rozděleno na Severní Austrálii a Střední Austrálii podél 20° jižní šířky.\n\nBěhem druhé světové války byla značná část teritoria pod vojenskou správou (jediné území a jediné období od federalizace 1. ledna 1901). 19. února 1942 se Darwin stal cílem mohutného útoku japonských bombardérů. \n\nOd šedesátých let bojovali domorodí Australané za práva na půdu a spravedlivou mzdu, např. stávkou na dobytkářské farmě Wave Hill roku 1966. Federální vláda ustavila v únoru 1973 komisi pod vedením soudce Edwarda Woodwarda, z níž vzešel návrh zákona o pozemkových právech domorodců \"Aboriginal Land Right (Northern Territory) Act 1976,\" který vstoupil v platnost 26. ledna 19977.\n\nO štědrovečerní noci 1974 zpustošil Darwin tropický cyklón Tracy, zanechal 71 mrtvých a škody za 6,85 miliard australských dolarů v hodnotě roku 2018. 41 ze 47 tisíc obyvatel města zůstalo bez domova.\n\nCelá oblast je velmi řídce osídlena. Většina obyvatel žije okolo hlavní dopravní tepny země Stuartovy dálnice, se kterou souběžně vede nedávno dokončená železniční trať zvaná Ghan. Podstatnou část obyvatelstva (32,5 %) tvoří původní obyvatelé Austrálie, Austrálci (Aboridžinci).\nS početnou domorodou populací souvisí i zvýšená míra kriminality, a to zvláště ve městech Darwin, Katherine a Alice Springs. Aboriginci jsou většinou nezaměstnaní, závislí na sociálních dávkách, často zneužívají alkohol a jiné drogy (čichání benzínu) a mohou být agresivní.\n\n"}
{"id": "175604", "url": "https://cs.wikipedia.org/wiki?curid=175604", "title": "International Superhits!", "text": "International Superhits!\n\nInternational Superhits! je album největších hitů skupiny Green Day. Vyšlo 13. listopadu 2001, 12 let od vzniku skupiny. Nachází se na něm všechny nejúspěšnější písně Green Day do roku 2000 a 2 nové písně \"Maria\" a \"Poprocks and Coke\".\n\n"}
{"id": "175605", "url": "https://cs.wikipedia.org/wiki?curid=175605", "title": "Rimmer", "text": "Rimmer\n\nPříjmení Rimmer nesou nebo nesly tyto žijící nebo fiktivní osoby\n\n"}
{"id": "175612", "url": "https://cs.wikipedia.org/wiki?curid=175612", "title": "Wallis", "text": "Wallis\n\nWallis může být:\n\n\n\n\n"}
{"id": "175618", "url": "https://cs.wikipedia.org/wiki?curid=175618", "title": "Pamela Anderson", "text": "Pamela Anderson\n\nPamela Denise Anderson (* 1. července 1967, Ladysmith, Britská Kolumbie, Kanada), přechýleně Andersonová, je kanadská i americká herečka, modelka a producentka žijící ve Spojených státech amerických. V devadesátých letech 20. století byla považována za sexuální symbol.\n\nVe svých 22 letech navštívila sportovní utkání oděná do trička s reklamním nápisem. Na stadionu ji místní filmař zachytil a záznam viděl i představitel společnosti propagované na tričku a nabídl Pamele kontrakt. Následně se její fotografie objevily v časopise \"Playboy\" a poté začala hrát v epizodních rolích amerických televizních seriálů. V jednom takovém ji zahlédl i David Hasselhoff, producent seriálu \"Pobřežní hlídka\", a nabídl Pamele spolupráci. Tím začalo její čtyřleté účinkování v tomto seriálu.\n\nRoku 1994 si po čtyřdenní známosti vzala za manžela hudebníka Tommyho Lee. Páru se narodili dva synové, a sice Brandon Thomas a Dylan Jagger. Po rozpadu manželství byl jejím partnerem další hudebník Kid Rock, jehož si posléze i vzala. Svazek ale po půl roce ukončili rozvodem. Poté byl jejím manželem pokerový hráč Rick Salomon, ale ani tento vztah nevydržel. Rozešli se po dvou měsících. Do svazku s Rickem Salomonem vstoupila Pamela ještě jednou, ale již po půl roce se opět rozváděli. Popáté se provdala na počátku roku 2020 za Jona Peterse.\n\nAndersonová se také věnuje boji za práva zvířat, a to prostřednictvím agentury PETA. Pro dosažení vytčených cílů v této oblasti se neváhala ve výloze obchodu vysvléknout nebo napsat dopis britské královně. Vedle \"Pobřežní hlídky\" vystupovala kupříkladu ve filmech \"Barb Wire\", \"Scooby-Doo\", \"\" nebo ve filmovém snímku \"Pobřežní hlídka\" či v seriálu \"V.I.P.\"\n\nRoku 1864 byl schválen zákon o Britské Severní Americe, kterým vznikla Kanada. V platnost toto nařízení vstoupilo 1. července 1867. Významný den si v Kanadě připomínají oslavou nazvanou ' (Den Kanady). Když se blížilo sté výročí vyhlášení platnosti zákona (1967), uspořádaly kanadské noviny soutěž o ziskání titulu ', který byl udělen prvnímu dítěti narozenému v jubilejní den a jeho rodiče navíc získali pamětní plaketu a peněžitý dar. Řada partnerských párů na tuto výzvu během podzimu 1966 reagovala složitým stanovováním nejlepšího okamžiku početí dítěte, aby soutěž vyhráli. Mezi ně ale nepatřili Barry a Carol Andersonovi. Žili na západním pobřeží Kanady, v městečku Ladysmith nacházejícím se u hranice se Spojenými státy americkými. Barry pracoval jako opravář pecí, bojlerů či kotlů a Carol se živila coby číšnice. Ač se o vyhlášenou soutěž nijak nezajímali a narození svého potomka s ohledem na ni neplánovali, narodila se jim 1. července 1967 ve čtyři hodiny a osm minut po půlnoci dcerka, kterou pojmenovali Pamela Denise. Protože byla k překvapení rodičů prvním dítětem narozeným ten den, získala titul \" a její rodiče pamětní plaketu i finanční obnos.\n\nNásledně se rodina přestěhovala do Comoxu, kde na místním bulváru Douglas zakoupila velký dům se šesti ložnicemi. Jakmile Pamela vyrostla, začala navštěvovat místní knihovnu, kde spolu s ostatními dětmi poslouchala předčítání paní učitelky. Na jedno takové sezení byl přizván i fotograf, aby nafotil snímky mladých zvídavých Kanaďanů dychtících po vzdělání a osvětě. Zachytil tak i Pamelu, jejíž snímek knihovníky natolik zaujal, že pak následně visel ve většině knihoven po celé Britské Kolumbii.\n\nVe škole však příliš nevynikala a ani její tělesné proporce nenasvědčovaly, že by se z ní měla stát modelka. Její spolužačky se vzájemně poměřovaly, jak se jim vyvíjí poprsí, ovšem Pamele zůstávala stále plochá hruď. Naproti tomu ale vynikala svojí obratností a pružností, takže jí kamarádky přezdívaly \", tedy \"Gumička\". Měla vlohy ke sportu, proto jí šel každý, do něhož se pustila. Přestože byla soutěživým typem, nikdy se jí v žádném nepodařilo vyniknout. Měla ale dva koníčky, jimž se naplno věnovala, i třeba na úkor společné zábavy s kamarádkami v kině. Těmito koníčky byly volejbal a hra na saxofon, s nímž vystupovala ve školní skupině. S oběma zálibami ale přestala během střední školy, kterou dokončila v roce 1985. Během jejího studia si přivydělávala jako cvičitelka aerobiku. Od svého mládí byla také členkou organizace na ochranu zvířat PETA. Impuls k členství jí dal zážitek, kdy viděla svého otce nožem porcovat jelena, jehož předtím ulovil.\nKdyž bylo Pamele 21 let, přestěhovala se do dvě stě kilometrů vzdáleného Vancouveru, kde se živila jako instruktorka ve fitness centru. V roce 1989 prodělala plastickou operaci, při níž si nechala zvětšit poprsí. V létě téhož roku ji kamarádi vzali na utkání kanadského fotbalu mezi British Columbia Lions a Toronto Argonauts, které se uskutečnilo na BC Place Stadium. Na televizní obrazovce na stadionu se postupně během utkání střídaly záběry momentů z právě hraného utkání, reklamní spoty sponzorů a tváře nadšeně povzbuzujících fanoušků. V jeden okamžik zachytil kameraman detail pohledné dívky, jak si svlékala tričko s nápisem Labatt, což je kanadská značka piva. Divákům se záběry líbily. Po utkání pracovníci pivovaru Labatt začali po pro ně neznámé dívce pátrat a jejich hledání bylo po několika dnech úspěšné. Okamžitě s ní sepsali smlouvu o propagaci a vbrzku se plakáty zachycující Pamelu, na nichž coby „modrá dívka“ propaguje pivo \"\", začaly objevovat po hostincích v celé Kanadě.\n\nZájem spolupracovat s Pamelou mělo několik fotografů. Patřil mezi ně i Ken Honey – vyfotil několik aktů, které pak poslal do redakce časopisu \"Playboy\". Jeho pracovníky zaujala dívka, která neměla stud postavit se odhalená před objektiv fotoaparátu a navíc se uměla chovat přirozeně. Šéfredaktorovi časopisu se líbila, a tak na podzim roku 1989, tedy čtvrt roku po události na vancouverském fotbalovém stadionu, odjela do Los Angeles nafotit první sérii snímků pro \"Playboy\". V únoru 1990 se pak premiérově stala dívkou měsíce \"Playboye\", což jí pomohlo k televizním rolím. Do té doby měla od poloviny osmdesátých let 20. století zkušenosti jen s natáčením televizních reklam. Po fotografiích v \"Playboyi\" nejen dostala malou úlohu v seriálu \"Ženatý se závazky\", ale vystoupila také v hudebním videoklipu k písni „Blind Man“ od skupiny Aerosmith. V roce 1991 se objevila v roli Lisy v komediálním seriálu \"Kutil Tim\", natáčeném až do roku 1993. Seriál navíc patřil mezi oblíbená díla herce a producenta Davida Hasselhoffa, a když Pamelu zahlédl, okamžitě se rozhodl ji angažovat mezi plavčice v jím připravovaném seriálu \"Pobřežní hlídka\". Hrála tam postavu záchranářky Casey Jean Parkerové. Na natáčení dorazila se svým tehdejším životním partnerem, hercem Davidem Charvetem, který v seriálu také dostal svoji roli. Během filmování se ale rozešli. Vedle toho se objevila i ve snímku \"The Evolution of Mr. E.\", který byl natočen na motivy románu Herberta George Wellse, zakladatele anglické science fiction. Ztvárnila v něm roli bizarní sochařky. Prvním filmem, ve kterém od jeho režiséra dostala hlavní roli, byl \"Dračí květ\".\n\nPoslední den roku 1994 potkala na večírku v New Yorku Tommyho Lee, výstředního bubeníka hardrockové skupiny Mötley Crüe. Příliš se jí ale nelíbil. Při seznámení jí například olízl tvář a během hovoru toužil získat její telefonní číslo. Když se mu to povedlo, následujících několik týdnů jí neustále volal a nenechal se odbýt. Krátce nato Pamela odjela do mexického Cancúnu, kde pózovala pro reklamu výrobce opalovacích krémů. Tommy sem za ní přijel a po čtyřech dnech, které se proměnily v jeden dlouhý mejdan, ji získal. Dvojice se vzala na pláži a při obřadu měla nevěsta na sobě malé bílé bikiny a ženich šortky. Namísto snubních prstenů si nechali na prst vytetovat partnerovo jméno (podle některých zdrojů si novomanžel vytetoval jméno své milé na svůj penis). Novomanželka tak měla na prsteníčku „“ (Tommyho) a její protějšek „“ (Pamelin). Po sňatku začala používat manželovo příjmení. Vztah ovšem provázelo střídání vášnivých vzplanutí a žárlivých scén, na nichž dobře vydělávaly bulvární časopisy referující o jejich manželství. Když například Tommy slavil své 33. narozeniny (1995), uspořádala pro něho manželka velkolepou oslavu, na níž nechyběli hadí muži, pochodně, balóny, lvi, tygři či tanečnice.\n\nSpolu s manželem začala pracovat na natáčení snímku \"Barb Wire\", pro nějž Tommy složil a nahrál titulní skladbu. Ve filmu získala hlavní úlohu válečné veteránky, tanečnice a majitelky baru, která se nechává najímat na plnění nebezpečných úkolů. U kritiky se ale film s přílišným pochopením nesetkal a Pamele byl při vyhlašování Zlaté maliny udělen titul nejhorší herecký výkon. Během natáčení snímku navíc otěhotněla. Syn by se podle jejích tehdejších vyjádření jmenoval Spirit a dcera Patience. Jenže po několika týdnech kvůli pracovnímu nasazení během natáčení potratila. Ještě v tomtéž roce (1995) se jí ale povedlo otěhotnět znovu.\n\nBěhem dubna 1996 se v médiích objevila zpráva, že existuje videozáznam milostných hrátek manželů a že bude vbrzku za podpory časopisu \"Penthouse\" zveřejněn. Manželé existenci videa nevyvrátili, nicméně tvrdili, že jim bylo ukradeno jedním z řemeslníků, který opravoval jejich dům v Malibu. Po dvou měsících od vydání zprávy o nálezu videa, 5. června 1996, se manželům narodil první syn, Brandon Thomas, mající porodní hmotnost 3,7 kilogramu. Jeho jméno mu matka vybrala podle amerického herce Marlona Branda. Krátce poté se na veřejnosti objevilo inkriminované video. Manželé sice vydavatele magazínu \"Penthouse\" zažalovali, ale ve skutečnosti vydělali na prodeji snímku finanční prostředky. Soudci, kteří žalobu rozhodovali, si totiž všimli, že jednotlivé scény jsou na člunu i v autě na dálnici pořízeny tak, aby se mohly následně dobře distribuovat. Neuvěřili ani příhodě o ukradení nahrávky dělníkem opravujícím dům. Navíc během vyšetřování vyšlo najevo, že Pamela nejprve dala s uveřejněním videa souhlas, který ale následně stáhla. Toto video posléze v roce 2000 začala společnost Internet Entertainment Group (IEG) nabízet zájemcům na videokazetě, DVD, popřípadě na internetu. Tommy s Pamelou firmu zažalovali a svůj spor v prosinci 2002 vyhráli, načež IEG musela každému z dvojice zaplatit odškodné ve výši 741 tisíc amerických dolarů.\nKdyž v září 1996 manželé v ranních hodinách jednoho dne opouštěli hollywoodský noční klub \"\", snažil se je zachytil bulvární fotograf. Tommy si toho všiml a paparazziho brutálně napadl. Postižený novinář vše nahlásil policii. Během vyšetřování vyšlo najevo, že útočník několikrát zbil i svoji manželku. Navíc se ukázalo, že i svou předchozí manželku Heather Locklearovou, která Andersonovou před svým exmanželem několikrát varovala, sexuálně podváděl. Po koncertech své kapely například chodil se svými fanynkami do šatny nebo během natáčení hudebních alb trávil v nahrávacím studiu volné chvíle sexuálními hrátkami s několika dívkami najednou. Po 21 měsících společného života se tak Pamela rozhodla požádat o rozvod. Plánovala se vrátit ke svému dívčímu příjmení, nicméně se bála soudních tahanic o syna Brandona. Její eskapády ke všemu již odmítal přehlížet producent \"Pobřežní hlídky\" David Hasselhoff, který v seriálu také ztvárňoval postavu hlavního záchranáře Mitche Buchannona. V dalším pokračování snímku tak již s ní přestal počítat a pronesl, že je trapné a současně i smutné, že se v touze po slávě dokáže Pamela snížit i k pornografii. Po pěti letech natáčení tak Andersonová seriál opustila.\n\nOdluka manželů Leeových ovšem netrvala dlouho a na počátku roku 1997 svůj slib věrnosti obnovili. Následně Andersonová začala pracovat na seriálu \"V.I.P.\", ve kterém vystupovala v roli tělesné strážkyně hollywoodských hvězd. Pro film si nakonec nechala odstranit své prsní implantáty, aby se jí snáze běhalo. Natáčení skončilo v roce 2000 a již následující rok si nechala operativně svá ňadra zvětšit. Na konci roku 1997 se jí a Tommovi narodil druhý syn, jenž na přání otce dostal jméno Dylan Jagger, které odkazuje na hudebníka Boba Dylana. V témže roce Pamela v anketě hledající deset nejkrásnějších žen 20. století získala páté místo, když nestačila na Demi Moore, Cindy Crawford, Michelle Pfeiffer a Gabriellu Reece, naopak až za ní skončily Sophia Lorenová, Sharon Stoneová, Raquel Welchová, Sandra Bullock a Madonna.\n\nPočátkem roku 1998 byl Tommy Lee odsouzen za napadení fotografa k pokutě ve výši 17 500 amerických dolarů a k odpracování 250 hodin veřejně prospěšných prací. V únoru téhož roku ale Tommy opětovně vztáhl na svou choť ruku. Mělo k tomu dojít po krátké slovní roztržce a postižená manželův atak odnesla zraněními na zádech a ruce, když podle policejního protokolu měla mít modřinu a zlomený nehet. Navíc jí i oběma jejich synům svým činem způsobil šok. Vyšetřovatelé jeho počínání klasifikovali jako těžký případ domácího násilí a pachatele umístili do vězení pod kaucí jednoho milionu dolarů. Dostal trest šesti měsíců odnětí svobody a jeho manželka následně požádala o rozvod. Jenže již v létě toho roku (1998) se jí začalo po manželovi stýskat. Když Tommy vyšel z vězení, musel, po různých justičních úpravách svého původního trestu, odpracovat ještě 200 hodin veřejně prospěšných prací, uhradit částku 5 000 dolarů na účet útulku pro týrané ženy a absolvovat léčení z drogové a alkoholové závislosti. Pamela, v té době žijící bez manžela, plánovala předělat si vytetované „Tommy's“ na svém prsteníčku na „Mommy's“, tedy mámina, a postupně se začala angažovat v boji na ochranu zvířat. Roku 1998 bylo jejich manželství rozvedeno. Žádost o manželskou odluku podala Pamela poté, co obvinila manžela, že ji napadl a kopal do zad či břicha, když držela v náručí sedmitýdenního Dylana. Útočníka policie odsoudila na půl roku vězení. Avšak během dubna 1999 již opět se svým exmanželem plánovala společnou budoucnost, ale nakonec z toho nic nebylo. V té době si také nechala zmenšit poprsí na velikost „C“.\n\nNa přelomu let 2000 a 2001 byl Pameliným partnerem švédský model Marcus Schenkenberg, s nímž již sice byla zasnoubena, ale ke sňatku nakonec nedošlo. V březnu 2001 ho vystřídal hudebník Kid Rock, s nímž se ještě během téhož roku zasnoubila. Koncem října 2001 snoubenci oznámili, že čekají společného potomka. Na počátku následujícího měsíce ale herečka potratila.\n\nV polovině března roku 2002 Pamela oznámila, že se od svého někdejšího manžela nakazila hepatitidou typu C, když s ním použila stejnou tetovací jehlu. Podle jejího tvrzení Tommy Lee nemocí trpěl již v době jejich vztahu, ale neřekl jí o tom. Lee nařčení odmítl. Z nemoci se herečka úspěšně vyléčila po více než třinácti letech, na podzim roku 2015.\n\nBěhem dubna Kid Rock opět požádal na večírku v Las Vegas svou dívku o ruku a ta souhlasila. Již o dva měsíce později však snoubenka plánovaný sňatek odvolala, neboť se jí nezamlouvala partnerova nadměrná konzumace alkoholických nápojů. Krátce nato však Kidovi věnovala vášnivé polibky, když přebíral hudební ocenění. V červenci si sama dobrovolně nožem vyřízla na prsteníčku vytetovaný nápis „Tommy's“, tedy vzpomínku na předchozího manžela. Krátce poté oznámila své další těhotenství. Na podzim 2002 soudy s definitivní platností rozhodly o střídavé péči o děti mezi Pamelou a jejím někdejším manželem. Na přelomu let 2002 a 2003 se Andersonová začala věnovat boji proti kožešinovému průmyslu. Vzorem jí pro to byla herečka Brigitte Bardotová a navíc se stala také vegetariánkou. Dne 27. února 2003 se zúčastnila plesu ve vídeňské Opeře. Doprovod na akci jí dělal její známý, Dan Matthews, přední člen PETA, organizace na ochranu zvířat. Ve Vídni byl s Pamelou i Kid Rock, který však pozvání na ples nedostal.\n\nV roce 2003 se s Kidem rozešla, protože ji – podle jejích slov – začal unavovat jeho bohémský způsob života, a začala chodit s hudebníkem Fredem Durstem, zpěvákem kapely Limp Bizkit. Vedle toho urovnala vzájemné vztahy se svým bývalým manželem. Na podzim roku 2003 se ve Frankfurtu nad Mohanem konal knižní festival, na němž nakladatelka Judith Carrová prohlásila, že se Pamela chystá napsat dva romány, jejichž pracovní názvy jsou \"Od pasu nahoru\" a \"Od pasu dolů\". Popisovat měly příhody fiktivní hrdinky v tehdejším světě. V závěru roku již opět Pamela tvořila pár s muzikantem Kidem Rockem.\n\nNa počátku roku 2004, když jí bylo šestatřicet let, prohlásila Pamela, že končí s herectvím. V rozhovoru tehdy uvedla, že odchází do důchodu. Plánovala se intenzivněji věnovat svým dvěma synům, kterým postupně začínala školní docházka. Dne 12. května 2004 navíc získala ke svému dosavadnímu kanadskému občanství také občanství Spojených států amerických. Důvody tohoto rozhodnutí ovšem neuvedla. V polovině letních prázdnin toho roku vyšla Andersonové literární prvotina, nazvaná \"\" (\"Hvězda\"). Dílo vypráví příběh naivní krásné mladé dívky, která se z provinčního města dostane až na titulní stránku pánského časopisu. Následně si nechá zvětšit ňadra a úspěšně dobývá Hollywood. Při psaní knihy se Andersonová inspirovala vlastními životními zkušenostmi.\n\nSvé finanční prostředky spisovatelka investovala také do výchovy sportovní gymnastky Mohini Bhardwajové, dcery ruské matky a indického otce. Sportovkyně ji za to pozvala do hlediště na své závody na letních olympijských hrách 2004, které se konaly v Athénách.\n\nAndersonová pokračovala také v podpoře kampaní bojujících za práva zvířat. Vytýkala společnosti rychlého občerstvení KFC, jež se zaměřuje na kuřecí výrobky, způsob hospodaření s kuřaty, která firma podle ní mučí, mrzačí či zaživa polévá vařící vodou. Nechala se proto nafotit na plakáty, na nichž se vedle její podobizny vyskytoval nápis „Bojkotujte KFC – Pamela Andersonová“, a ty visely například v Los Angeles, Dallasu, Bostonu nebo San Francisku. Posléze sepsala dopis adresovaný do Buckinghamského paláce, v němž se obracela na britskou královnu Alžbětu II., aby zvážila nahrazení dosud používaných medvědích kožešin na čepicích své stráže kožešinami umělými. Svůj požadavek Pamela podpořila dvěma sty podpisy svých fanoušků. Pracovníci paláce na výzvu reagovali sdělením, že o výměně těchto čepic zvaných „“ uvažovali již v roce 1997, avšak výrobky ze syntetických kožešin, které Andersonová doporučuje, se v britském deštivém podnebí neosvědčily, a proto od nich upustili.\n\nNa jaře roku 2005 tvořila Andersonová pár s hercem Stephenem Dorffem, ale v červenci toho roku přinesly noviny zprávu, že ji požádal o ruku její bývalý manžel Tommy Lee a ona s návrhem souhlasila. Po třech týdnech však vyšlo najevo, že se žádná svatba nekoná. Zpráva o sňatku jen měla přilákat pozornost veřejnosti k Tommově televizní reality show, kterou měla vysílat americká televizní stanice. V polovině roku 2006 se opětovně rozhodla podpořit organizaci PETA. V londýnském butiku Stelly McCartneyové, dcery hudebníka Paula McCartneyho, stála asi deset minut úplně odhalená. V té době již opětovně tvořila pár s hudebníkem Kidem Rockem, s nímž nyní plánovala sňatek.\n\nSvatební obřady se konaly na čtyřech místech, přičemž prvním bylo francouzské letovisko Saint-Tropez 29. července 2006, na něž pak navazovaly americké státy Kalifornie, Michigan a Tennessee. Evropská část obřadu se uskutečnila na luxusní jachtě v přístavu u pláže Nikki. Při obřadu měla nevěsta na sobě bílé šaty na ramínka a dlouhý závoj, ženich naopak zvolil džíny, košili a na hlavu si dal černý klobouk. Po svatebním obřadu se novomanželka převlékla do bílých bikin a Kid odložil horní díl svého oděvu. Následně jachta připlula k pláži, na které se konala svatební hostina. Na počátku srpna, před další částí svatebního obřadu, který se měl konat v kalifornském Malibu, novomanželé oznámili, že je Pamela těhotná. Na konci měsíce se pak na koncertě Dustina Wilkese v nashvillském country klubu „Tootsie's Orchid Lounge“ odehrála třetí část svatby.\n\nBěhem podzimu 2006 pracovala herečka ve Vancouveru na snímku \"\", ovšem psychické vypětí zapříčinilo, že během natáčení potratila. Na konci měsíce listopadu 2006 navíc dvojice podala žádost o rozvod kvůli, jak uvedli v žádosti, nesmiřitelným rozdílům. Příčinou rozchodu měla být rozepře při soukromé předpremiéře filmu \"\", ve kterém Pamela hrála blondýnu, pro niž hlavní hrdina, aby ji získal, cestuje napříč celými Spojenými státy americkými. Kid, jemuž vadila podbízivost postavy ve filmu, své manželce za tuto roli vynadal. V roce 2007 se manželé skutečně rozvedli.\n\nOd září 2007 začala chodit s Rickem Salomonem, s nímž se – podle jejího vyjádření – v tu dobu znali již asi patnáct let. V noci z 6. na 7. října téhož roku se spolu vzali v lasvegaském hotelu Mirage. Po dvou měsících se však manželé rozešli. Poté se sice ještě dali dohromady, ale v únoru 2008 byli nakonec rozvedeni.\n\nV létě roku 2008 se Pamela účastnila australské verze reality show \"Big Brother\", když ji organizátoři soutěže nechali po dobu tří dnů mimořádně pobývat v soutěžní vile. Vedle toho vystoupila jako soutěžící v sérii \"Dancing with the Stars\" (americké předloze pořadu \"StarDance …když hvězdy tančí\"). Nejprve v roce 2010 skončila jako šestá vyřazená, ale při své druhé účasti v roce 2012 se jí již tolik nedařilo a byla vyřazena jako první. Mezi tím, během roku 2011, tvořila pár s ekologem Jonem Rosem. V roce 2013 se Andersonová zúčastnila britské podoby soutěže \"\", během níž soutěžící předvádějí tance na ledě. Z klání ovšem vypadla hned po prvním kole. Soutěž na podobném principu vysílali tou dobou také v Nizozemsku. Její organizátoři pozvali Pamelu, aby spolu se svým tanečníkem Mattem Eversem divákům zatančila, a ta jejich přání splnila.\n\nV létě roku 2013 se Pamela opět sblížila se svým předchozím manželem Rickem Salomonem. Na počátku roku 2014 svůj vztah zpečetili druhou svatbou. Za půl roku, začátkem července 2014, ovšem opět podávala návrh na rozvod manželství, kvůli – jak sama uvedla – vzájemným nepřekonatelným rozdílům. Po téměř dvou měsících si vše rozmyslela a žádost vzala zpět. Za dalšího půl roku, v únoru 2015, ale Pamela žádala o rozvod znovu. Důvod uvedla stejný jako v předchozí žádosti. Salomon však s rozvodem nesouhlasil a žádal rovnou anulování sňatku. Pro toto řešení se rozhodl proto, aby nemusel Andersonové nic platit, neboť měl oproti ní trojnásobně větší majetek. Nakonec se na přelomu dubna a května 2015 dohodli na rozvodu, přičemž Salomon dal své manželce částku ve výši jednoho milionu amerických dolarů.\n\nV říjnu 2015 se časopis \"Playboy\" rozhodl, že na počátku roku 2016 vyjde poslední číslo, jež bude obsahovat nahé fotografie dívek. Poslední odhalenou dívkou, která se v periodiku objevila, byla Pamela Anderson. Celkově se tak třináctkrát objevila na titulní stránce tohoto časopisu.\n\nKdyž se v letech 2015 a 2016 uvažovalo o natočení filmového pokračování televizního seriálu \"Pobřežní hlídka\", odmítala se Pamela natáčení zúčastnit, neboť si na roli připadala příliš stará. Posléze ale změnila názor a v dubnu 2016 se svou účastí souhlasila. Premiéru měl snímek na konci května 2017, ale nesetkal se s přílišným zájmem diváků ani s příznivým hodnocením kritiků, například od Mirky Spáčilové.\n\nVe stejném období, tedy na konci května 2017, se v Monaku jel závod Formule 1 nazvaný Velká cena Monaka. Mezi diváky byla i Andersonová, která se zde seznámila a sblížila s francouzským fotbalistou Adilem Ramim. Posléze se za ním přestěhovala z Los Angeles do Marseille, kde za místní klub Olympique sportovec hrál. Během září 2018 ale Andersonová vztah ukončila, neboť se jí po přesídlení na jih Francie nezamlouvalo, že její partner kvůli vztahu s ní zanedbává své vlastní syny, které má z předchozích vztahů. V březnu následujícího roku se někdejší partneři pokoušeli svůj vztah obnovit, nicméně na konci června 2019 zveřejnila Andersonová na sociální síti Instagram příspěvek, v němž obvinila, že souběžně s jejich vztahem udržoval fotbalista poměr i s dalšími ženami. Počátkem roku 2020 se Andersonová popáté vdala, a to v Malibu, kde pojala za svého chotě někdejšího kadeřníka a pozdějšího filmového producenta Jona Peterse, s nímž krátce žila již v době svých začátků fotografování pro časopis \"Playboy\".\n\nPamela Anderson hrála v těchto filmech a televizních seriálech:\n\n\n\n\n"}
{"id": "175624", "url": "https://cs.wikipedia.org/wiki?curid=175624", "title": "Sněženka", "text": "Sněženka\n\nSněženka (\"Galanthus\") je rod jednoděložných rostlin z čeledi amarylkovité (\"Amarylidaceae\").\n\nJedná se o vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou v přízemní růžici, zpravidla jsou 2, vzácněji 3, jsou jednoduché, přisedlé, s listovými pochvami. Čepele listů jsou celokrajné, většinou čárkovité, často nasivělé, žilnatina je souběžná. Květy jsou oboupohlavné, jsou jednotlivé na vrcholu stonku. Pod květem jsou 2 listeny, které jsou zcela srostlé a tvoří toulec. Okvětí se skládá z 6 okvětních lístků ve 2 přeslenech (3+3), vnější a vnitřní jsou nápadně rozdílné. Vnější jsou delší, bílé, vnitřní kratší, často na vrcholu vykrojené, bílé se zelenou skvrnou. Tyčinek je 6. Gyneceum je složeno ze 3 plodolistů, je synkarpní, semeník je spodní. Plodem je třípouzdrá tobolka.\n\nJe známo asi 14–17 druhů, které jsou rozšířeny v Evropě, jihozápadní Asii a v severní Africe, jinde se vyskytují pouze adventivně.\n\nV ČR roste pouze sněženka podsněžník (\"Galanthus nivalis\"). Přirozeně se vyskytuje hlavně v listnatých lesích, zvláště luzích. Často je také pěstována a hojně zplaňuje. U některých lokalit lze jen těžko prokázat, zda jsou původní nebo se jedná o adventivní výskyt.\n\n\nKvětena ČR: 8 nebo 9 díl, vyjde snad v příštích letech.\n\n"}
{"id": "175626", "url": "https://cs.wikipedia.org/wiki?curid=175626", "title": "Sion (Švýcarsko)", "text": "Sion (Švýcarsko)\n\nSion ( ) je hlavní město švýcarského kantonu Valais. Leží na řece Rhoně.\n\nOsídlení je archeologickými nálezy doloženo až do mladší doby kamenné. Jméno osad \"Sedunum\" pro Sion a \"Octodurus\" pro sousední Martigny je spojováno s Kelty, jimiž byla v období mezi 7. až 4. stoletím př. n. l. oblast osídlena. tvořili společenství Rolníků a chovatelů dobytka. byl to keltský kmen Sedunů, kteří počali budovat své osady podél řeky Rhony v celém regionu. Podle nich byla lokalita pojmenována. S příchodem římské kolonizace zde byla vystavěna vojenská a tranzitní obchodní stanice, která díky své výhodné poloze postupně rostla v obchodní městečko více než regionálního významu. Pod tlakem křesťanského Savojského knížectví sem bylo v polovině 6. století přeloženo z Martigny biskupské sídlo. Tím se rozvinul nový architektonický vývoj města, zejména výstavby dvou opevněných biskupských sídel na dominantních horách, v podobě hradu (Tourbillon na vyšším kopci a nedalekého Valléry) s románskou katedrálou na nižší ostrožně, které dodnes vévodí městu a dokreslují jeho typickou siluetu na pozadí štítů alpských velehor.\nPrvní kamenné hradby si město zbudovalo asi počátkem 10. století. Roku 999 daroval burgundský král Rudolf III. hrabství Wallis sionskému biskupství. V letech 1160–70 byla na vrcholu kopce z kamene zbudována dodnes stojící bazilika Panny Marie, jež se postupně stala nejvznamnějším poutním centrem v údolí kraje Vaudois. Poutníci směřovali přes Vevey a St. Maurice k panně Marii na Sionu, jíž se stala mramorová votivní soška trůnící panny Marie s dítětem, dodnes dochovaná na hlavním oltáři. Tak začala koncem 13. století další éra rozvoje hospodářství města, jež se na vrchol vývoje dostalo v polovině 14. století díky tranzitní dopravě ze severní do jižní Evropy přes Simplonský průsmyk, a také díly přílivu křesťanských poutníků. Závěr 14. století s sebou přinesl mor, války, drancování a úpadek. V následujícím 15. století bylo město zmítáno neustálým vojenským tlakem Savojska a vnitřními rozpory mezi Sionem a zbytkem Wallisu. Částečně to vyřešilo vítězství Wallisanů v bitvě proti Savojsku v prostoru dnešního náměstí La Planta roku 1475. Tím začalo město i kanton stoupat pod vedením kardinála Schinera na významu.\n\nDne 4. srpna 1815 vstoupil kanton Wallis do Švýcarského spříseženstva. Zbořením středověkých městských hradeb roku 1830 se městu otevřely nové obzory jak v hospodářských a obchodních, tak i společenských oborech. V posledních dvou třetinách 19. století jsou budovány nové cesty a ulice, je regulována částečně řeka. Tím Sion dostává novou atraktivní a lákavou podobu pro investory. Poslední třetina 19. století je absolutní doba rozkvětu urbanismu města. Noví obyvatelé přinášejí s sebou také příjemné stránky moderního života. Pod vlivem městské kultury pulsující Sion vstupuje do čilého společenského života. V této době vznikla většina dnešních vil a paláců, jenž formují obraz města dodnes. Například lze jmenovat Biskupský dům (1839–1840), budova úřadu vlády (1838), vila Aymon (1842), v jižní části ležící vila Philippe de Torrente (1866), budova Velkého semináře (1874), Kolegium (1891–1892), které dnes poskytuje přístřeší kantonálnímu soudu a v neposlední řadě kantonální zbrojnici (1892–1895) nebo Casino (1863) a La Grenette (1866–1869). Ve starém městě byla stará říčka překryta a vznikla tím dnešní živá Rue du Grand Pont. Tento stavební elán vládl až do poloviny 20. století. Tím se Sion vyvinul od malé rolnické vesnice k významnému městu nejen na kantonální úrovni.\n\nDnes město žije především z turistického průmyslu, dále je sídlem několika bank, pojišťoven i obchodních nebo humanitárních organizací. Zdejší Sionská římskokatolická diecéze je nejstarší ve Švýcarsku, a také jednou z nejstarších diecézí severně od Alp. Nalézáme zde četné střední školy, univerzitu a vzdělávací střediska na kantonální, národní nebo mezinárodní úrovni. Město je důležitým dopravním uzlem, zejména železničním, ale má i malé letiště.\n\n\n\n"}
{"id": "175629", "url": "https://cs.wikipedia.org/wiki?curid=175629", "title": "Bill Kaulitz", "text": "Bill Kaulitz\n\nBill Kaulitz (* 1. září 1989 v Lipsku) je zpěvák a skladatel německé pop rockové skupiny Tokio Hotel. Působil také jako dabér.\n\nŽil se svou matkou Simone, nevlastním otcem Gordonem Trümperem a o 10 minut starším jednovaječným dvojčetem Tomem v městečku Loitsche poblíž Magdeburku.\nPozději žil s Tomem v Hamburku, které je dle jeho slov nejhezčí město Německa. Nyní žijí dvojčata v LA, kam se podle svých slov přestěhovali kvůli stalkingu jisté skupiny psychicky narušených fanynek, které si říkají \"Afgánky na turné,\" a také neustálému obtěžování paparazzi.\n\nKdyž měla dvojčata sedm let, jejich rodiče se rozvedli. Tom a Bill začali skládat hudbu ve zmíněných sedmi letech za podpory nevlastního otce Gordona Trümpera – kytaristy německé rockové kapely Fatun. Trümper kluky podnítil k založení vlastní v té době dvoučlenné kapely s názvem Black Questionmark, se kterou začali vystupovat v okolí Magdeburgu, avšak jejich zvuku poněkud chybělo větší spektrum hudebních nástrojů. Ve dvanácti letech se na vystoupení v Magdeburgu seznámili s Georgem Listingem (v té době čtrnáctiletým) – baskytaristou – a Gustavem Shäferem (v té době třináctiletým) – bubeníkem – a rozhodli se zformovat společnou kapelu \"Devilish\", která se později přejmenovala na \"Tokio Hotel\".\n\nSkutečná sláva přišla až v roce 2003. Bill se ve svých třinácti letech zúčastnil soutěže \"Star Search\" (zpíval \"It’s Raining Man\"), ovšem neprošel sítem ve čtvrtfinále. Během vystupování si jej všiml producent Peter Hoffman. Pro kapelu toto fakticky znamenalo počátek jejich profesionální kariéry.\n\nV roce 2008 si mladý Kaulitz na turné \"1000 Hotels\" (1000 hotelů) po Evropě prošel ztrátou hlasu. Bez jakéhokoli oddechu odzpíval 43 koncertů. Na hlasivkách se mu vytvořila cysta, která musela být operativně odstraněna. Jeho hlas se povedlo zachránit. Čtrnáct dní po zákroku nemohl vůbec mluvit a i poté, co se mu hlas vrátil, se musel šetřit. Na pódium se ale vrátil ještě téhož roku a dosud neměl žádné další hlasové potíže.\n\nBill nepůsobí pouze v rámci kapely, ale také jako dabér: propůjčil hlas hlavnímu hrdinovi Arturovi ve filmu \"Artur a Minimojové I\" a \"II\". Zajímá se také o módu – navrhuje své oblečení a příležitostně předvádí vesměs extravagantní kousky.\n\nOblečení na koncerty v rámci jejich posledního turné s názvem \"Welcome to the Humanoid city\" (Vítejte ve městě Humanoid) navrhl společně s duem milánských návrhářů DSquared2.\n\nStal se zpěvákem i mozkem celé skupiny. I když je známý pro svůj extravagantní vzhled. Je to pravděpodobně nejznámější a nejpopulárnější člen skupiny Tokio Hotel. Bill je rád středem pozornosti, a také chce vždy zaujmout něčím novým.\n\n\n"}
{"id": "175630", "url": "https://cs.wikipedia.org/wiki?curid=175630", "title": "Zdeněk Pinc", "text": "Zdeněk Pinc\n\nZdeněk Pinc (* 10. února 1945 v Příbrami) je český pedagog, filosof, publicista a chovatel exotického ptactva. V současné době přednáší na Fakultě humanitních studií Univerzity Karlovy v Praze.\n\nPo maturitě na střední škole v Příbrami studoval divadelní vědu, sociologii a konečně filosofii na FF UK v Praze. Koncem šedesátých let se velmi angažoval ve studentském hnutí, byl členem Akademické rady studentů (ARS) a působil v redakci \"Lidových noviny\", \"Literárních listů\" a \"Listů\"\n. Po promoci v roce 1969 byl přijat jako aspirant prof. Patočky a asistent na katedře filosofie FF UK, roku 1973 však musel fakultu opustit a pracoval jako romský kurátor, po podpisu Charty 77 jako noční hlídač a nakonec jako programátor v družstvu META. Po celá 80. léta pořádal doma filosofické večírky, kam chodila řada budoucích filosofů.\n\nV roce 1990 byl jmenován docentem filosofie a stal se vedoucím Katedry filosofie a společenských věd na Pedagogické fakultě UK, funkcionářem Akademického senátu UK a později vedl i Ústav filosofie a religionistiky na FF UK. V roce 1993 zahájil jako ředitel IZV UK ve spolupráci s fakultami UK bakalářský a tři magisterské studijní programy, které v roce 2000 převedl na nově vzniklou Fakultu humanitních studií. Zde působil jako proděkan pro studijní záležitosti až do roku 2007, od té doby má na starosti záležitosti studentů.\n\nJe ženatý a s manželkou Eliškou má pět synů.\n\nZdeněk Pinc se věnuje hlavně fenomenologii, filosofii výchovy a etnologii. Byl řešitelem celé řady grantů, zvláště významný byl grant na podporu vydávání překladů dříve nedostupné filosofické literatury. Napsal velké množství esejí do \"Literárních novin\", po roce 1990 pravidelně přispíval do časopisu \"Přítomnost\" a byl spoluvydavatelem řady \"Scientia et Philosophia\" (s doc. Fialou a prof. Neubauerem). Napsal a publikoval řadu statí o filosofii výchovy, etice a fenomenologii.\n\nRoku 2005 byl vyznamenán Medailí 1. stupně Ministerstva školství, mládeže a tělovýchovy ČR.\n\n\n"}
{"id": "175635", "url": "https://cs.wikipedia.org/wiki?curid=175635", "title": "Fucking", "text": "Fucking\n\nFucking je malá osada (asi 108 obyvatel) v obci Tarsdorf v okrese Braunau am Inn v historické hornorakouské čtvrti Innviertel v Horním Rakousku poblíž hranic s Bavorskem. Nachází se poblíž měst Salzburg a Tittmoning. Osada existuje pod tímto jménem již od roku 1070 a je pojmenována po muži ze 6. století jménem Focko. Přípona „ing“ ve staré němčině znamená „lidé“, takže Fucking v tomto případě znamená „místo Fockových lidí“. Proslulost si osada získala díky anglickému významu slova „fucking“ popř. „fuck\", které je vulgární formou pro vyjádření pohlavního styku.\n\nNejznámější místem osady je dopravní značka s jejím jménem, u které se fotí turisté z celého světa. Značka je vlivem kuriózního jména osady častou obětí krádeží. Vzhledem ke značným výdajům za nové dopravní značky a rozpakům nad jménem se v osadě konalo v roce 2004 referendum o změně jejího názvu, ale obyvatelé hlasovali pro jeho zachování. V roce 2005 bylo učiněno další opatření proti krádežím, když byla cedule přivařena k ocelové tyči a ta zapuštěna do betonových základů. Ale ani poté se cedule ztrácet nepřestaly.\n"}
{"id": "175636", "url": "https://cs.wikipedia.org/wiki?curid=175636", "title": "Šaštín-Stráže", "text": "Šaštín-Stráže\n\nŠaštín-Stráže je slovenské město ležící v Trnavském kraji v okrese Senica.\n\nMěstem protéká řeka Myjava, která rozděluje městské části Šaštín a Stráže.\n\nNejvyšší nadmořská výška je ve Strážích 256 m n. m. (Vinohrádky), nejnižší v Myjavské nivě, 165–170 m n. m. V Šaštíně směrem na jih nadmořské výšky kolísají od 183 m n. m. do 205 m n. m.\n\nRozloha šaštínsko-strážského katastru je 4 195,05 ha. Z ní má Šaštín 2 499,62 ha a Stráže 1 695,43 ha.\n\nVíce než polovinu území Šaštína-Stráží zabírá nížina, ze které ve Strážích vystupuje pahorkatina. Obě dvě geomorfologické jednotky patří k alpsko-himálajské horské soustavě. Nížina s Myjavskou nivou je součástí nejsevernější, severozápadní části Záhorské nížiny. Oblast Záhorské nížiny patří do provincie Vídeňské kotliny Západopanonské pánve. Pahorkatina je jihozápadní částí Chvojnické pahorkatiny, která je podoblastí Záhorské nížiny.\n\nHistorie Šaštína-Stráží sahá do 13. století. Nejstarší zachovaná písemná zmínka pochází z roku 1218, kde se Šaštín uvádí v souvislosti s darováním Lebényenského kláštera Imrichem II. györovskému rodu.\n\nV roce 1736 založil František Lotrinský v Šaštíně největší textilní manufakturní podnik na Slovensku – šaštínskou kartounku.\n\nZa město byly Šaštín-Stráže vyhlášeny 1. září 2001.\n\nU města se nachází rozsáhlé vodní plochy a u nich rekreační středisko Gazárka.\n\nVe městě stojí bazilika Panny Marie Sedmibolestné – hlavní patronky Slovenska. Město je významným mariánským poutním místem. Poutě se konají například o svatodušních svátcích a pak 15. září, na svátek Sedmibolestné Panny Marie.\n\n"}
{"id": "175637", "url": "https://cs.wikipedia.org/wiki?curid=175637", "title": "Wormský konkordát", "text": "Wormský konkordát\n\nWormský konkordát (německy Das Wormser Konkordat, latinsky \"Pactum Calixtinum sive Heinricianum\") byla dohoda mezi papežem Kalixtem II. a císařem Svaté říše římské Jindřichem V. z 23. září 1122.\n\nWormský konkordát byl potvrzen na bamberském knížecím sněmu a papež Kalixtus II. ho potvrdil na Prvním lateránském koncilu o rok později (1123). Tímto aktem se uzavřel vleklý spor o investituru (císař se investitury zřekl a souhlasil s kanonickou volbou biskupů a opatů i s udělením lenních statků duchovním, papež naproti tomu souhlasil s císařovou účastí u voleb, které nebyly pro spory kapituly nebo konventu rozhodnuty).\n\n"}
{"id": "175639", "url": "https://cs.wikipedia.org/wiki?curid=175639", "title": "Martin C. Putna", "text": "Martin C. Putna\n\nMartin C. Putna (* 30. května 1968, Písek) je český literární historik a kritik, překladatel, zpěvák, moderátor a pedagog Fakulty humanitních studií Univerzity Karlovy.\n\nPo absolvování gymnázia v Písku (1986) vystudoval na Filosofické fakultě Univerzity Karlovy v Praze obor klasické filologie (1986–1991), který od počátku studoval v kombinaci s rusistikou. Paralelně se v letech 1987–1989 zúčastňoval bytových filozofických seminářů. Absolvoval studijní pobyt na Ludwig-Maxmilians-Universität v Mnichově (1991–1992). Působil jako pedagog na Filosofické fakultě Univerzity Karlovy: V letech 1992–1997 vyučoval na Ústavu východoevropských studií starší ruskou literaturu, v letech 1997–2006 pak působil v Centru komparatistiky. Poté přešel na Fakultu humanitních studií Univerzity Karlovy (2006). Doktorát získal roku 1995, docenturu roku 1998 za monografii \"Česká katolická literatura v evropském kontextu 1848–1918\". Profesorem v oboru sociální a kulturní antropologie byl jmenován roku 2013.\n\nTeologického vzdělání dosáhl na Teologické fakultě v Českých Budějovicích (1998–2000). Jako osobnosti, které ho ovlivnily, jmenoval v rozhovoru s Martinem Bedřichem roku 2013 Daniela Kroupu, Tomáše Halíka, Zdeňka Neubauera, od 90. let Aleše Rolečka, dále rusistku Miluši Zadražilovou, filoložku Evu Stehlíkovou, bohemistu Jiřího Brabce.\n\nByl zastupujícím profesorem na univerzitě v Řezně (2004/2005) a stipendistou Fulbrightova badatelského programu na Boston College v USA (2007/2008). Externě přednášel rovněž na FAMU a na Vyšší odborné škole publicistiky.\n\nOd roku 1987 se účastnil opozičních kulturních a náboženských aktivit. Ještě v období normalizace, o Velikonocích 1987 byl v Týnském chrámu pokřtěn Jiřím Reinsbergem. Na podzim 1989 byl jednou z hlavních postav sametové revoluce na Filosofické fakultě Univerzity Karlovy a rovněž jedním z iniciátorů založení České křesťanské akademie (původní název Křesťanská akademie Praha) a revue pro křesťanství a kulturu \"Souvislosti\". Byl redaktorem Souvislostí v letech 1990–1997, z toho 1992 výkonným zástupcem šéfredaktora a poté neoficiálním vedoucím redaktorem. Roku 1997 se stáhl z výkonné redakce, zůstal členem redakční rady a jedním z kmenových autorů \"Souvislostí\". Pracoval jako kulturní redaktor \"Katolického týdeníku\" (1990–1991).\n\nJako autor a moderátor kulturních a náboženských pořadů spolupracuje s Českým rozhlasem (zejména moderování pořadu \"Setkávání\", 1997–2007, a cyklus \"Putnův jihočeský literární místopis\", 2007) a s Českou televizí (zejména moderování kritického klubu \"Síto\", 2002–2003, a vzdělávací cyklus \"Duchovní kuchyně\" 2007). Komentáři, recenzemi a glosami přispívá do řady českých periodik (Literární noviny, Lidové noviny, Respekt, Reflex, Mladá fronta DNES, Týden, Hospodářské noviny aj.). Na kulturní straně \"Lidových novin\" měl v letech 2011–2015 pravidelný sloupek Stará veteš. Po úmrtí Ludvíka Vaculíka byl roku 2015 pozván, aby převzal jeho místo v rubrice Poslední slovo. S \"Lidovými novinami\" ukončil spolupráci na konci září 2018 poté, co deník otiskl údajně vládou podstrčený text podporující pozici předsedy vlády a nepřímého vlastníka vydavatelského domu MAFRA Andreje Babiše. Začátkem října pak Putna ohlásil, že bude spolupracovat s \"Novým deníkem\".\n\nV letech 2008–2011 byl ředitelem Knihovny Václava Havla, poté se na jeho návrh funkce ujal Martin Palouš.\n\nNa základě knihy \"Obrazy z kulturních dějin evropské religiozity\" natočila Česká televize dokument \"Ukrajino nezlob se\", kterým Putna provází a jenž byl premiérově uveden 31. ledna 2017.\n\nBěhem prezidentské kampaně v únoru 2013 i bezprostředně po volbě prezidenta silně kritizoval Miloše Zemana, zejména za jeho proruské aktivity. Označoval ho za nedůvěryhodnou osobu. O několik měsíců později, v květnu 2013 Miloš Zeman oznámil, že Putnu odmítá jmenovat profesorem. Jmenoval ho až v reakci na silné společenské protesty, dekret profesora sociální a kulturní antropologie však odmítl předat a doručil jej Putnovi prostřednictvím ministra školství Petra Fialy. Stalo se tak 25. června 2013.\n\nV kontextu protestů proti Zemanovi na podzim 2014, zejména v souvislosti s výročím 17. listopadu, Putna veřejně vyzýval politiky k odvolání prezidenta. 30. ledna 2015 pak přinesl Zemanovi na Hrad svou knihu \"Obrazy z kulturních dějin ruské religiozity\", s odůvodněním, aby se Zeman při svém komentování rusko-ukrajinského konfliktu lépe poučil o ruské a ukrajinské historii.\nV průběhu roku 2015 se Putna účastnil kampaní na podporu Ukrajiny či proti pravicovému extremismu.\n\nPutna v literárních textech i v rámci veřejných vystoupení a společenských protestů pracuje s prvky provokace a mystifikace. Například v roce 2003 v pořadu \"Síto\" České televize připravil a živě sehrál mystifikační debatu o dětském pořadu Teletubbies. Nejúspěšnější z těchto provokací se odehrála roku 2011. Byla reakcí na mocenský vzestup krajní pravice, konkrétně Ladislava Bátory, předsedy Akce D.O.S.T. Putna \"přivítal\" tento vzestup transparentem \"Katolické buzny zdraví Bátoru\" na Prague Pride. Roku 2015 ironicky komentoval proruské postoje politologa Petra Robejška tím, že k pozvánce na jeho přednášku připsal poznámku \"Ruský šváb\".\nV roce 2016 si zahrál sám sebe v seriálu \"Kancelář Blaník\".\n\nOd roku 2017 má na Český rozhlas Vltava spolu s Ninou Rutovou pořad Duchovní Evropa\n\nPříležitostně je zván ke kázání v kostele u Martina ve zdi a v dalších sborech Českobratrské církve evangelické. V roce 2017 vstoupil do Českobratrské církve evangelické. Od roku 2019 je výpomocným kazatelem.\n\nHlavním předmětem Putnova vědeckého díla je literatura v souvislosti s kulturními a duchovními dějinami – v českém, evropském i světovém kontextu.\n\nV monografii \"Česká katolická literatura v evropském kontextu 1848–1918\" (1998) Putna definoval katolickou literaturu na základě literární sociologie – jako písemnictví specifického „katolického milieu“, které vzniká jako reakce na sekularizaci společnosti. Tento proces probíhá ve většině evropských zemí v závislosti na postupu jejich sekularizace – v českých zemích tedy od poloviny 19. století. V další fázi vývoje se pak jednotlivá literární uskupení a osobnosti (Katolická moderna, Stará Říše) pokoušejí vyjít z „katolického ghetta“ a vřadit se do kánonu soudobé národní literatury.\n\nNa tuto práci navazuje monografický portrét klíčového katolického autora první poloviny 20. století \"Jaroslav Durych\" (2003), rozsáhlá komentovaná edice časopiseckých a rukopisných textů Karla VI. Schwarzenberga \"Torzo díla\" (2007) a řada časopiseckých studií. Meziválečné a válečné období je souhrnně zpracováno ve svazku \"Česká katolická literatura v kontextech 1918–1945\" (2010). Trilogii uzavírá svazek \"Česká katolická literatura v kontextech 1945-1989\" (2017).\n\nPutna koncipoval a od roku 2014 řídí vydávání Sebraných spisů Jakuba Demla v nakladatelství Academia. \n\nPutna zkoumal dějiny českého a slovenského protestantismu v různých obdobích: v době pobělohorského exilu (edice exulantského kancionálu), v době národního obrození nebo za první republiky. Obraz barokní mentality v české duchovní písni katolické i protestantské je předmětem knihy a CD \"Písně pro Ježíše\" (2014).\n\nV době vedení Knihovny Václava Havla Putna zkoumal, které české i zahraniční osobnosti a proudy ovlivnily myšlenkovou tvorbu Václava Havla, a připravil k vydání neznámé písemné prameny z prostředí Havlovy rodiny (Vácslav Havel: Kniha života, Ivan M. Havel a kol.: Dopisy od Olgy.) Za klíčovou pokládá americkou a českou tradici osvícenského deismu, unitářství a alternativní religiozity, která ovlivnila už Václava M. Havla a Vácslava Havla. Kniha \"Václav Havel. Duchovní portrét v rámu české kultury 20. století\" (2011) byla oceněna Cenou Toma Stopparda a umístila se v anketě Kniha roku Lidových novin. \n\nV rozhlasovém cyklu Putnův jihočeský literární místopis a v řadě studií se věnoval regionálním literárním tradicím jižních Čech. Spisovatele, spojené s jižními Čechami, řadil k několika hlavním liniím jihočeské kulturní paměti (husitství a náboženské blouznivectví, idealizace Rožmberků, regionalistická idyla 20. století). \n\nPutna, otevřeně deklarující svou příslušnost ke gay komunitě, se homosexualitou zabývá hned v několika svých dílech. V roce 2011 byla vydána kolektivní monografie \"Homosexualita v dějinách české kultury\", jež je dílem českých či v Čechách žijících badatelů různých humanitních oborů, kteří se sešli právě pod vedením Putny. Ten je zároveň autorem výrazné části textů.Kniha se zabývá výskyty homosexuality či homoerotiky v českých dílech literatury, výtvarného umění, divadla a filmu a jejich pozicí v širším kontextu euroamerické kultury.\n\nHomosexualitě, tentokrát v souvislosti s křesťanstvím, se pak Putna věnuje také v monografii z roku 2012, \"Křesťanství a homosexualita: Pokusy o integraci\". V knize představuje oba tábory, křesťanskou a gay komunitu, jejich nejortodoxnější i nejumírněnější představitele vzhledem ke vztahu k táboru druhému, mapuje vývoj jejich vzájemného koexistence, přičemž srovnává postoje, argumenty a bojové strategie jednotlivých táborů a upozorňuje na určité podobné tendence - gay komunitu přijímající určité církevní prvky, a sice zakládací mýty, mučedníky, symboly, sídla atd. Putna vzhledem k své příslušnosti k oběma komunitám naléhá na možnost integrace a rozebírá a hodnotí navrhovaná řešení různých aktivistů i teoretiků.\n\nPutna se zabývá především obdobím pozdní antiky, s důrazem na vztah sekulární a náboženské kultury: Monografie \"Órigenés z Alexandrie. Kapitola z dějin vztahů mezi antikou a křesťanstvím\" (2001), edice komentovaných překladů pozdně antických textů \"Poslední Římané\" (od 2000, zatím vyšlo pět svazků: Órigenés – \"O Písni písní\", Macrobius – \"Saturnálie\", Sulpicius Severus – \"Život svatého Martina\", r. 2010 Hieronymus, Gennadius a Isidorus – \"Dějiny křesťanského písemnictví\", r. 2012 Prudentius – \"Kniha hodinek\") a řada časopiseckých studií o autorech tohoto období (Nonnos z Panopole, Methodios z Olympu, svatý Jeroným aj.). „Pro studenty všech věků“ vytvořil on-line učebnici antické a biblické literatury \"Homér 21\".\n\nOhlasům antické kultury je věnována monografie \"Řecké nebe nad námi a antický košík. Studie ke druhému životu antiky v evropské kultuře\" (2006). Ústředním motivem knihy je reflexe cesty do Itálie a Řecka, skutečné nebo imaginární, u vybraných autorů 18. až 20. století (J. J. Winckelmann, J. W. Goethe, Friedrich Hölderlin, P. P. Pasolini, Jiří Kuběna, Marguerite Yourcenarová a další), a svár „křesťanské“ a „pohanské“ obraznosti v jejich dílech. S touto knihou souvisí rovněž komentovaná edice překladu Goethova životopisu J. J. Winckelmanna (2005). Různé způsoby recepce antiky Putna zkoumal i u českých katolických autorů (články v časopise Listy filologické o antice v dílech Jiřího Kuběny, Vladimíra Vokolka, Josefa Kostohryze a Ivana Jelínka).\n\nPrvním Putnovým odborným tématem byla literatura ruského exilu 20. století. Z jeho studia vznikla monografie \"Rusko mimo Rusko\" (1993–1994, spoluautorkou druhého dílu Miluše Zadražilová), antologie ruské emigrační poezie \"U řek babylonských\" (1996, spoluautorkou edice Miluše Zadražilová) a řada časopiseckých studií a překladů (Boris Poplavskij, Jurij Těrapiano, Sergej Bulgakov, Alexandr Solženicyn aj.). Poté se obrátil k tématu panslavismu v českých duchovních dějinách. Tak vznikla kniha Překlad a výklad \"Slávy dcery z panslavistického mýtu do kulturní historie\" (2014).\n\nRoku 2015 vydal knihu \"Obrazy z kulturních dějin ruské religiozity\" (2015), která nahlíží ruské dějiny postkoloniálním způsobem, s důrazem na mnohost různých „Rusí“ během těchto dějin, na střetání proevropských a protievropských proudů v ruských dějinách a na svébytnost Ukrajiny. Kniha vzbudila v době ruského útoku na Ukrajinu široký ohlas, v anketě Lidových novin Kniha roku obsadila 5.-6. místo, a zvítězila v anketě Katolického týdeníku Dobrá kniha 2015. Roku 2017 vyšla v maďarském překladu. V roce 2017 obdržel Putna za slavistickou a rusistickou práci Cenu Rudolfa Medka.\n\nVedle akademických textů se Putna věnuje rovněž literární esejistice a dalším pomezním žánrům. Kniha \"My poslední křesťané. Hněvivé eseje a vlídné kritiky\" (1994, rozšířené vydání 1999) vyhraněně posuzuje a hodnotí duchovní a kulturní tendence počátku devadesátých let, zejména téma postmoderny a křesťanské reakce na ni v literatuře i v náboženském životě. Kniha \"Chvály\" (2001) používá ke komentáři společenského dění žánru pozdně antické „chvály“ – vážně míněné oslavy věcí cenných a zapomínaných, nebo naopak ironicky hyperbolizované oslavy věcí dobově přeceňovaných, bez skutečné hodnoty. Jediná Putnova próza \"Kniha Kraft\" (1996) kombinuje žánry deníku a románu k reflexi společenského a duchovního dění v letech kolem sametové revoluce.\n\nMartin C. Putna se od 80. let věnoval zpěvu (tenor). Specializuje se na renesanční a raně barokní hudbu, zejména ve spolupráci se souborem Musica Fresca.\n\nVydal celkem tři sólová CD: \"O smrti i vesele. Písně barokní a postbarokní\" (Malvern 2013) a \"Písně pro Ježíše\" (Malvern 2014). Na obou CD spolu s ním zpívá David Cizner a doprovází je Musica Fresca. Obě CD obsahují i literárně historickou studii o nazpívaných písňových textech. Třetí album \"Písně absurdní\" (2016) ukazuje různé podoby humoru v českých písňových textech (Mastičkář, Jan Jeník z Bratřic, Kryptadia), pěveckou partnerkou zde Putnovi byla altistka Květa Ciznerová.\n\nJeho kniha \"Obrazy z kulturních dějin Střední Evropy\" byla roku 2019 nominována na cenu Magnesia Litera v kategorii naučné literatury. A kniha \"Obrazy z kulturních dějin ruské religiozity\" byla na portálu Českého literárního centra zařazena do přehledu Vrcholy české non-fiction 2007-2017 . \n\n\n\n"}
{"id": "175651", "url": "https://cs.wikipedia.org/wiki?curid=175651", "title": "Trainspotting (film)", "text": "Trainspotting (film)\n\nKultovní film Trainspotting z roku 1996 natočil režisér Danny Boyle podle stejnojmenného románu od Irvina Welshe. Příběh pojednává o skupině přátel, z nichž většina je závislých na heroinu. Děj se odehrává v ulicích Edinburghu, ale natáčen byl také v Glasgow a jiných lokalitách Skotska. V roce 2004 byl vyhlášen časopisem \"Total Film\" čtvrtým nejlepším britským filmem. Roku 2017 se dočkal pokračování nazvaného \"T2 Trainspotting\".\n\n"}
{"id": "175656", "url": "https://cs.wikipedia.org/wiki?curid=175656", "title": "Frank Malina", "text": "Frank Malina\n\nFrank Malina (2. října 1912 Brenham, Texas – 9. listopadu 1981 Paříž) byl americký vědec a vynálezce s českými předky. Jeden ze zakladatelů JPL a také její ředitel v letech 1944–1946.\n\nV roce 1935, kdy úspěšně ukončil studium na California Institute of Technology, začal Frank Malina spolupracovat s významným profesorem aerodynamiky Theodorem von Kármánem ve vývoji raketových motorů. Mezi jejich vynálezy patří mimo jiné i slavná Bazooka.\n\nFrank Malina zemřel v roce 1981 v Paříži.\n\nFrantišek Frank Joseph Malina se narodil v Brenhamu v Texasu. Jeho rodiče odešli do USA před první světovou válkou. V roce 1920 se vrátili a ve Frenštátě pod Radhoštěm si pronajali restauraci s hotelem. Malina zde vychodil obecnou školu, ve Valašském Meziříčí jeden ročník gymnázia. Podnik Malinům nevynášel, a proto se po pěti letech rozhodli k návratu do Texasu. Zde dokončil Malina střední školu a na v roce 1930 nastoupil do Texaské vyšší zemědělské a strojírenské školy a později začal studovat na Kalifornském technickém institutu (California Institute of Technology - Caltech), kde se zapsal Malina ke studiu leteckého inženýrství na Caltech.\n\nMalina postavil motor podle vzoru Meziplanetární společnosti. Zkoušky motoru v srpnu se nedařily, při pokusu o jeho zapálení zahalil štiplavý kouř celou laboratoř. Ostatní studenti je sarkasticky nazývali klub sebevrahů. S nebezpečnými pokusy se museli z budovy odstěhovat. Našli proto útočiště ve stržích pod Sierra Madre.\n\nV roce 1940 obhájil Malina doktorskou dizertaci z aeronautiky. Přitom ještě stačil projednávat možnosti praktického používání raket s jednou leteckou továrnou, s Goddardem i s Národní akademií věd. Na žádost velitele vojenského letectva generála Henryho Arnolda hledala Akademie věd metody k usnadnění startu přetížených letadel. V lednu 1939 rozhodla, že bude financovat výzkum raketového pohonu, který povede von Kármán s Malinovou skupinou. Tento úkol dostal název Projekt číslo 1. Byl to první raketový program dotovaný americkým státem.\nPoprvé úspěšně startovalo letadlo s pomocnými raketami 12. srpna 1941. O dvanáct dnů později vynesly rakety stroj do vzduchu úplně samy, bez vrtulového pohonu. Raketu Private-A vystřelili 1. prosince na vojenském cvičišti Camp Irwin v Mojavské poušti.\n\nV létě 1943 předali zpravodajští důstojníci von Kármánovi tři fotografie francouzského pobřeží. Profesorův štáb na nich identifikoval startovací rampy pro rakety takové velikosti, jaké dosud neznali. Na základě toho požádalo letectvo Malinu, aby navrhl projekt řízené rakety dalekého doletu.\nPrvní plány na ni poslal do Pentagonu 20. listopadu 1943. Von Kármán ve svých memoárech zdůraznil: Je to první americký projekt dálkové rakety. A dodejme - je to také první dokument, který nese v záhlaví název dnes světoznámé Laboratoře proudového pohonu (Jet Propulsion Laboratory - JPL).\nDva měsíce nato objednala armáda u JPL výrobu rakety. Projekt ORDCIT, jak tento úkol nazvali, předpokládal vytvoření reaktivní střely, která na vzdálenost 110-160 kilometrů dopraví nálož těžkou 450 kilogramů. V rámci tohoto projektu postavili kalifornští inženýři celou sérii menších raket. Private A, dlouhou 2,4 metru a poháněnou motorem na tuhé pohonné hmoty, vypustili na vzdálenost 17,7 kilometru v prosinci 1944. Frank Malina s raketou WAC-Corporal, 11. říjen 1945, foto: NASA/JPL Frank Malina s raketou WAC-Corporal, 11. říjen 1945, foto: NASA/JPL\nV létě 1944 začaly dopadat na britská města německé rakety V-1 a V-2. Výzvědné služby dostaly první přesnější zprávy o těchto nových zbraních. Pentagon vyslal do Evropy ředitele JPL Malinu, aby opatřil podrobnější informace.\nBěhem zpáteční cesty si mladý inženýr uvědomil, že už existují technické předpoklady pro zkonstruování výškové sondážní rakety. Rychle načrtl její charakteristiky: měla by vynést 11,5 kilogramu meteorologických aparatur do výšky 30 kilometrů. Pentagon tento návrh, pojmenovaný WAC-Corporal, schválil. V létě 1945 navrhli pracovníci JPL konstrukční prvky rakety. Měla být 5 metrů dlouhá a 300 kilogramů těžká. Od 29. září ji začali zkoušet na nově vybudované raketové střelnici White Sands v Novém Mexiku. 11. října dosáhla Malinova raketa rekordní výšky 71 628 metrů. Na základě těchto zkušeností vyvinuli větší sondážní raketu Aerobee. Používá se dodnes.\nMalina vzpomínal: Po zkouškách rakety WAC-Corporal a s detailními informacemi o výkonech německé V-2 se začaly naše úvahy obracet ke konkrétním možnostem kosmického letu. Spolu se Summerfieldem jsme začali studovat problém ,úniku' ze Země pomocí rakety. Naše závěry jsem předal 3. ledna 1946 americkému ministerstvu obrany.\n\nNa sklonku roku 1946 Malina svou raketovou kariéru ukončil - vzdal se funkce ředitele JPL. Od podzimu minulého roku začala tajná policie FBI rozkrývat sítě sovětské špionáže v USA, jejíž členové se rekrutovali z místních komunistů. A on se obával, že by mohl být rovněž nařčen z vyzvědačství. Nakolik bylo toto podezření odůvodněné, nevíme.\nMalina je jediný člověk, který dobrovolně odešel od raket v okamžiku, kdy se začínají rýsovat nové perspektivy jejich využití. Zřejmě měl velké obavy z FBI.\nPracovníci UNESCO v Paříži mu nabídli, abych začal pracovat u nich. Přestěhoval se tedy do Francie. Před tím se rozvedl s Lilian. Později přijal do úřadu UNESCO jako svou sekretářku Angličanku Marjorii, která za války dosáhla u vojenského letectva RAF hodnosti majora. Brzy se do sebe zamilovali a v roce 1949 se vzali. Narodili se jim dva synové - Roger a Alan. Tantiémy od Aerojetu, který se stal jednou z vedoucích amerických raketových firem, zajišťovaly rodině vysoký životní standard.\nV UNESCO, organizaci OSN pro vědu a umění, vedl Malina řadu projektů. Týkaly se jak výzkumu suchých oblastí planety, tak využívání moderní výpočetní techniky.\nPřesto Malina svět kosmických letů neopustil. Koncem padesátých let patřil mezi zakladatele Mezinárodní astronautické akademie, výběrové organizace odborníků.\nPravidelně se účastnil kongresů Mezinárodní astronautické unie. Od roku 1960 organizoval sympozia věnovaná laboratořím na Měsíci a na Marsu. Rudolfu Peškovi z Prahy pomohl založit sekci SETI (Search of Extraterrestrial Intelligence), na jejíž zasedáních se vedly diskuse o možnosti zachytit signály mimozemských inteligencí.\nPo odchodu z UNESCO v roce 1953 se věnoval rozvíjení lumino kinetického umění. První výstavu těchto pohyblivých obrazů, které využívaly žárovky nejrůznějších velikostí a barev, uspořádal v Paříži v roce 1955. V Praze ji v roce 1966 zahajoval Jan Werich.\nFrank Malina zemřel v Paříži 1. ledna 1981 ve věku devětašedesáti let.\n\nzdroj: Karel Pacner, CRO\n"}
{"id": "175660", "url": "https://cs.wikipedia.org/wiki?curid=175660", "title": "Robert Carlyle", "text": "Robert Carlyle\n\nRobert Carlyle (*14. dubna 1961) je skotský herec, narozený v glasgowské městské části Maryhill. Proslavil se zejména rolí \"Begbieho\", rváče ve filmu \"Trainspotting\" (1996),filmem Do naha! (1997), postavou Dr.Nicholase Rushe v seriálu (2009-2011) nebo rolí Rampelníka/pana Golda v seriálu Bylo, nebylo (2011- 2018)\n\n\n\n"}
{"id": "175661", "url": "https://cs.wikipedia.org/wiki?curid=175661", "title": "Prefektura Tokušima", "text": "Prefektura Tokušima\n\nPrefektura Tokušima (: 徳島県, \"Tokušima-ken\") je jednou ze 47 prefektur Japonska. Nachází se na ostrově Šikoku. Hlavním městem je Tokušima.\n\nPrefektura má rozlohu 4 145,46 km² a k 1. říjnu 2005 měla 809 974 obyvatel.\n\nV prefektuře Tokušima leží 8 velkých měst (市, ši):\n\nOficiální symbol prefektury Tokušima je tvořen stylizovanou kombinací prvních dvou slabik názvu prefektury (\"to\" a \"ku\") ve slabičném písmu hiragana.\n\n"}
{"id": "175664", "url": "https://cs.wikipedia.org/wiki?curid=175664", "title": "Šunga", "text": "Šunga\n\nŠunga (jap. 春画, \"Jarní obrázky\" [Jaro je metaforou pro sex]) jsou japonské erotické grafiky a kresby z 18. a 19. století. Obrázky zobrazují velmi explicitně sexuální praktiky. Novomanželům byly kladeny pod polštář jako „návod k použití“. Z dnešního hlediska je lze označit jako pornografické.\n"}
{"id": "175665", "url": "https://cs.wikipedia.org/wiki?curid=175665", "title": "Olha Kobyljanska", "text": "Olha Kobyljanska\n\nOlha Kobyljanska ( ; 27. listopadu 1863, Hura-Humora – 21. března 1942) byla ukrajinská spisovatelka, publicistka a překladatelka.\n\nNarodila se v městečku Hura-Humora na jižní Bukovině, v části, která dnes patří Rumunsku. S Bukovinou zůstala spjata po celý život, většinu jej prožila v Černovicích. Pocházela ze skrovných poměrů a vzdělávala se samostudiem. Již od raného věku jevila zájem o ukrajinskou kulturu, hovořila však stejně dobře též německy, polsky, rumunsky a několika dalšími jazyky. V němčině jsou psána i její první díla. Velmi ji ovlivnilo literární i osobní přátelství s Lesjou Ukrajinkou.\n\nZ jejího rozsáhlého díla, které zobrazuje nejčastěji život v bukovinských horských vsích, jsou nejvýznamnější romány \"Člověk\" (Людина, 1894) a \"Země\" (Земля, 1902) a mnoho povídek, často s výraznou až svéráznou ženskou či dívčí hrdinkou - např. \"Nekulturní\" (Некультурна) či \"Carevna\" (Царівна). V povídce \"Bitva\" sugestivně líčí střet stavitelů železnice se silou panenského pralesa a nevoli drsných Huculů podílet se na jeho kácení.\n\n\n\n"}
{"id": "175666", "url": "https://cs.wikipedia.org/wiki?curid=175666", "title": "Andy McNab", "text": "Andy McNab\n\nSteven Mitchell DCM MM (29. prosince 1959, Londýn) je bývalý britský voják speciálních jednotek SAS řeckého původu, který se stal spisovatelem. Jako spisovatel používá pseudonym Andy McNab, původně především kvůli své vlastní bezpečnosti.\n\nAndy, který byl nalezen v igelitové tašce jako nemluvně před vchodem do jedné londýnské nemocnice, vyrůstal v londýnské čtvrti Peckham. V dětství měl pár menších konfliktů se zákonem, a proto se v 16 letech rozhodl, že půjde k armádě. Chtěl létat s vrtulníkem, ale na to neměl ani talent, ani vzdělání. (Jistý výcvikový důstojník mu řekl, že by leda tankoval palivo…; viz \"Okamžitá akce\") Proto se dal k Royal Green Jackets – Královským Zeleným Blůzám.\n\nPo několika letech, kdy mimo jiné navštívil Severní Irsko (tam zažil svou první přestřelku) a Gibraltar, mu přestala vyhovovat nařízení, kdy si např. musel zažádat i o povolení ke koupi nábytku u nadřízeného (viz \"Okamžitá akce\"). Pokusil se přejít ke speciální jednotce SAS. McNab uspěl ve výběrovém řízení na druhý pokus v roce 1984. Mezi lety 1984–1990 procestoval mnoho zemí světa (Botswana, Belize, znovu Severní Irsko, Kolumbie…).\n\n2. srpna 1990, kdy irácká armáda vtrhla do Kuvajtu, se začal SAS regiment chystat na pouštní operace. Jelikož Andyho eskadra B měla zrovna půlroční CT turnus, dostala se do Iráku až v prosinci 1990. 17. ledna 1991, když začala operace Pouštní bouře, Irák začal střílet raketami SCUD na Izrael s cílem rozvrátit síly koalice. Kdyby se Izrael aktivně zapojil do války s Irákem, hrozilo by vystoupení arabských států z koalice. Andymu bylo přiděleno velení osmičlenné hlídky Bravo Two Zero, která měla najít a pokud možno zneškodnit rakety SCUD a přerušit pozemní komunikaci mezi Bagdádem a severozápadním Irákem. Hlídka byla vysazena v noci 22. ledna 1991 téměř 300 km za nepřátelskými liniemi. Hned druhý den však byla prozrazena mladým pasáčkem koz a při ústupu zahynuli tři muži a čtyři, včetně McNaba, padli do zajetí. Pouze jediný unikl. Zajatci museli vydržet následné drastické mučení a vyslýchání.\n\nPo několika měsíční rekonvalescenci se McNab vrátil zpět do služby k SAS a v roce 1993 natrvalo odešel. V témže roce také vydal svůj bestseller \"Bravo Two Zero\" (v Česku vyšla pod názvem \"Konečná stanice Bagdád\"), který pojednával právě o neúspěšné hlídce. Dva roky poté pak vydal knihu \"Immediate Action\" (\"Okamžitá akce\"), která je vlastně jeho životopis až do roku 1990. Jelikož knihy sklízely úspěch, stal se spisovatelem. Jeho první román \"Remote Control\" (\"Dálkové ovládání\") vyšel v roce 1998 a poté následovaly další.\n\nJeho popis událostí, který popsal v knize Bravo Two Zero, byl několikrát popřen a prohlášen za smyšlený. Poprvé Chrisen Ryanem (člen hlídky, který jediný unikl) ve své knize \"The One That Got Away\" (v Česku vyšla pod názvem \"Jediný unikl\"), poté také Sirem Peterem Rattcliffem v knize \"25 let v boji s SAS\". Asi nejvíc však v knize \"The Real Bravo Two Zero\", kterou napsal Michael Asher, který jel kvůli tomu do Iráku.\n\nNa motiv knihy \"Bravo Two Zero\" byl také natočen film v hlavní roli se Seanem Beanem. Podílel se na filmu \"Nelítostný souboj\" jako poradce přes zbraně a výcvik s nimi.\n\nVypsány jen ty knihy, které vyšly v Česku.\n\n\nPříběhy Nicka Stonea\n\nPříběhy Dannyho Wattse (napsáno s Robertem Rigbym)\n\n"}
{"id": "175667", "url": "https://cs.wikipedia.org/wiki?curid=175667", "title": "Bohumil Holý", "text": "Bohumil Holý\n\nBohumil Holý (20. listopadu 1885, Borová u Náchoda – 3. dubna 1947) byl český učitel, stenograf a autor všeslovanštiny.\n\nBohumil Holý se narodil jako prvorozenec domácího tkalce a později faktora Jana Holého a jeho manželky Marie, rozené Čtvrtečkové. Měl ještě deset sourozenců, z kterých dva zemřeli ještě v dětském věku. Vychodil s výborným prospěchem reálnou školu v Náchodě. Již od roku 1905 učiteloval, dva roky byl kancelářským pomocníkem u okresního soudu, doplnil si učitelskou maturitu, v roce 1908 složil státní zkoušku z těsnopisu, rok nato z francouzštiny a v roce 1910 z učitelské způsobilosti. Učil na různých obecných školách, na měšťance, na učitelském ústavu v Litomyšli (těsnopisu podle všeslovanské soustavy Dürichovy). Nakonec zakotvil v Mezilesí, kde bydleli jeho rodiče, a působil tam až do 2. června 1930. Po zdravotní dovolené od školního roku 1929–1930 odešel na dočasný odpočinek a byl zproštěn aktivní služby na okrese. Není jasné, zda příčinou jeho onemocnění bylo dobrovolné hladovění, které si přivodil, aby nemusel bojovat za Rakousko, či španělská chřipka, kterou jeho podvyživené tělo nezvládlo. Už 1. února 1915 nastoupil totiž vojenskou službu jako domobranec, pak dezertoval a ukrýval se na půdě domu č. p. 37 v Mezilesí. Následky nemoci, především omezení v chůzi a v řeči, snášel až do smrti, která ho stihla 3. dubna 1947. Matka ho přežila o půl roku, zemřela ve věku 82 let.\n\nPan řídící na dvoutřídce v Mezilesí nikdy nezahálel. Zabýval se různými těsnopisnými soustavami a srovnávacím jazykozpytem slovanským, společně se starostou Stanislavem Holým „Sedlickým“ pracoval v ochotnickém souboru a roku 1919 s ním založil sokolskou jednotu v Mezilesí. Jazykové znalosti využíval na cestách, mimo jiné na Balkán a do Itálie. Cesty prý hradil i starostovi, aby měl společníka. Do roku 1929 vedl pamětní knihu mezileské školy, kam zapisoval – krasopisně – události nejen místní, ale i zprávy o politických poměrech, o přírodních katastrofách ve světě, v archeologických nálezech apod. Jako vlastenec a slavjanofil se projevoval někdy až nekriticky, např. při etymologických výkladech, kde cizím slovům podkládal slovanský původ. Obhajoval pravost Rukopisů. O Rusku se v úvodu své první brožury (roku 1920) vyjadřuje s nádechem antisemitismu. Kriticky se stavil i k T. G. Masarykovi. Podivínsky se jeví jeho snaha používat starý slovanský letopočet (1920 = 7428 ot sozdaňe mira) i to, jak se snažil zavést pro obec Mezilesí název „Mezlesí“. Zůstal svobodný, byl však hodným strýčkem pro děti svých sourozenců, které do Mezilesí jezdily na prázdniny. Pokud ještě mohl, chodil s nimi do přírody. I jejich vrstevníci dosvědčují, že legraci nikdy nezkazil, takže všichni, kdo ho znali, na něho s láskou vzpomínali.\n\nBohumil Holý byl autorem projektu všeslovanštiny, která měla přispět k lepšímu dorozumění mezi slovanskými národy. Na tomto úseku jazykovědy však nebyl první. Kromě několika set projektů neutrálního plánového mezinárodního jazyka, z kterých se dnes jako mluvený jazyk s dosti rozsáhlou původní literaturou používá prakticky jedině esperanto, bylo pro Slovany takových projektů vytvořeno několik, vesměs s cílem usnadnit dorozumění mezi Slovany v habsburské monarchii. První z nich jeho autor, Chorvat Juraj Križanić, ve svých knihách prakticky propracoval a nazval „Russki jezik“ již mezi lety 1659 a 1666. V roce 1826 vydal Slovák Ján Herkeľ v Budíně latinsky svůj projekt „Lingua slavica universalis“.\n\nDalší projekty jsou dílem Čechů. V roce 1907 vydává v Kroměříži německy vlastním nákladem podrobnou mluvnici „novoslovanštiny“, „Gramrnatik den neuslavischen Sprache“, bohemista a dialektolog Ignác Hošek (1852–1919). V roce 1909 zařazuje novoslovanštinu do své konverzační příručky „Slovanský tlumočník“. Roku 1912 vydává středoškolský profesor v Jevíčku Edmund Kolkop (1877–1915), francouzštinář a aktivní esperantista, svůj šestnáctistránkový „Pokus o dorozumívací jazyk slovanský“ a Josef Konečný z Prahy-Nuslí 32 stránkovou brožuru „Mluvnička slovanského esperanta Slavina“. Konečně pak v roce 1920 vychází v Novém Městě nad Metují 20 stránková brožura „Slavski jezik“, na které je jako autor uveden „stenograf B. Holý s pomocí spolupracovníků“.\n\nPro vytvoření projektu „všeslovanštiny“ měl Bohumil Holý dobrou přípravu: ovládal nejen všechny spisovné slovanské jazyky (včetně horní a dolní lužické srbštiny), ale zřejmě i esperanto, znal práce svých předchůdců Hoška a Kolkopa a z jejich nedostatků se poučil. Svůj projekt, na kterém pracoval deset let a který sám pro tisk vysázel, ještě dále zdokonaloval: v roce 1930 a 1932 vydal v Náchodě další dvě brožury pod názvem „Všeslovansky“.\n\nJak tento projekt všeslovanštiny vypadá? Uveďme si několik ukázek.\n\n\"-Kral Alexandr Veliki, Makedonski, imel koň velmi skori, jego ime v slavski letopisi su Dučipal, helenske Bukefalos.\n- Každi musu rabotat. \n- Čo chťu, to tež mogu. \n- Gde su vichod? \n- Gospodi, ja prošu, sednite, dnes vi su moji gosti! \n- Děkuju! \n- Dobri utro! \n- Pokojni noč!\n- Neki človek imel dva sini… \n- Takto molite se: Otec naš, iže ti su na nebesa! Da svetu se ime tvoj! Pridi tvoj carstvo! da budu volja tvoj i na zem kak na nebo. \n- No da budu vaš slovo: Da! da! Ne! ne! I čto su bolše nad to, to su ot zli. Vi slišali, že proroki rekli: Oko za oko, zub za zub. No ja govoru a vi: Neprotivite se a zli! No kto udaru ti na tvoj desni lice, obrati k on i levi! Ne sudite, da vi ne su sudeni! I proč smotru ti na suček v oko de tvoj bratr i ne vidu ti brevno v svoj oko?\"\n\nHolého všeslovanština nemá složité časování a skloňování – na rozdíl od Hoškovy novoslovanštiny a Konečného Slaviny. Nezná dlouhé samohlásky - na rozdíl od oněch dvou předchůdců. Používá českou latinku, nemá zvláštní písmena pro souhlásky s háčky – na rozdíl od Kolkopa a Konečného, jen při ručním psaní doporučuje místo háčků tečky, tzv. Husova nabodeníčka. Písmena q, w, x a y jsou jen v cizích jménech. Přízvuk je na předposlední slabice, u rozkazovacího způsobu na poslední. Při podrobnějším srovnání těchto čtyř projektů českých autorů vychází Holého projekt jako nejvhodnější.\n\nV této souvislosti nebude bez zajímavosti si připomenout, že autorem dalšího, posledního (rukopisného) projektu „mežduslavjanského jezika“ z roku 1954 je Ladislav Podmele, což je občanské jméno básníka Jiřího Karena.\n\n \n"}
{"id": "175670", "url": "https://cs.wikipedia.org/wiki?curid=175670", "title": "Obvod", "text": "Obvod\n\nObvod znamená zpravidla vymezení nějaké plochy nebo uzavřené trasy. Může znamenat například:\n\nDélková míra:\n\nVymezení území jako plochy, ačkoli podle geometrie má jít o délkovou míru nebo hranici:\n\nV elektrotechnice se lze občas setkat se zastaralým ekvivalentním výrazem okruh.\n\n"}
{"id": "175677", "url": "https://cs.wikipedia.org/wiki?curid=175677", "title": "Kolonie (biologie)", "text": "Kolonie (biologie)\n\nVýraz kolonie se v biologii používá pro organismy podobného nebo stejného druhu žijící na určitém místě pohromadě a obývajících stejné prostředí. Po rozpadu kolonie je každý jedinec schopen – aspoň po určitou dobu – samostatné existence.\n\nOznačují se tak například shluky bakterií nebo jiných buněk, hlodavců atd.\n\n"}
{"id": "175680", "url": "https://cs.wikipedia.org/wiki?curid=175680", "title": "Kolonie (rozcestník)", "text": "Kolonie (rozcestník)\n\nKolonie (z lat. \"colonus\", osadník) může znamenat:\n\n"}
{"id": "175702", "url": "https://cs.wikipedia.org/wiki?curid=175702", "title": "Ministerstvo dopravy", "text": "Ministerstvo dopravy\n\nMinisterstvo dopravy existuje v mnoha státech:\n\n\nV některých státech spadá doprava do působnosti ministerstev s širší působností nebo jiným názvem:\n"}
{"id": "175705", "url": "https://cs.wikipedia.org/wiki?curid=175705", "title": "Ministerstvo kultury", "text": "Ministerstvo kultury\n\nMinisterstvo kultury může mj. označovat:\n\n"}
{"id": "175707", "url": "https://cs.wikipedia.org/wiki?curid=175707", "title": "Ministerstvo obrany", "text": "Ministerstvo obrany\n\nOznačení Ministerstvo obrany nesou například tyto instituce: \n"}
{"id": "175718", "url": "https://cs.wikipedia.org/wiki?curid=175718", "title": "Ministerstvo vnitra", "text": "Ministerstvo vnitra\n\nMinisterstvo vnitra může mj. označovat:\n\n"}
{"id": "175720", "url": "https://cs.wikipedia.org/wiki?curid=175720", "title": "Ministerstvo zahraničních věcí", "text": "Ministerstvo zahraničních věcí\n\nMinisterstvo zahraničních věcí (MZV), ministerstvo zahraničí či zkratkovým slovem \"zamini\", je ve většině zemí orgánem státní správy, který se zabývá zahraničními vztahy daného státu s ostatními zeměmi, upravuje koncepci mezinárodního obchodu, vnější ekonomické vztahy a rozvojovou pomoc. Ministerstvo zahraničních věcí též vede reprezentaci daného státu v jednáních vyšších nadnárodních politických či obchodních celků (například Parlament EU, Organizace spojených národů, Severoamerická unie…). V čele ministerstva obvykle stojí ministr zahraničí.\n\n"}
{"id": "175722", "url": "https://cs.wikipedia.org/wiki?curid=175722", "title": "Ministerstvo zdravotnictví", "text": "Ministerstvo zdravotnictví\n\nMinisterstvo zdravotnictví a ministerstva s podobnými kompetencemi existují v mnoha státech:\n\n\n"}
{"id": "175730", "url": "https://cs.wikipedia.org/wiki?curid=175730", "title": "Nyrki Tapiovaara", "text": "Nyrki Tapiovaara\n\nVeikko Nyyrikki (Nyrki) Tapiovaara (10. září 1911 Pitäjänmäki - 29. února 1940 Tohmajärvi) byl nadějný finský režisér, autor několika úspěšných filmů. Za zimní války bojoval u Kollaa. Padl 29. února 1940 jako velitel patroly, která prozkoumávala oblast Tohmajärvi.\n\n"}
{"id": "175731", "url": "https://cs.wikipedia.org/wiki?curid=175731", "title": "MD", "text": "MD\n\nSpojení písmen M a D může mít různé významy:\n\nv dopravě:\n\nv elektronice a informatice:\n\nv jiných oblastech:\n\n\n\n\n\n\n"}
{"id": "175734", "url": "https://cs.wikipedia.org/wiki?curid=175734", "title": "MF", "text": "MF\n\nSpojení písmen M a F může mít různé významy:\n\n"}
{"id": "175736", "url": "https://cs.wikipedia.org/wiki?curid=175736", "title": "MI", "text": "MI\n\nSpojení písmen M a I může mít různé významy:\n\n\n\n\n"}
{"id": "175745", "url": "https://cs.wikipedia.org/wiki?curid=175745", "title": "MV", "text": "MV\n\nSpojení písmen M a V může mít různé významy:\n\n\n\n"}
{"id": "175748", "url": "https://cs.wikipedia.org/wiki?curid=175748", "title": "MK", "text": "MK\n\nSpojení písmen M a K může mít různé významy: \n\n\n\n\n"}
{"id": "175750", "url": "https://cs.wikipedia.org/wiki?curid=175750", "title": "MO", "text": "MO\n\nSpojení písmen M a O může mít různé významy:\n\n\n\n\n"}
{"id": "175752", "url": "https://cs.wikipedia.org/wiki?curid=175752", "title": "Gunnar Höckert", "text": "Gunnar Höckert\n\nGunnar Mikael Höckert (12. února 1910 - 11. února 1940) byl finský atlet, olympijský vítěz v běhu na 5000 metrů z Olympijských her v Berlíně a světový rekordman v běhu na 3000 metrů (8:14,8), 2 míle (8:57,4) a 2000 metrů (5:21,8).\nJeho životním úspěchem bylo vítězství v běhu na 5000 metrů na olympiádě v Berlíně v roce 1936. V tomto závodě diktoval tempo nejprve Američan Donald Lash, ale brzy byl předstižen trojicí Finů. Ilmari Salminen doběhl nakonec šestý a o vítězství bojoval Höckert i obhájce titulu z Los Angeles Lauri Lehtinen. V posledním kole Höckert předstihl Lehtinena a zvítězil v novém osobním i olympijském rekordu 14:22,2.\n\nKrátce po olympiádě se u něj objevily silné revmatické potíže, které snižovaly jeho výkony. Když rostlo riziko války s SSSR, Höckert nebyl odveden, přihlásil se však jako dobrovolník a bojoval v zimní válce na Karelské šíji. Padl v bojích o hlavní pozice Mannerheimovy linie den před svými 30. narozeninami.\n"}
{"id": "175759", "url": "https://cs.wikipedia.org/wiki?curid=175759", "title": "MS", "text": "MS\n\nSpojení písmen M a S může mít různé významy:\n\n\n\n\n"}
{"id": "175765", "url": "https://cs.wikipedia.org/wiki?curid=175765", "title": "Nicolas-Joseph Maison", "text": "Nicolas-Joseph Maison\n\nNicolas-Joseph Maison [\"nikola žozef mézo\"] (19. prosinec 1771 v Épinay u St. Denis – 13. únor 1840 Paříž) byl francouzský generál, maršál, státník – ministr zahraničí a války.\n\nMaison vstoupil r. 1792 do armády, r. 1796 se stal velitelem praporu, 1799 generálním pobočníkem ministra války Bernadotta a 1802 vojenským velitelem departementu Tanaro. Roku 1805 získal bývalý klášter Langwaden včetně rozsáhlých pozemků v Porýní. Ve válce roku 1806 proti Prusku bojoval jako brigádní generál, pronásledoval pod Bernadottem po bitvě u Jeny Blüchera do Lübecku, bojoval roku 1808 ve Španělsku pod generálem Victorem, vedl rozhodující útok ve vítězné bitvě u Espinosa de los Monteros (10. listopad 1808), ale při obsazování Madridu byl těžce raněn.\n\nRoku 1812 jej Napoleon I. jmenoval po bitvě u Polocku divizním generálem a na bitevním poli na břehu Bereziny mu udělil titul barona. Na místě raněného Oudinota pověřen velením 2. sboru, kryl Maison ústup francouzské armády za Vislu, stejně tak velel zadnímu voji při ústupu od Kačavy a poté bojoval u Lipska, kde byl opět těžce raněn. Napoleon jej povýšil do hraběcího stavu a jmenoval velkodůstojníkem Čestné legie. Roku 1814 bránil Belgii proti postupujícím spojencům od severu. \n\nPo abdikaci Napoleona se Maison podřídil Ludvíkovi XVIII., který jej jmenoval rytířem řádu Svatého Ludvíka a krátce poté velitelem pařížské posádky. Po útěku Napoleona z Elby obdržel Maison velení královské armády shromažďující se v Paříži. Když však vojsko přešlo na stranu Napoleona, utekl Maison k Ludvíkovi XVIII. do Gentu. Po restauraci jej Ludvík XVIII. pověřil velením 1. divize. Byl jmenován členem tribunálu, který soudil maršála Neye, odmítl v něm však zasednout, za což byl odsunut na místo velitele 8. divize v Marseille. Roku 1817 byl jmenován markýzem a pairem a v komoře byl znám svou nezávislostí. Roku 1828 velel francouzské expedici do Řecka a přinutil Ibrahima Pašu k odplutí od břehu Peloponésu. Roku 1829 se vrátil do Francie a obdržel maršálskou hůl. \n\nPři revoluci v roce 1830 se přiklonil k orleánské straně a od 2. listopadu 1830 vedl dva týdny ministerstvo zahraničí, pak byl jmenován vyslancem ve Vídni a roku 1833 v Sankt Petěrburgu. Od konce dubna 1835 do září 1836 byl francouzským ministrem války. Poté se zcela stáhl do soukromí a 13. února 1840 zemřel v Paříži.\n\n"}
{"id": "175766", "url": "https://cs.wikipedia.org/wiki?curid=175766", "title": "Erseka", "text": "Erseka\n\nErseka ( také Ersekë) je město ležící v Albánii. Nachází se asi 900 m n. m. a je nejvýše položeným městem země. Ve městě se nachází Etnografické muzeum.\n"}
{"id": "175774", "url": "https://cs.wikipedia.org/wiki?curid=175774", "title": "Pancéřová pěst", "text": "Pancéřová pěst\n\nPancéřová pěst, slangově pancrfaust (z německého Panzerfaust téhož významu), je řada německých ručních protitankových zbraní z období 2. světové války. Varianta Panzerfaust 150 se později stala základem pro sovětské RPG-2 a RPG-7.\n\nPanzerfaust funguje na principu kumulativní střely, která propálí do pancíře tanku malou dírku do které vychrlí horké páry a kousky kovu. Na stejném principu pracují i modernější protitankové zbraně jako například známé RPG-7\n\nZvyšující se pancéřování u tanků bojujících v druhé světové válce a nemožnost jejich likvidace klasickými protitankovými puškami vyvolalo úvahy o zkonstruování prostředku, který by dokázal nové stroje protivníků ničit. V Německu byl v roce 1942 vyvinut po předchozích pokusech prostředek zvaný \"Panzerfaust\", neboli \"pancéřová pěst\".\n\nTato zbraň sestávala z výmetné roury, obsahující nálož střelného prachu, na jejímž konci se nacházela hlavice s kumulativní náloží. Střelec zasunul rouru do podpaždí nebo si ji přitiskl na rameno, takže proud žhavých plynů byl usměrněn neškodně za něj, pomocí jednoduchých mířidel zamířil a s vysokou pravděpodobností zásahu vystřelil hlavici. Když granát opustil rouru, sada tenkých ocelových křidélek kolem ocasního trnu se rozvinula a let hlavice stabilizovala. Trubka byla zhotovena pouze na jedno použití, po výstřelu ji střelec zahodil.\n\nU prvních typů pancéřových pěstí byl dostřel pouhých 30 metrů, což bylo pro bojové použití málo. Od roku 1944 byl dodáván Panzerfaust 60, který měl dostřel 60 metrů a lepší účinnost. Do prosince bylo vyrobeno 1,3 miliónu kusů. Další typ s prodlouženým dostřelem 100 metrů se vyráběl od podzimu 1944, od března 1945 byl dodáván typ s dostřelem 150 metrů. Poslední typ Panzerfaustu byl konstruován s dostřelem 250 metrů a s vícenásobně použitelnou nabíjecí trubkou. Jeho vývoj byl v důsledku skončení 2. světové války přerušen. Dalšími nerealizovanými variantami byl třeba Gasfaust se slzným plynem či Brandfaust který po dopadu měl rozmetat do okolí jakýsi napalm.\n\nStřelbu z pancéřové pěsti lze vidět, mimo jiné, například v českém filmu \"Němá barikáda\" režiséra Otakara Vávry z roku 1949, kdy po německém tanku vystřelil mladý barikádník Pepík Hošek (hrál jej zde Antonín Šůra). Dále se panzerfaust objevil např. ve filmu \"Obecná škola\", kde byl nalezen během školního výletu a poté odpálen Zdeňkem Svěrákem.\n\n\n"}
{"id": "175777", "url": "https://cs.wikipedia.org/wiki?curid=175777", "title": "Shijak", "text": "Shijak\n\nShijak je malé město a zároveň obec nacházející se v Albánii v okrese Durrës. Městečko leží v nadmořské výšce 51 m n. m. Počet obyvatel při sčítání v roce 2011 byl 34 513. Místní fotbalový klub se jmenuje KF Erzeni Shijak.\n"}
{"id": "175781", "url": "https://cs.wikipedia.org/wiki?curid=175781", "title": "Revolver (album)", "text": "Revolver (album)\n\nRevolver je v oficiální britské diskografii sedmé album hudební skupiny The Beatles. Bylo vydáno 5. srpna 1966. Ve Spojeném království se udrželo sedm týdnů na prvním místě žebříčku, v USA pak týdnů šest. Stalo se prvním albem, ze kterého již Beatles pro složitost aranží nehráli na koncertech žádnou píseň a krátce po vydání skončili s koncertováním úplně (poslední vystoupení se odehrálo 29. srpna 1966 v San Franciscu).\n\nAlbum je velmi ovlivněno zájmy, kterým jednotliví členové propadli v době, kdy si mohli po desce Rubber Soul a následném turné dopřát tři měsíce odpočinku. McCartney se začal zajímat o klasickou hudbu, což se na albu projevuje zejména ve skladbách \"Eleanor Rigby\" a \"For No One\" (po vydání alba začíná McCartney psát i hudbu k filmu \"The Family Way\"). Harrisonovým zájmem byla hudba indická (poprvé se s ní seznámil na soundtracku k filmu \"Help!\") a na albu se tento vliv projevuje ve skladbě \"Love You To\". Lennon v té době experimentuje s LSD a své pocity a myšlenky zaznamenává ve skladbách \"Tomorrow Never Knows\", \"She Said She Said\" nebo \"I'm Only Sleeping\". Kvůli exotickým vlivům, zvukovým experimentům (pouštění nahrávek pozpátku, efekty s magnetofonovými smyčkami a nahrávacím zařízením) a nejednoznačným textům bývá Revolver považováno za jedno z prvních psychedelických alb vůbec. Z období natáčení pochází ještě dvě písně, které na albu nejsou, \"Paperback Writer\" a \"Rain\". Tyto dvě písně společně vyšly na singlu. Druhým singlem jsou písně z alba, \"Eleanor Rigby/Yellow Submarine\".\n\nObálku desky navrhl baskytarista a kreslíř Klaus Voormann, se kterým se Beatles znali již ze svého působení v Hamburku na počátku kariéry. Jde o koláž tváří jednotlivých členů skupiny (každý z nich je na obálce několikrát), celá v černobílém provedení, sestavená zčásti z Voormanových kreseb a zčásti z fotografií Roberta Whitakera.\n\nNení-li uvedeno jinak, jsou autory skladeb Lennon/McCartney\n\n\n\n\n"}
{"id": "175783", "url": "https://cs.wikipedia.org/wiki?curid=175783", "title": "Opaskovci", "text": "Opaskovci\n\nOpaskovci (Clitellata) jsou jedním z podkmenů kroužkovců. Jsou živočichy půdními a sladkovodními, dýchají celým povrchem těla. Nevytvářejí parapodia ani žábra. V přední třetině těla jsou velmi zduřelé články s kožními žlázami nazývaný opasek (\"clitellum\"). Výměšky těchto žláz umožňují přenos spermií a vytváří obal kolem nakladených vajíček, ten se nazývá kokon. Vývoj je přímý a zástupci jsou hermafrodité.\n\nTradiční členění opaskovců na dvě třídy, tedy:\n\nse podle nových molekulárně biologických analýz ukázalo jako překonané. Skupina Hirudinea a některé další samostatně vyčleňované skupiny jako Branchiobdellida a Acanthobdella, se ukázaly být součástí máloštětinatců. Máloštětinatce lze proto považovat za synonymum opaskovců.\n"}
{"id": "175793", "url": "https://cs.wikipedia.org/wiki?curid=175793", "title": "IDF", "text": "IDF\n\nZkratka IDF může mít více významů:\n\n"}
{"id": "175799", "url": "https://cs.wikipedia.org/wiki?curid=175799", "title": "Seznam forem vlády", "text": "Seznam forem vlády\n\nForma vlády nebo státní zřízení označuje vnitřní politické uspořádání státu. Viz také forma státu a politický režim.\n\nZde jsou seřazeny formy státu podle způsobu vlády\n\n\n\nMonarchie - vláda jedince (obvykle dědičná), diarchie - společná vláda dvou osob (v současnosti politický systém v Andoře a San Marinu)\n\nRepublika - vláda volené hlavy státu (případně kolegia)\n\nTeokracie\n\n\nzvláštními případy jsou:\n\nDále se v politologii a státovědě používají označení státních zřízení a forem buď historických nebo jako označení politického režimu. Příkladem\n\n\n\n\n"}
{"id": "175803", "url": "https://cs.wikipedia.org/wiki?curid=175803", "title": "Desktop publishing", "text": "Desktop publishing\n\nVýraz desktop publishing (zkráceně DTP) pochází z angličtiny. Jedná se o tvorbu tištěného dokumentu za pomoci počítače. K tomu, aby mohl dokument vzniknout, je zapotřebí kromě počítače a obsluhy, obvykle DTP operátor nebo grafik, také sázecího počítačového programu.\n\nTermín DTP se rozšířil v 80. letech 20. století, kdy společnost Aldus uvedla na trh sázecí program PageMaker. Tento program časem doplnily profesionální QuarkXpress, Adobe InDesign, zdarma poskytovaný TeX a jeho pozdější komerční klony a v posledních pár letech také Scribus.\n\nSamotná sazba dokumentu spočívá ve vkládání textů a obrázků na stránku a jejich úpravách. Většina sázecích programů pracuje v režimu WYSIWYG a nabízí celou řadu funkcí, od importu mnoha formátů až po pokročilou přípravu pro tisk.\nAktuální trendy v DTP:\nTypy uživatelů DTP prostředků:\nV poslední době se vzájemně sbližují obě třídy z hlediska schopností a dovedností.\nUživatelé DTP:\nTechnické zabezpečení DTP:\n\n\n"}
{"id": "175805", "url": "https://cs.wikipedia.org/wiki?curid=175805", "title": "Květa Jeriová", "text": "Květa Jeriová\n\nKvětoslava „Květa“ Jeriová (* 10. října 1956, Zálesní Lhota), provdaná Jeriová-Pecková, je bývalá československá reprezentantka v běhu na lyžích. Je trojnásobnou olympijskou medailistkou z let 1980 a 1984 a manželkou veslaře Zdeňka Pecky.\nNejprve byla členkou lyžařského oddílu Sokol Studenec, později SVS RH Jablonec nad Nisou, v letech 1974 až 1984 členkou reprezentačního družstva. Jejími trenéry byli postupně Ilja Matouš, Bohuslav Rázl a Zdeněk Ciller. Účastnila se dvou mistrovství světa (1978, 1982) a dvou zimních olympijských her (1980, 1984). Během kariéry získala tři individuální medaile a jednu se štafetou.\n\nNa svých prvních olympijských hrách získala bronzovou medaili v závodě na 5 km. Na dvojnásobné trati skončila devátá a s československou štafetou 4×5 km čtvrtá.\n\nNa světovém šampionátu 1982 dosáhla na individuální medaili v závodě na 10 km. Jelikož i ostatní československé běžkyně se dobře umístily, vkládaly se velké naděje do štafetového běhu. Tam však Jeriová nezvládla poslední úsek zcela podle svých představ a štafeta skončila pátá.\n\nV prvním olympijském závodě v Sarajevu na 10 km sice na desátém místě jako nejlepší z československých závodnic, ale už v následujícím běhu na 5 km vybojovala bronzovou medaili. Uspěly i ostatní československé závodnice, které se všechny vešly do nejlepší dvacítky, proto se s napětím očekával závod štafet. Dagmar Švubová rozběhla štafetu velmi dobře a předávala čtvrtá v kontaktu se třetí Finkou. Druhý úsek běžela Blanka Paulů a předávala již na třetí pozici. Gabriela Svobodová se dokázala držet papírově silnějších soupeřek a kontakt udržela. Jeriová vybíhala na závěrečný úsek čtvrtá těsně za Finkou Kirvesniemiovou. Na prvním místě byly nedostižné Norky, zato Ruska Smetaninová na druhém místě nebyla daleko. Jeriová a Kirvesniemiová Smetaninovou brzy dojely a část úseku běžely tyto tři závodnice společně. Jako první odpadla ze skupiny Smetaninová a československé běžkyně v tu chvíli měly jistou olympijskou medaili ze štafetového běhu, první v historii československého sportu. Jeriová nakonec porazila i Kirvesniemiovou a slavila v cíli stříbrnou medaili. Na svém úseku dosáhla absolutně nejrychlejšího času, předvedla dobře zvládnutý závod a byla jedinou závodnicí, která dokázala v přímém souboji porazit suverénku her Kirvesniemiovou. V závěrečném běhu na 20 km skončila Jeriová na 12. místě.\n\nSportovní kariéru ukončila v osmadvaceti letech, těsně po sarajevské olympiádě, pod vlivem nepříjemného ovzduší v lyžařském svazu. Svou roli patrně sehrál přístup vedení svazu k běžkyním během OH v Sarajevu, kdy se Jeriová a Paulů i přes svůj nesouhlas musely zúčastnit úvodního závodu na 10 km, ačkoliv bylo jasné, že nemají naději na výrazný úspěch.\n\nJeriová vystudovala Pedagogickou fakultu v Hradci Králové. Do školního roku 2011/2012 byla učitelkou na Gymnáziu J. Jungmanna v Litoměřicích. Je členkou Výkonného výboru Českého olympijského výboru a pracuje ve vedení Klubu fair play při ČOV. Klub Fair play zastupuje v Radě Evropy a EFPM.\n\nJejím manželem je bývalý veslař a později trenér Zdeněk Pecka, mají spolu dvě dcery. Dcera Květoslava se věnuje běhání, v roce 2012 získala mistrovský titul v běhu na 5000 metrů a stříbro na dvojnásobné vzdálenosti.\n\nV roce 2006 neúspěšně kandidovala do senátu na Litoměřicku jako nestraník za SNK ED. Roku 2008 kandidovala v krajských volbách (taktéž neúspěšně) za Sdružení pro zdraví, sport a prosperitu na čtvrtém místě. Strana nepřekročila pětiprocentní volební klauzuli.\n\nV roce 2012 byla vydána její kniha s názvem \"Vzpomínky lyžařské\".\n\n\n\n\n\n"}
{"id": "175809", "url": "https://cs.wikipedia.org/wiki?curid=175809", "title": "Alfred Rosenberg", "text": "Alfred Rosenberg\n\nAlfred Ernst Rosenberg (12. ledna 1893 Tallinn – 16. října 1946 Norimberk) byl jedním z prvních a nejvlivnějších členů německé nacistické strany (NSDAP). Je považován za stranického ideologa NSDAP a za původce nacistických teorií o rasové nadřazenosti árijců, o nebezpečnosti Židů, o potřebě rozšiřovat německý \"životní prostor\" (Lebensraum), odmítání Versaillských dohod a teorií o degenerativním moderním umění.\n\nAlfred Rosenberg se narodil v dnešním Tallinnu, který v roce jeho narození patřil k Ruskému impériu. Otec byl estonským obchodníkem, matka Estonka pocházela z hugenotské rodiny. Podle některých historiků Rosenberg neměl \"čistou německou krev\" a byl po předcích velmi pravděpodobně židovského původu. Rosenberg nejprve studoval technický institut v Rize a také na moskevské univerzitě architekturu, nikdy ale v těchto oborech později nepůsobil.\n\nNa začátku roku 1918 složil v Moskvě úspěšně závěrečnou zkoušku. Poté uprchl před Říjnovou revolucí nejprve do Paříže, krátce nato přesídlil do Mnichova. Zde se pohyboval v radikálních antibolševistických kruzích ruských emigrantů, kde rychle nalezl příčiny Velké říjnové revoluce, kterou chápal jako katastrofu: mělo se dle něj jednat o dílo židovského spiknutí. Nedlouho poté vstoupil do společnosti Thule (\"Thule-Gesellschaft\"), důležitého okultistického spolku, jehož myšlenky se později promítly i do nacistické ideologie (používala např. symbol pravotočivé svastiky). \n\nNa podzim 1919 poznal Rosenberg přes spisovatele Dietricha Eckarta, do jehož časopisu \"Auf gut Deutsch\" přispíval, Adolfa Hitlera; později vstoupil do NSDAP. Po neúspěšném Pivním puči unikl následným represím a byl Hitlerem pověřen vedením stranického deníku. Do uchopení moci v roce 1933 se zabýval především jakýmsi ukotvením nacistické ideologie v německé kultuře. Pracoval též na svém stěžejním sedmisetstránkovém díle nazvaném \"Mýtus 20. století\" (\"Der Mythus des 20. Jahrhunderts\"), které prvně vyšlo v roce 1930, a mělo se stát teoretickým základem nacistického učení. Historii zde redukoval prakticky jen na souboj ras. Do konce války spatřilo světlo světa více než milion výtisků. Velmi se též zasloužil o šíření podvržených \"Protokolů sionských mudrců\".\n\nRosenberg nepatřil ke schopným organizátorům, proto se nestal hlavou žádné opravdu významné mocenské organizace. Ale jako teoretik měl na Hitlera po celou dobu velký vliv. V roce 1940 založil \"Einsatzstab Reichleiter Rosenberg\", což byla organizace pro nakládání s „opuštěným“ židovským kulturním majetkem. V její režii bylo z okupovaných sovětských území odvezeno 150 000 vagónů s uměleckými předměty. V roce 1942 se stal říšským ministrem pro okupovaná východní území. Po válce byl zatčen a v Norimberském procesu odsouzen k trestu smrti za válečné zločiny. Popraven byl 16. října 1946.\n\nAlfred Rosenberg se poprvé oženil v roce 1915 s Hildou Leesmannovou, manželé se rozvedli v roce 1923. V roce 1925 se podruhé oženil s Hedwigou Kramerovou, která s ním zůstala až do jeho smrti. V roce 1930 se manželům narodila dcera Irene, syn zemřel krátce po narození.\n\n\n"}
{"id": "175813", "url": "https://cs.wikipedia.org/wiki?curid=175813", "title": "Ku-ring-gai Chase National Park", "text": "Ku-ring-gai Chase National Park\n\nKu-ring-gai Chase National Park je australský národní park ležící 24 km na sever od Sydney. Rozloha parku je 154 km a byl vyhlášen národním parkem v roce 1967. Nejsnazší přístup do parku je ze silnice \"Pacific Highway\". Národním parkem protéká řeka \"Hawkesbury\" s bočním přítokem \"Cowan Creek\". Rozkládá se zde větší vodní plocha \"Pittwater\" v zátoce \"Broken Bay\".\n\nPro turisty funguje návštěvnické centrum \"Kalkari\" a piknikový areál \"Bobbin Head\" s hostincem a galerií. Lákadlem jsou mnohé malby domorodců - Austrálců.\n\n"}
{"id": "175816", "url": "https://cs.wikipedia.org/wiki?curid=175816", "title": "Óreithýia", "text": "Óreithýia\n\nÓreithýia (latinsky \"Orithyia\") je v řecké mytologii dcera athénského krále Erechthea, stala se manželkou boha severního větru Borea.\n\nBoreás, bůh větru, byl synem Astraia - boha hvězd a větrů a bohyně Éós, bohyně jitra a ranních červánků. Boreás se dlouho ucházel o královskou dceru Óreithýiy, ale její otec ho stále vyhýbavě odmítal. Nakonec Boreás se zmocnil Óreithýie násilím a unesl ji a usadil ji v zemi Kikonů.\n\nZdá se, že Boreova zuřivost a prchlivost později poněkud zmírnila, nebo možná si manželka na ně zvykla. Měli spolu dva syny jménem Kalaís a Zétés a dcery Chioné a Kleopatru.\n\nSynové byli nerozlučná dvojčata, kterým v dospělosti narostla křídla. Vše podnikali a prožívali společně. Proslavili se v bájích tím, že zahnali dravé a žravé Harpyje z dosahu svého švagra Fínea, thráckého krále. Stalo se to během slavné výpravy Argonautů pro zlaté rouno do daleké Kolchidy.\n\n\n"}
{"id": "175817", "url": "https://cs.wikipedia.org/wiki?curid=175817", "title": "Live at the Rainbow", "text": "Live at the Rainbow\n\nLive at the Rainbow je živá videonahrávka heavy metalové skupiny Iron Maiden, nahraná 21. prosince 1980 a vydaná roku 1981. Bylo to první video skupiny a jedna z prvních živých videonahrávek ve formátu VHS a také ve vyšší kvalitě BETA (pouze v Japonsku) a jeden z prvních koncertů kapely s kytaristou Adrianem Smithem. Nahravká také obsahuje prvotní verzi skladby „Killers“ s odlišným textem oproti té, která byla nahrána a vydána na album\" Killers\" o rok později.\n\n"}
{"id": "175818", "url": "https://cs.wikipedia.org/wiki?curid=175818", "title": "Theodor Eicke", "text": "Theodor Eicke\n\nTheodor Eicke (17. října 1892 – 26. února 1943) byl nacista, veterán první světové války a vysoce vyznamenaný důstojník Waffen-SS v hodnosti SS-Obergruppenführer \"und General der Waffen-SS\" za druhé světové války. Zároveň se jednalo o jednu z klíčových postav ve vedení koncentračních táborů v nacistickém Německu. Také byl držitelem rytířského kříže železného kříže s dubovými ratolestmi.\n\nTheodor Eicke se narodil 17. října roku 1892 v alsaském městě Hudingen jako nejmladší z 11 dětí přednosty železniční stanice Heinricha Eickeho. Po dokončení obecné školy nastoupil mladý Theodor na reálnou školu v Hampont, avšak studia nezvládal a v roce 1909 školu opustil.\n\nNásledně se rozhodl vstoupit do německé císařské armády a byl jako dobrovolník zařazen ke 23. bavorskému pěšímu pluku v Landau, kde sloužil pod velením pozdějšího generálporučíka a nositele Pour le Mérite, plukovníka Rudolfa Dännera.\n\nNa Hitlerův příkaz osobně provedl popravu Ernsta Röhma za Noci dlouhých nožů v létě 1934. Velel jednotkám SS-Totenkopfverbände, které byly strážní službou koncentračních táborů. Roku 1938 se tyto jednotky rozrostly a byly vycvičeny k boji. Roku 1939 prováděly v Polsku likvidaci tamní elity a polských Židů. Poté byly přeměněny na bojovou divizi Waffen SS \"Totenkopf\". Theodor Eicke jim velel až do 26. února 1943, kdy byl jeho letoun zasažen sovětskou palbou a zřítil se k zemi.\n\n\n"}
{"id": "175821", "url": "https://cs.wikipedia.org/wiki?curid=175821", "title": "Pomluva", "text": "Pomluva\n\nPomluva je trestným činem, který spáchá ten, kdo o jiném uvede takový nepravdivý údaj, který může značně ohrozit jeho vážnost před druhými osobami. Jestliže by však někdo jiného nepravdivě osočil z trestné činnosti, místo pomluvy by šlo o trestný čin křivého obvinění, a v případě méně intenzivního zásahu do vážnosti člověka by šlo o přestupek urážky na cti. V českém právním řádu je pomluva upravena v § 184 trestního zákoníku. Trestnost pomluvy vyplývá ze snahy chránit čest a dobrou pověst člověka ve společnosti, a to ať už jde o jeho vztahy v zaměstnání, v rodině nebo kdekoli jinde. Vždy ale pouze jednotlivé fyzické osoby, před pomluvou nejsou chráněny osoby právnické ani skupiny lidí.\n\nSmysl trestněprávní ochrany je v tom, aby se zamezilo, předešlo anebo alespoň trestními prostředky reagovalo na situaci, kdy někdo velmi vážným způsobem naruší rodinný či společenský život jiného. Vzhledem ke celospolečenskému zájmu na ochraně vážnosti a cti všech není podstatné, zda si dotčená osoba pomluvy byla vědoma, dokonce je možné trestně stíhat i pomluvy již zemřelých osob. Základní podmínkou trestnosti pomluvy je ovšem její nepravdivost, není trestné šířit pravdivé údaje, jakkoli by mohly působit značně negativně. Druhou podmínkou je způsobilost pomluvy ohrozit značnou měrou vážnost pomlouvaného před druhými. To je posuzováno vždy individuálně podle okolností daného případu, bere se v úvahu jeho postavení ve společnosti, charakterové vlastnosti, rozšíření informace apod. Je také důležité, že se hodnotí objektivní možnost zasáhnout do cti a vážnosti, k zásahu dojít reálně nemusí. Z hlediska pachatele se nakonec ještě vyžaduje úmyslné jednání, ohrožení z nedbalosti trestné není.\n\nČeské právo dopady pomluvy příkladmo uvádí v zaměstnání, kdy může jít o hrozbu přeřazení na nižší pozici či dokonce výpovědi, a v rodině, kde může dojít k rozvratu manželství nebo narušení jiných rodinných vztahů. Mimoto jsou negativní důsledky pomluvy samozřejmě představitelné i v jiných situacích, např. ve ztrátě zákazníků, ohrožení politické kariéry atd., tedy vždy, dojde-li ke vzniku závažné újmy v životě pomluveného. Samotná pomluva může být spáchána jakýkoliv způsobem, při němž dojde k přenosu informací, ústně nebo písemně, osobně či prostřednictvím médií, bilboardů apod. Zákon nicméně některé způsoby hodnotí závažněji. Zatímco obecně hrozí trest odnětí svobody jen do jednoho roku, odnětím svobody až na dva roky nebo zákazem činnosti je trestáno šíření pomluv tiskem (noviny, časopisy, ale i neperiodické publikace), filmem, rozhlasem, televizí, veřejně přístupnou počítačovou sítí (internet) nebo jiným obdobně účinným způsobem – je-li dosah pomluvy obdobný, kupř. paměťová média či veřejně rozšiřované letáky a vylepované plakáty.\n\nAčkoliv již léta existují snahy, aby pomluva nebyla řešena v rámci trestněprávního řízení, nýbrž v řízení občanskoprávním (v rámci ochrany osobnosti), přesto zatím stále zůstává platnou součástí trestního zákoníku. Na české politické scéně je časté, že někteří politici se snaží kriminalizovat své oponenty podáváním trestních oznámení právě pro pomluvu či zastrašováním, že tak v budoucnu učiní. Několik příkladů:\n\n\n\n"}
{"id": "175822", "url": "https://cs.wikipedia.org/wiki?curid=175822", "title": "Kalaís a Zétés", "text": "Kalaís a Zétés\n\nKalaís a Zétés (latinsky \"Calais, Zetes\") jsou v řecké mytologii synové boha severního větru Borea a jeho manželky Óreithýie.\n\nJejich otec Boreás byl syn boha větrů a hvězd Astraia a jeho manželky Éós, bohyně jitra a začínajícího dne.\n\nNašel zalíbení v královské dceři Óreithýi, jejímž otcem byl athénský král Erechtheus. Královská dcera se bála Boreovy zuřivosti a nechtěla se stát jeho ženou. Její otec odbýval nápadníka vyhýbavými sliby. Boreás ztratil trpělivost, zmocnil se Óreithýie násilím a unesl ji do země Kikonů. V manželství se Boreás zřejmě zklidnil a manželka si na něj zvykla. Zplodili čtyři potomky - byli to bratři - dvojčata Kalais a Zétés, dcera Chioné, která později dala syna Eumolpa bohu moří Poseidónovi a dcera Kleopatra se stala manželkou thráckého krále Fínea.\n\nKdyž Kalais a Zétés dorostli do mužného věku, narostla jim křídla. Podle jiných verzí však měli křídla hned od narození. V každém případě díky jim se proslavili mnoha činy. Když hrdina Iásón svolával nejlepší muže Řecka na palubu lodi Argó na dlouhou plavbu pro zlaté rouno, oba bratři bez rozmýšlení nabídku přijali.\n\nCestou do Kolchidy loď přistála v Thrákii, kde jejich sestra Kleopatra žila se svým manželem Fíneem, králem té země a proslulým věštcem. Překvapení bratři však zjistili, že Fíneus jejich sestru vyhnal a podruhé se oženil. Na naléhání druhé ženy vyhnal své syny z prvního manželství, dal je zavřít do temného žaláře, někteří říkali, že je dokonce nechal oslepit. Kalais a Zétés je ihned osvobodili, svého švagra však neodsoudili, protože jednal pod ženským nátlakem.\n\nBohové však tak benevolentní nebyli, Fínea potrestali neutišitelným hladem. Do jeho země poslali hrozné Harpyje, napůl ženy, napůl ptáky. Ty mu každé jídlo sežraly a co zbylo, pokálely.\n\nKalaís a Zétés se rozhodli krále od Harpyjí osvobodit. Vznesli se na svých křídlech do výšky, skryli se za mrakem a shora prudkými nálety Harpyje přepadli. Ty se v hrůze obrátily k jihu a divokým letem se dostaly až k Plótským ostrovům, do vzdálenosti pětiset kilometrů. Bratři se na ně chtěli vrhnout a zahubit je, ale zastavila je bohyně duhy Íris a ve jménu bohů je ujistila, že Fíneus už nikdy obtěžován nebude. Poté se Kalais a Zétés vrátili na Argó a pokračovali v plavbě.\n\nOstrovy byly přejmenovány na Strofady, t.j. Ostrovy návratu a jmenují se tak až dodnes.\n\n\n"}
{"id": "175828", "url": "https://cs.wikipedia.org/wiki?curid=175828", "title": "Izolovaná soustava", "text": "Izolovaná soustava\n\nJako izolovaná soustava (např. těles hmotných bodů) se označuje taková soustava, které sice mohou silově či jinak působit na sebe navzájem, ale na které nepůsobí žádné vnější síly či jiné okolní vlivy, tj. nedochází ani k výměně energie (např. tepla) či informace s okolím soustavy. Izolovaná soustava tedy neinteraguje s okolím.\n\nIzolované systémy ve skutečnosti neexistují. Reálné systémy totiž vždy se svým okolím interagují, tzn. reálné systémy jsou vždy otevřené. Za určitých podmínek lze však reálný systém (alespoň na omezenou dobu) považovat za izolovaný, což zjednodušuje jeho popis a umožňuje tvorbu matematických modelů sloužících k předpovídání chování takového systému.\n\nV izolované soustavě platí\nTo tedy znamená, že celková mechanická energie, hybnost a moment hybnosti izolované soustavy se zachovávají.\n\n"}
{"id": "175829", "url": "https://cs.wikipedia.org/wiki?curid=175829", "title": "Uzavřená soustava", "text": "Uzavřená soustava\n\nJako uzavřená soustava (např. těles, hmotných bodů či jiných entit) se označuje taková soustava entit, které mohou silově či jinak působit na sebe navzájem, mohou si vzájemně vyměňovat energii (např. tepla), ale nemohou si s okolím vyměňovat hmotu. Uzavřená soustava tedy interaguje s okolím pouze prostřednictvím výměny energie, nikoliv však hmoty.\n\n"}
{"id": "175832", "url": "https://cs.wikipedia.org/wiki?curid=175832", "title": "Megalitická kultura na Maltě", "text": "Megalitická kultura na Maltě\n\nO megalitické kultuře na Maltě je možno mluvit přibližně s prvními svědectvími o osídlení ostrova, tedy v době kolem 5. tisíciletí př. n. l.; z této doby se zachovala zejména keramika. Až o téměř tisíc let později dochází ke stavbě velkých komplexů, označovaných dnes jako chrámy.\n\nObyvatelstvo neznámého původu, které Maltu osídlilo zřejmě ze Sicílie a žilo v matriarchální společnosti, zanechalo mimo zbytků svých obřadných chrámů i keramiku (tzv. šedivá a červená skorbská fáze) a sošky.\n\nPo tomto období, asi od 2500 do 2000 př. n. l., bylo souostroví Malty neobydleno. Existence a náhlý zánik původního obyvatelstva jsou dodnes záhadné; mimo jeho chrámů (a zbytků jednoho osídlení) se nedochovaly ani mýtické báje.\n\nObdobí megalitické kultury na Maltě se dělí do několika fází podle stylu chrámů a dalších nálezů. Dělení časových (archeologických) period v prehistorickém období dějin Malty je dodnes sporné a nepřesné. Následující tabulka se pokouší zpřehlednit jednotlivé periody podle více současných pramenů; ještě před 20 lety byly údaje u některých period (Mgarr, Zebbug) o přibližně 1000 let „mladší“. Zde uvedené fáze se všeobecně používají i pro časové řazení nálezů keramiky a sošek.\n\nBěhem předcházející doby neolitu se na Maltě přibližně od roku 5000 př.n.l. objevila keramika neznámého obyvatelstva, dělená do fáze Ghar Dalam, šedivá a červená skorba.\n\nBěhem vlastního období megalitické kultury dochází pak ke vzniku několika desítek staveb, které se dnes všeobecně interpretují jako sakrální stavby, chrámy.\n\nMegalitické chrámy z tohoto historického období patří k nejznámějším památkám bohaté historie ostrova. Celkem je známo kolem 45 staveb, ovšem jen několik málo je jich dobře zachovalých. Éra budování mohutných svatyní spadá zhruba do období 4100–2500 př. n. l. (z prvních dvou fází této epochy, zahrnujících cca 600 let, se zachovala pouze keramika). Šest (respektive sedm, protože chrám v Ġgantiji je chápán jako 2 stavby) těchto sakrálních komplexů bylo zapsáno na seznam Světového dědictví organizace UNESCO.\n\nK nejzachovalejším chrámům patří:\nK dalším chrámům patří: Ta' Hagrat, Skorba, Borg In-Nadur, Tal-Quadi, Tas-Silg, Ta' Marziena, Santa Verna a další.\n\n\nZ tohoto období pochází i celá řada figurínek, sošek a soch různých rozměrů – od miniatur jako je tzv. Spící kněžka, nalezená v hypogeu Hal Saflieni, až po velká torza, vážící i několik tun (k nim patří např i tlustá dáma – Fat lady, nacházející se v chrámu Tarxien).\n\n\n"}
{"id": "175834", "url": "https://cs.wikipedia.org/wiki?curid=175834", "title": "Tiráž", "text": "Tiráž\n\nTiráž (z francouzštiny \"tirage\", což znamená náklad) je soupis informací obsahující technické a vydavatelské informace o knize. Tiráž je zpravidla umisťována na poslední stranu knihy. Nesprávně bývá také umisťována na začátku knihy místo impresa. Tiráž obsahuje informace povinné (na základě zákona o neperiodických publikacích) a nepovinné.\n\nDle knihy „Polygrafické názvosloví“ je tiráž: věcně uspořádané povinné údaje nakladatele, vydavatele a tiskárny, obvykle předepsané příslušnou právní normou, uvedené na konci knihy, v hlavičce nebo na poslední stránce novin (v časopisech bývá umístěna různě).\n\n\n\nKrajský úřad uloží vydavateli neperiodické publikace, která neobsahuje povinné údaje, pokutu do výše 50 000 Kč a pokutu do výše 25 000 Kč tomu, kdo takovou publikaci veřejně šíří.\n\n"}
{"id": "175836", "url": "https://cs.wikipedia.org/wiki?curid=175836", "title": "Megalitická kultura", "text": "Megalitická kultura\n\nJako megalitická kultura se nepřesně označuje řada vzájemně nesouvisejících kultur z období pozdního neolitu, eneolitu a doby bronzové, jejichž jediným společným znakem jsou stavby z převážně velikých kamenných kvádrů a bloků (megality, resp. megalitické stavby). Název pochází z řeckého \"mega\" (velký) a \"lithos\" (kámen).\n\nI když se stále ještě o stáří mnoha památek diskutuje, je možno pro Evropu zvolit následující hrubý časový přehled, kdy megalitické památky vznikly:\n\nDnes známá naleziště památek této kultury se táhnou téměř polokruhem od Skandinávie, před Britské ostrovy, Francii, Pyrenejský poloostrov až po středomořské ostrovy (kde zahrnují i severoafrické pobřeží); další naleziště jsou v severním Německu, na Balkáně, v Palestině, Turecku. Jen málo se dosud ví o spojitosti se stavbami podobného charakteru na ostatních kontinentech.\n\n\nPozoruhodné megalitické stavby se nacházejí na Korsice, Sardinii, Sicílii a zejména na Maltě; přiřadit sem lze i do skály vytesané hroby na Baleárských ostrovech.\n\n\nSeverní afrika\n\nNálezy ukazují, že již šlo o organizovanou společnost s hierarchií.\n\n"}
{"id": "175837", "url": "https://cs.wikipedia.org/wiki?curid=175837", "title": "Ħaġar Qim", "text": "Ħaġar Qim\n\nĦaġar Qim (vyslov \"chadžar im\"), psáno také Hagar Qim, patří k nejznámějším megalitickým chrámům na Maltě; vykopán a částečně opraven byl postupně v letech 1839–1909. Datuje se do tzv. tarxienské fáze (přibližně 3600–2500 př. n. l). Areál je tvořen celkem 4 chrámy: největší, centrální (symbol celého komplexu) je uprostřed, orientovaný svou nejdelší osou z jihozápadu na severovýchod; ostatní jej v půlkruhu ze severu obklopují. \n\nChrámový komplex se nachází na jižním pobřeží ostrova Malta, na svahu mírně spadajícím k moři, oproti malému ostrůvku Filfla. Přibližně o 300 metrů dále k moři se nachází další megalitický chrám Mnajdra. Oba chrámy se nalézají v zcela nezastavěné, opuštěné části ostrova, což zvyšuje jejich působivost (oproti uprostřed města ležícímu Tarxienu). Všechny chrámy jsou zbudovány (stejně jako i ostatní na Maltě) z mohutných monolitických ortostatů, kladených užší stranou vedle sebe (stěny) anebo naležato, širší stranou na sebe (překlady vchodů, popř. vrcholová zakončení stěn – náběhy přečnělkových kleneb?).\n\nV centrálním, nejlépe dochovaném a nejmonumentálnějším chrámu se na jeho severovýchodním nároží nalézá vůbec největší monolit, jaký kdy byl použit na megalitických maltských stavbách: vysoký 3 metry a dlouhý přes 6 metrů váží, odhadem, kolem 57 tun! Jiný monolit měří na výšku cca 5,2 metru.\n\nBylo zde nalezeno větší množství sošek tzv. tlustých kněžek/dam ( \"fat ladies\"), z nichž nejznámější je Venuše maltská. Značná část těchto typických sošek je však nejasného pohlaví.\n\nDalší dva chrámy, poměrně velký severní (nejstarší ze všech) a menší severovýchodní, jsou rovněž v dobrém stavu. Nejhůře se dochoval nejmenší z chrámů, situovaný na severozápad od hlavního.\n\n\n\n\n"}
{"id": "175842", "url": "https://cs.wikipedia.org/wiki?curid=175842", "title": "Prst", "text": "Prst\n\nPrst je jeden z pěti pohyblivých útvarů ukončujících dlaň ruky (prst na nártu nohy se odborně nazývá \"prstec\"). Deset prstů na rukou je pravděpodobně důvod, proč lidstvo využívá v matematice desítkovou soustavu.\n\nPrsty na rukou mají v češtině svá pojmenování:\n\nPro krajní prsty na nohou (prstce) se používá také označení palec a malíček, střední tři prsty se obvykle nepojmenovávají. \n\nNěkteří obratlovci mají na končetině více či méně prstů než pět. Jeden z prvních pravěkých obojživelníků, Ichthyostega (svrchní devon, před 375 až 360 miliony lety) měl na končetinách šest až sedm prstů, příbuzný rod Acanthostega osm. Pětiprstost se zřejmě ustálila později.\n\nU člověka je vrozený odlišný počet prstů považován za vývojovou poruchu chromozomálního původu. Stav, kdy má člověk prstů více, se nazývá polydaktylie nebo hyperdaktylie; mnohdy se stává, že jsou všechny prsty plně funkční. Šestiprstost figuruje i v mnoha mýtech (přisuzována bývá třeba andělům nebo mimozemšťanům), je u ní pozorován jistý vliv dědičnosti (historické mýty zmiňují šestiprsté rody či rasy) a některé odvážné hypotézy s jejím výskytem spojují i vznik dvanáctkové soustavy.\n\nPrst je tvořen ze 3 článků (které se odborně nazývají falangy), obsahuje 3 kosti a 3 ohebné klouby a je zakončen nehtem. Palec je tvořen jen ze 2 kostí. Na spodní straně prstu jsou papilární linie, jejichž popisem a identifikací se zabývá daktyloskopie. Linie jsou pro každého jedince na světě unikátní a slouží k tomu, aby předmět uchopený prstem neklouzal.\n\nKonečky prstů jsou po genitáliích místa s největší koncentrací receptorů tlaku a teploty.\n\nPrsty jsou spojeny pomocí různě dlouhých metakarpálních (zápěstních) kůstek se zápěstím respektive s karpálními kůstkami.\n\nPrsty nacházejí široké uplatnění v téměř všech lidských činnostech. Jejich primární účel je uchopování a manipulace s předměty. Přesná motorika prstů nachází uplatnění například při hře na hudební nástroj, jemných technických činnostech (hodinářství, chirurgie), při psaní na klávesnici a nesčetném množství dalších činností.\n\nPrsty na rukou slouží také k neverbální komunikaci, existují kompletní jazyky využívající prsty, ale i specializované sady posunků mající určitý význam (používané například v armádě, dopravě či obecně ve společnosti – zdvižený prostředník a gestikulace). V různých kulturách se používají různé způsoby počítání na prstech. Prst nebo palec bývaly také tradičními jednotkami délky. \n\nZvláštní kapitolou jsou pak prsteny, které mají často za cíl vyjadřovat určitou informaci, například svatební prsten (osoba je vdaná a partnera tedy nehledá) nebo prsten cudnosti (nositel je panna či panic).\n\n"}
{"id": "175844", "url": "https://cs.wikipedia.org/wiki?curid=175844", "title": "Kleopatra (mytologie)", "text": "Kleopatra (mytologie)\n\nKleopatra (latinsky \"Cleopatra\") je v řecké mytologii jméno dvou ženských postav.\n\nJejí otec Boreás, bůh větru, se dlouho ucházel o královskou dceru Óreithýi, ale její otec ho stále vyhýbavě odmítal. Nakonec Boreás se zmocnil Óreithýie násilím a unesl ji a usadil ji v zemi Kikonů. Měli spolu dva syny jménem Kalaís a Zétés a dcery Chioné a Kleopatru. \n\nZatímco její okřídlení bratři se proslavili hrdinskými činy, Kleopatra se stala manželkou thráckého krále Fínea a měla s ním dva syny. Fíneus ji však vyhnal, znovu se oženil a pak na naléhání druhé ženy své syny zavřel do hlubokého žaláře a prý snad je dokonce oslepil a zakopal zaživa do země. \n\nTo zjistili její bratři Kalaís a Zétés, když připlul k thráckým břehům na lodi Argó, která pod velením Iásona plula pro zlaté rouno do daleké Kolchidy. Na této zastávce bratři zjistili, co se stalo, osvobodili své bratrance. Nehodlali švagra potrestat, protože jednal podle intrik své druhé ženy. \n\nBohové však Fínea potrestali, a to neutišitelným hladem. Kdykoliv usedl k jídlu, přiletěly hrozné Harpyje, napůl ženy, napůl ptáci, jídlo mu sežraly a co zbylo pokálely. Fíneus už byl jenom kost a kůže. Bratři vyletěli do výšky, schovali se za mrak a když se Harpyje přiblížily, podnikli na ně tak rychlý útok, že Harpyje odletěly na ostrovy daleko na jih. Hnali by je ještě dále, ale bohyně duhy Iris jménem bohů přislíbila, že Harpyje se sem nikdy nevrátí. Ostrovy byly pojmenovány Strofady a jmenují se tak dodnes.\n\nTato Kleopatra byla dcerou messénského krále Ída a stala se manželkou kalydónského krále Meleagra. Když po událostech na kalydónském lovu Meleagros ze zuřivosti zabil dva bratry své matky Althaie, matka naplnila dávnou věštbu. Spálila dřevo, které daly sudičky maličkému Meleagrovi s tím, že bude tak dlouho živ, dokud dřevo neshoří. \n\nPřesně to se stalo, současně dohořelo dřevo a ve stejném okamžiku zemřel hrdina Meleagros. Kleopatra i Althaia poté spáchaly sebevraždu.\n\n"}
{"id": "175845", "url": "https://cs.wikipedia.org/wiki?curid=175845", "title": "Unanimismus", "text": "Unanimismus\n\nUnanimismus (\"unas = jeden, animus = duch - „jedna duše“\") je myšlenkový směr, který zdůrazňuje úlohu kolektivu, vědomí jednotlivce by se mělo podřídit myšlení kolektivu.\nV období války poukazuje na zrátu důvěry v člověka. Připomíná, na čem by se měla zakládat lidská povaha a čemu všemu se během války zpronevěřuje: solidaritě, snášenlivosti, porozumění pro druhého atd. Tento směr vzniká ve Francii na počátku 20. století a jeho představitelem je například Jules Romains.\n"}
{"id": "175846", "url": "https://cs.wikipedia.org/wiki?curid=175846", "title": "Impresum", "text": "Impresum\n\nImpresum, zvané též autorská tiráž nebo vydavatelský záznam, je soubor povinných informací o knize, který je umisťován na stránce následující za hlavním titulem knihy. Obsahuje povinně (v ČR) copyrightové záznamy o knize (kdo je majitelem autorských práv k textu, ilustracím apod.) a ISBN.\n"}
{"id": "175847", "url": "https://cs.wikipedia.org/wiki?curid=175847", "title": "Sarah Meierová", "text": "Sarah Meierová\n\nPochází ze sportovní rodiny, její matka a sestra provozovaly závodně synchronizované bruslení, otec hrál lední hokej.\n\n"}
{"id": "175852", "url": "https://cs.wikipedia.org/wiki?curid=175852", "title": "Zlatovánek", "text": "Zlatovánek\n\nZlatovánek spol.s r.o. (v prezentacích též pod názvem \"Zlatovánek autobusová doprava\") je autobusový dopravce se sídlem v Poličce. Do obchodního rejstříku byla společnost zapsána 6. listopadu 1991. Jejími podílníky jsou od vzniku firmy Zlata Andrlová a Václav Kořínek, několikaprocentní podíl vlastní od roku 1993 ještě Miroslav Stejskal. \n\nProvozuje kolem 25 regionálních a 2 dálkových linek vycházejících z oblasti Poličky, Litomyšle a Svitav ve východních Čechách, tři linky MHD v Poličce, jednu linku MHD v Litomyšli a jednu linku MHD v Bystřici nad Pernštejnem (kraj Vysočina). Dálkové linky jezdí až do Prahy či Ústí nad Labem . Jednou z linek je i okružní víkendový cyklobus (680019).\n\nVozový park společnosti čítá několik desítek autobusů; od minibusů až po dálkové.\nVe vozovém parku tak lze nalézt vozy typů Iveco Daily, Karosa B 731, Karosa B 732, Karosa C 934, Karosa C 935, Karosa C 954, Karosa Axer (1×12 m, 2×12,8 m), Irisbus Ares (15 m), Irisbus Arway, Irisbus Evadys od jiných výrobců dále také SOR C 9,5, SOR C 10,5 a SOR C 12. Zajímavostí tohoto dopravce je, že nepreferuje na autobusech jednu barvu.\n\n"}
{"id": "175857", "url": "https://cs.wikipedia.org/wiki?curid=175857", "title": "Apache Rocks the Bottom", "text": "Apache Rocks the Bottom\n\nApache Rocks the Bottom! (Apač houpe zadkem) je píseň německé skupiny Scooter. Vznikla spojením písní \"Rock Bottom\" a \"Apache\" z alba Who's Got the Last Laugh Now? z roku 2005. Jako singl vyšla píseň v roce 2005. Singl vyšel na konci roku (30. prosince).\n\n"}
{"id": "175859", "url": "https://cs.wikipedia.org/wiki?curid=175859", "title": "Orkán", "text": "Orkán\n\nOrkán je nejvyšší (dvanáctý) stupeň Beaufortovy stupnice síly větru, zapisuje se jako 12° B. Označuje vítr o rychlosti 32,7 m/s (118 km/h) a více.\n\n\n"}
{"id": "175865", "url": "https://cs.wikipedia.org/wiki?curid=175865", "title": "M3 Adapter", "text": "M3 Adapter\n\nM3 je zkratka pro Movie Player 3, jež se také nazývá GBA Movie Player a je to prostředek pro komunikaci mezi paměťovou kartou a herní konzolí.\n\nNejznámější je M3 Perfekt pro herní konzoli Game Boy Advance nebo Nintendo DS. M3 Perfekt je jakýsi port mezi konzolí a paměťovou kartou SD nebo CF (případně micro SD). Do karty se přes počítač nahrají data, např. filmy, hudba, hry, eBooky, obrázky atd. které se pak spouští na dané konzoli. Dají se ovšem ilegálně stahovat komerční hry, ale také naprosto legálně homebrew hry, tedy domácí tvorba zadarmo. Soubory se ovšem dají spouštět jen v módu Game Boye Advance. Pokud byste chtěli využít funkce Nintenda DS (přes celý display, dotykový display atd.) je nutné si konzoli buď „flashnout“, čímž ovšem ztratíte záruku, nebo si zakoupit do prvního slotu tzv. Passcard. Poté půjde na Nintendu DS spouštět homebrew hry pro Nintendo DS, pouštět filmy a obrázky přes celý display atd. Možnost počtu uložených dat je omezena paměťovou kartou. Existují také jiné alternativy, např. Supercard nebo G6.\n"}
{"id": "175867", "url": "https://cs.wikipedia.org/wiki?curid=175867", "title": "Animal Crossing: Wild World", "text": "Animal Crossing: Wild World\n\nAnimal Crossing: Wild World je videohra simulující život na vesnici od japonské firmy Nintendo určená pro její herní systém Nintendo DS. Její předchůdkyně \"Animal Crossing\" byla vydána pro herní konzoli Game Cube. Hráč sklízí ovoce, povídá si, plní úkoly od zvířecích spoluobčanů a vydělává peníze. Hra podporuje multiplayer přes internet.\n\nHra začíná v taxíku, kde jedete do města, do kterého se stěhujete. Když přijedete, nemáte nic. Proto vás najme místní obchodník Tom Nook. Tak si vyděláte trochu peněz, za které si budete moct kupovat nábytek, oblečení a různé pomůcky k životu na vesnici. Až vyděláte dost peněz, můžete si zvětšit svůj skromný příbytek. Ve městě není hráč jen sám – na začátku může potkat tři zvířata, která ve městečku bydlí. Postupně se přistěhovávají další a další, ale mohou se také odstěhovat. Ve městečku jsou o víkendech eventy jako bleší trh nebo rybářské závody, takže se hráč nikdy nenudí. Ve hře plyne čas stejně jako v reálném světě.\n"}
{"id": "175869", "url": "https://cs.wikipedia.org/wiki?curid=175869", "title": "Brochtorff Circle", "text": "Brochtorff Circle\n\nLokalita Brochtorff Circle (česky \"Brochtorffův kruh\"), také zvaná Xagħra Stone Circle (podle blízké osady Xagħra), je vykopávka megalitického chrámu na maltském ostrově Gozo nedaleko chrámu Ggantija. Jméno je poplatné skutečnosti, že chrám byl znovuobjeven roku 1965 zásluhou několika obrazů dánského malíře Charlese de Brochtorffa z let 1828–1829. Po krátkých vykopávkách provedených roku 1829 upadla stavba v zapomnění (a byla částečně použita jako kamenný lom). \n\nKruh z kamenných kvádrů o průměru kolem 45 metrů vyznačuje i vchod k malému podzemnímu hypogeu a pohřebišti (které se ovšem nemůže měřit s hypogeem v Hal Saflieni). Vychází se z toho, že pohřebiště bylo používáno již kolem roku 3900 př. n. l. \n\n\n\n"}
{"id": "175875", "url": "https://cs.wikipedia.org/wiki?curid=175875", "title": "Prefektura Točigi", "text": "Prefektura Točigi\n\nPrefektura Točigi (: 栃木県, \"Točigi-ken\") je jednou ze 47 prefektur Japonska. Nachází se v regionu Kantó na ostrově Honšú. Hlavním městem je Ucunomija.\n\nPrefektura má rozlohu 6 408,28 km² a k 1. lednu 2005 měla 2 016 196 obyvatel.\n\nPřed tím než byl ustanoven současný systém prefektur, tvořilo území dnešní prefektury Točigi provincii Šimocuke.\n\nZaložením Nikkó Tóšógú v roce 1617 se Nikkó stalo významným místem na mapě Japonska období Edo. Šógunát Tokugawa nechal vybudovat Nikkó kaidó (日光街道), cestu spojující města Nikkó a Edo, a pořádal na ní obrovská procesí k uctění památky Iejasua Tokugawy, prvního šóguna z rodu Tokugawa.\n\nV prefektuře Točigi leží 14 velkých měst (市, ši):\nV prefektuře leží město Nikkó jehož šintoistické svatyně (Nikkó Tóšógú a Futarasan) a buddhistické chrámy (Rinnódži) jsou zapsány na Seznamu světového dědictví UNESCO.\n\nPopulární turistickou atrakcí byl i 97metrový vodopád Kegon ležící rovněž v Nikkó.\n\n"}
{"id": "175876", "url": "https://cs.wikipedia.org/wiki?curid=175876", "title": "Původní druh", "text": "Původní druh\n\nPůvodní druh (též autochtonní druh) je biologický druh, který se vyskytuje na daném místě přirozeně, tzn. vznikl nebo doputoval na danou lokalitu bez přičinění člověka. V Evropě se mezi původní druhy obvykle počítají takové, které se zde vyskytují již od konce poslední doby ledové. Přesto není vždy jasné, jaký druh je původní.\n\nPříklad: Smrk ztepilý je autochtonní v horských oblastech, kde je nepůvodní dub letní.\n\nV opačném případě se jedná o nepůvodní druh (alochtonní). Ty můžeme rozdělit na archeofyty (zavlečené člověkem od počátku neolitu do objevení Ameriky) a neofyty (zavlečené až po objevení Ameriky).\n\nPojem „autochtonní“ se používá nejen v botanice, ale i v dalších oborech.\n\nV geologii se za autochtonní považují například kamenná moře, jako opačný pojem se používá rovněž alochtonní.\n\nV rehabilitační anatomii se rozlišují autochtonní svaly (autochtonní muskulatura), které nepodléhají bezprostřednímu volnímu vlivu. \n\nV etnografii a kulturní antropologii se za autochtonní považuje kulturní fenomén, který vznikl v daném místě či v dané kultuře. Též například za autochtonní myšlenku určitého vědeckého oboru nebo směru se označuje ta, která je mu původní. \n\nV psychoterapeutickém směru zvané satiterapie se jako autochtonní označuje takový způsob překonávání problémů a zvládání života, na který přijde pacient sám z vlastního prožitého vědění a svobodného rozhodnutí; opakem je řešení heterochtonní, tedy cizí, od jiných převzaté, normalizované, vnucené či prostě poslušně vykonané. \n"}
{"id": "175880", "url": "https://cs.wikipedia.org/wiki?curid=175880", "title": "Mario Kart DS", "text": "Mario Kart DS\n\nMario Kart DS je závodní videohra pro herní konzoli Nintendo DS. Jsou v ní všechny postavy ze série Mario her. Podporuje multiplayer pro 2–8 hráčů s jednou herní kazetkou a multiplayer přes internet. Je to jedna z šesti nejúspěšnějších her pro Nintendo DS. Má předchůdce v podobných závodních hrách s Mariem z herních konzolí Game Cube, Game Boy Advance a SNES.\n"}
{"id": "175884", "url": "https://cs.wikipedia.org/wiki?curid=175884", "title": "Oxim", "text": "Oxim\n\nOxim je název funkční skupiny, ve které je na imin navázána hydroxylová skupina. Je stabilizován díky existenci mesomerní struktury. V té přechází hydroxyl do keto formy a imin v amin. Oximy vznikají reakcí ketonu a hydroxylaminu.\n\nOximy mají velký význam v průmyslové výrobě. Podléhají totiž Beckmanově přesmyku, při kterém vznikají amidy karboxylových kyselin. Opět za katalytického působení silné minerální kyseliny (HF, HCl, HSO). Tato reakce je stereoselektivní, protože se přesmykuje vždy substituent, který je vůči odcházejícímu hydroxylu v \"trans\" postavení.\n\nPříklad průmyslového využití představuje syntéza Nylonu-6 (polyamidu). Výchozí surovinou je cyklohexanol, který dehydrogenací poskytuje cyklohexanon a po reakci s hydroxylaminem a přesmyku vzniká epsilon-kaprolaktam.\n\nJeho polymerací vznikají nylonová vlákna.\n\nPři otravách organofosfáty (OP) se mohou podat oximy jako reaktivátory acetylcholinesterázy. Oximy vytěsňují OP z vazby s esterázou tak, že se na esterázu sami vážou. Tato léčba je vhodná jen v počátku otravy, než dojde k fosforylaci a vytvoření kovalentní vazby mezi OP a esterázou. Nadměrné množství oximů může samo způsobit inhibici acetylcholinesterázy. \n\noximy\n"}
{"id": "175888", "url": "https://cs.wikipedia.org/wiki?curid=175888", "title": "Mnajdra", "text": "Mnajdra\n\nMnajdra je chrámový areál na jižním pobřeží ostrova Malta, který patří k předním památkám megalitické kultury na Maltě; datován je přibližně do doby 3800–2500 př. n. l.).\n\nChrám se nachází spolu s dalším komplexem chrámu Ħaġar Qim na jižním pobřeží ostrova na k moři mírně spadajícím svahu naproti malému ostrůvku Filfla.\n\n\n"}
{"id": "175889", "url": "https://cs.wikipedia.org/wiki?curid=175889", "title": "Slezské divadlo Opava", "text": "Slezské divadlo Opava\n\nSlezské divadlo je označení pro divadelní instituci a budovu v Opavě. Součástí divadla jsou dva soubory – činoherní a operní. Součástí Slezského divadla je i baletní a koncertní činnost. Divadlo má ve svém repertoáru inscenace světových i českých autorů, které divák může znát i z jiných světových nebo domácích scén.\n\nBudova divadla je zapsána v seznamu nemovitých kulturních památek Národního památkového ústavu.\n\nPočátky divadelnictví v Opavě jsou spojeny s výchovnou činností jezuitského gymnázia, otevřeného v roce 1630. Latinské školní hry provozovali žáci nejen v prostorách Jezuitské koleje, ale příležitostně i na veřejném prostranství před kostelem – například 3. prosince 1681 hru oslavující sv. Františka Xaverského. V menší míře divadelní činnost podporovali i opavští minorité. Žáci městské školy příležitostně hráli scény ze života světců v německém jazyce. Tyto tradice však podlehly osvícenským reformám: roku 1764 byly zakázány školní latinské hry pro veřejnost, roku 1770 i pro ryze pedagogické účely a roku 1773 bylo spolu s celým řádem zrušeno i jezuitské gymnázium v Opavě.\n\nNáhradou se stala profesionálních představení kočovných společností, jež jsou v Opavě poprvé doložena v roce 1745. Pro tyto účely město upravilo sál v prvním patře městského domu zvaného \"Schmetterhaus\" na Horním náměstí (nyní součást městské radnice); toto místo bylo označováno jako „Divadlo u městské věže“ (\"Theater um den Stadtturm\"). Sál roku 1763 vyhořel a byl obnoven až v roce 1772, kočovné společnosti však v mezidobí hrály na jiných místech. První dlouhodoběji působící společností v Opavě byla společnost Karla Morocze v letech 1782–1784. Společnost Karla Haina, hrající v Opavě od roku 1789, zde jako první pravidelně uváděla opery. Jako první zde byla uvedena opera Giovanniho Paisiella \"Gli astrologi immaginari\" (ovšem v úpravě na německý singspiel jako \"Die eingebildeten Philosophen\", tj. \"Domnělí filosofové\").\n\nV téže době, od roku 1768, pořádal ve svém opavském paláci (dnes Blücherův palác) divadelní a zejména operní představení hrabě Ignác Dominik Chorynský z Ledské; jednalo se v podstatě o pobočku jeho zámeckého divadla ve Velkých Hošticích. Divadlo bylo uzavřeno za válečných akcí roku 1778, poslední představení se zde však konalo až v roce 1781 při průjezdu velkoknížete Pavla Opavou.\n\nZákladní kámen dnešní budovy Slezského divadla byl položen 1. května 1804. Provoz byl zahájen 1. října 1805 hrou \"Karl der Kühne\" (\"Karel Smělý\") v provedení členů herecké společnosti ředitele Karla Flebbeho. V roce 1810 město změnilo dosavadní systém pronájmu divadla a vybraný divadelní ředitel, zpravidla na 3 roky, využíval divadlo bez poplatku za pronájem a složil pouze kauci pro případnou kompenzaci vzniklé škody. Významnou událostí se stala účast divadla na slavnostech v rámci opavského kongresu Svaté aliance v roce 1820. Divadlo v té době uvedlo 78 představení během 51 večerů. Kromě divadelních her se divadlo podílelo také na organizování plesů, redut a kasin v divadelním sále. K účinkování byli pozváni i umělci z Vídně. V roce 1882 rozhodla Zemská vláda o podstatné rekonstrukci nákladem 150 000 zlatých podle návrhu Eduarda Labitzkého. 20. září 1883 bylo divadlo po rekonstrukci slavnostně otevřeno.\n\nV roce 1909 musela být provedena další oprava a adaptace \"Městského divadla\", které byla vynucena požárem z 15. června téhož roku. Interiér divadla byl proveden ve slohu Ludvíka XVI. Mezi lety 1919 a 1938 bylo divadlo pronajímáno pro pravidelná česká představení. 1. září 1944 bylo divadlo na základě nařízení o totálním nasazení uzavřeno. Po skončení války byla budova opravena a 16. srpna 1945 byla znovuzahájena činnost tehdejšího \"Slezského národního divadla\", které převzalo dřívější německý model vícesouborového divadla se samostatnými soubory činohry, opery a operety, využívající společně orchestr, sbor a balet. Prvními představeními byly drama \"Matka\" Karla Čapka a opera \"Prodaná nevěsta\" Bedřicha Smetany.\n\nRoku 1948 došlo k úpravě fasády z novorenesančního stylu do podoby socialistického realismu a roku 1954 ukončil svou činnost operetní soubor. Mezi lety 1955 a 1957 byla k divadlu přistavěna správní budova. K další celkové rekonstrukci divadla došlo na přelomu 80. a 90. let 20. století a 15. února 1990 dostalo divadlo svůj současný název – \"Slezské divadlo v Opavě\". Scéna \"Slezského divadla\" se dokonce kvůli probíhajícím úpravám dočasně přesunula do kulturního domu podniku \"Ostroj\" na Těšínské ulici. 2. října 1992 proběhlo slavnostní představení Janáčkovy opery \"Její pastorkyňa\", k zahájení provozu v obnoveném divadle. Od roku 1990 do roku 1995 proběhla další přestavba podle projektu Iva Klimeše, během níž dostala budova zpět svou původní novorenesanční podobu. Zatím poslední rekonstrukcí prošla budova v letech 2010 až 2011 – v tomto případě se jednalo o rozsáhlé úpravy interiéru, hlediště i jeviště.\n\n\n"}
{"id": "175890", "url": "https://cs.wikipedia.org/wiki?curid=175890", "title": "Vodní nádrž Plumlov", "text": "Vodní nádrž Plumlov\n\nPlumlovská přehrada se nachází na říčce Hloučele, asi 3 km západně od města Prostějova. Je jednou z našich nejstarších přehradních nádrží. Rozloha činí 65 ha. Objem nádrže má 5,566 mil. m³. Jedním z hlavních důvodů stavby vodní nádrže bylo značné kolísání hladiny v říčce Hloučela. V suchých měsících způsobovalo vyschlé koryto nedostatek pitné vody v okolních studnách. V jarních měsících způsobovala zvýšená hladina záplavy.\n\nVodní plocha připomíná tvarem chobot. Na severním a západním břehu je domovní zástavba, na jižním les a na jihovýchodě chatová osada. Severozápadní břeh lemuje silnice z Prostějova do Plumlova.\n\nZemní sypaná hráz je v koruně dlouhá 464,5 m a 6 m široká. Výška koruny hráze nade dnem přehrady je 17 m. Nadmořská kóta koruny je 278,56 m n. m. Kóta maximální hladiny je 277,5 m n. m. Na jižním konci hráze, u výpustě, se nachází boční nehrazený přeliv. Jeho délka je 61,1 m. Kóta přelivu je 276,4 m n. m. Propustnost přelivu je při maximální hladině 133,53 m³/s. U výpustě je umístěna jedna turbína Banki - Cink o výkonu 31 kW. Její hltnost je 0,128-0,342 m³/s. Spád je 8,6 m.\n\nNa každé straně přehrady je jedna velká pláž. Na severní straně ve Stichovicích je to písčitá pláž s mírným spádem dna bez oplocení (\"U Lázníčka\"). Najdete zde občerstvení, parkování, motorest, upravený přístup do vody a kemp. Na jižní straně v Mostkovicích je to písčitá a travnatá pláž s vymezeným prostorem pro neplavce (\"U Vrbiček\"). Opět vybavenou dřevěnými lehátky, občerstvením, půjčovnou loděk a šlapadel, prolézačkami, nedalekou restaurací Panel (celoroční provoz). Asi 300 metrů od pláže nad výpustí se nachází veliký kemp.\n\nStavba Plumlovské (Stichovické) přehrady začala v roce 1913. Okolní obyvatelé byli proti stavbě, obecní výbory navrhovaly místo stavby nové přehrady pouze prohloubení původních rybníků a zesílení jejich hrází. Zemský moravský výbor v Brně ale všechna pro vyšetřil a nakonec, 22. prosince 1911, stavbu schválil. Přehrada měla být hotova do 5 let. Hned v druhém roce stavby, 1914, byla ale stavba přerušena první světovou válkou. Stavba pokračovala v letech 1921 až 1932, kdy byla dokončena. Prvním stavbyvedoucím byl Ing. Dr. Karel Navrátil - vrchní zemský stavební rada. Po válce vedení stavby převzal Ing. Vladimír Vrtěl.\n\nNa stavbě přehrady pracovali i zajatci z Itálie. Měli za úkol odstřelovat skálu, ze které se sypala hráz. Tu pak ručně po kolejnicích převáželi k hrázi. Od té doby se skále říká Talijánská skála. Stavba nádrže probíhala na místě dvou středověkých rybníků. Zlechovského(vyšší), po jeho bývalé hrázi je možné v dnešní době, při snížené hladině, přehradu přejít na šířku, a Stichovického (nižší), jeho hráz byla v místech hráze současné přehrady. Během stavby byl splněn požadavek, aby nebyl vypuštěn Stichovický rybník. Hráz přehrady se proto musela sypat do tohoto rybníka. Aby mohla být vypuštěna voda ze stavební jámy, byla vyhloubena jímka 400 m dlouhá, zhotovená ze dvou štětinových stěn. Ty byly od sebe vzdáleny 2 m. Byly použity piloty o průměru asi 30 cm a fošny až 12 m dlouhé, silné 10 cm. Při stavbě hráze musel být zrušen přítok vody na levém břehu k mlýnu F. Umlaufa. Mlýn byl zrušen a jeho majitel byl odškodněn částkou 55 000,- Kč.\n\nPřehrada byla poprvé napuštěna v roce 1933 a v roce 1936 zkolaudována.\n\nHlavním smyslem stavby této nádrže bylo především snížení povodňových průtoků a zajištění trvalého minimálního nadlepšeného průtoku říčky Hloučely. Dále zajištění odběru povrchové vody z toku pod přehradou, případně provizorní zásobování pitnou vodou Prostějova. Mimo jiné také výroba el. energie v MVE a rekreace a rybí hospodářství.\n\nPředevším rekreační využití v posledních několika letech oslabovalo, až skoro vymizelo. Důvodem je špatná kvalita vody. Tento problém se začal nějak výrazně řešit v roce 2009, kdy bylo odsouhlaseno bagrování dna přehrady v celkové ceně 132 mil.Kč.\n\nV r. 1920, na počátku července následkem průtrží mračen, způsobila velká voda na ještě nedostavěné přehradě značné škody. Protrhla hráz a valila se vesnicí, kde brala všechno, co jí přišlo do cesty.\n\nFinální cena stavby dvanáctkrát převýšila odhady.\n\nV září 2009 začalo vypouštění v rámci bagrování dna. Po vybagrování dna a rekonstrukci hráze byla znovu napouštěna od podzimu 2013 do jara 2014.\n\nNa březích a hladině Plumlovské přehrady se pravidelně konají kulturní a zábavné akce. Mezi nejznámější v současnosti patří závody Dračích lodí, Mezinárodní hudební festival pro děti a mládež se zdravotním postižením, hudební koncerty a festival Keltská noc, který své místo konání ale už přesunul o dva kilometry na západ k Podhradskému rybníku. Dále je možno navštívit Letní kino Mostkovice nad hrází přehrady.\n\n\n"}
{"id": "175891", "url": "https://cs.wikipedia.org/wiki?curid=175891", "title": "Šimocuke (provincie)", "text": "Šimocuke (provincie)\n\nProvincie Šimocuke (: 下野国; \"Šimocuke no kuni\") byla stará japonská provincie, na jejímž území se dnes rozkládá prefektura Točigi.\n\nStarobylé hlavní město provincie leželo poblíž dnešního města Točigi, ale během feudálních časů se hlavní centrum provincie nacházelo v blízkosti dnešního hlavního města Ucunomija. Během období Sengoku byly různé části Šimocuke pod nadvládou různých malých daimjó.\n\nVe městě Nikkó se nachází hrob Iejasua Tokugawy se svatyní (Nikkó Tóšógú).\n"}
{"id": "175897", "url": "https://cs.wikipedia.org/wiki?curid=175897", "title": "Tarxien", "text": "Tarxien\n\nTarxien (vyslov \"taršín\"), též Ħal Tarxien, je malá osada na Maltě, která zcela splývá s velkým městským konglomerátem na jihovýchodě od hlavního města Valletty. Ještě častěji se název používá pro zde vykopaný prehistorický megalitický chrám stejného jména.\n\nNejstarší z komplexu chrámů pochází z období kolem 2800 př. n. l. Vyznačuje se dobře zachovalými ornamenty a reliéfy na kamenech, mimo spirál je možno vidět i různé zvířecí motivy. Bylo zde nalezeno i torzo kolosální figury \"Magna Mater\", původně asi tři metry vysoké. Zbytky chrámu jsou sice zachovalé, chrám však trpí skutečností, že se nachází uprostřed obydleného města.\n\n\n"}
{"id": "175902", "url": "https://cs.wikipedia.org/wiki?curid=175902", "title": "Ġgantija", "text": "Ġgantija\n\nĠgantija (vyslov \"džgantyja\"), psáno také Ggantija („Věž obrů“), je prehistorický chrám na maltském ostrově Gozo, nejstarší z chrámů megalitické kultury Malty a jeden z nejstarších na světě vůbec. Stavba chrámu se datuje do období 3600–3400 př. n. l. Svatyně je tvořena 2 chrámy: větším jižním (přesněji jihozápadním) a menším severním (přesněji severovýchodním), které jsou mohutnou zdí, jež je obklopuje, spojeny v jeden. \n\nMohutnost chrámu, jeho „nadlidské“ proporce, se odráží i v jeho jméně (prvně je zmiňováno roku 1647), které mu kdysi dal pověrčivý lid.\n\n\n\n"}
{"id": "175908", "url": "https://cs.wikipedia.org/wiki?curid=175908", "title": "Fichtelbergbahn", "text": "Fichtelbergbahn\n\nFichtelbergbahn je označení úzkorozchodné trati o rozchodu 750 milimetrů vedoucí z Cranzahlu do Oberwiesenthalu. Trať vede střední částí Krušných hor v německém Sasku, v blízkosti hranic s Českou republikou.\n\nStavba trati z Cranzahlu do Oberwiesenthalu byla plánována k zpřístupnění oblasti Fichtelbergu a Oberwiesenthalu i v souvislosti s otevřením trati Chemnitz – Chomutov v roce 1872. Výnosem saského \"Ministerstva financí\" v Drážďanech ze dne 22. srpna 1884 byly dány předpoklady pro přípravy stavby. Stavba samotná začala až 6. dubna 1896 a stavební práce skončily o rok a čtyři měsíce později. 20. července 1897 byla trať slavnostně otevřena. Do konce roku 1897 přepravila 67 756 osob a 57 psů. V následujících letech počty pasažérů vzrůstaly, také díky vzrůstajícímu zájmu turistů o tuto oblast Saska i jeho nejvyšší horu Fichtelberg.\n\nPrudce se rozvíjela i nákladní doprava na trati. Do roku 1906 se náklad musel z nákladních vozů v Cranzahlu překládat. Poté však byly používány podvalníky a byly na ně nakládány celé vagóny. Ještě v roce 1990 se z vápenky a štěrkovny v Hammerunterwiesenthalu denně přepravovalo okolo 30 vagónů. Trať sloužila i k přepravě dřeva z lesů v oblasti.\n\nPo roce 1990 ztratila trať svou pozici nejdůležitějšího turistického dopravce do oblasti nejvýše položeného města Německa. V roce 1992 byla zastavena nákladní doprava. Po roce 1994 tehdejší vlastník Deutsche Bahn AG postupně utlumoval dopravu a snažil se o privatizaci tratě. V roce 1997 po 100 letech existence se konaly týdenní oslavy. Součástí oslav byly i pravidelné jízdy vlaků. Odpovědní činitelé se dohodli o záměru převzetí trati do vlastnictví zemského okresu Annaberg.\n\nK 1. červnu 1998 převzala trať od Deutsche Bahn AG nově založená společnost BVO Bahn GmbH, později přejmenovaná na Sächsische Dampfeisenbahngesellschaft. Ta provozuje v Sasku několik úzkorozchodných tratí a jejími zakladateli jsou zemské okresy Annaberg, \"Mittlerer Erzgebirgkreis\" a \"Aue-Schwarzenberg\". V rámci změn se dráha přejmenovala na současný, ale už déle neoficiálně používaný a známý název \"Fichtelbergbahn\". Tento název nesly na bocích krátce před změnou vlastníka i nákladní a osobní vagóny. Nový provozovatel dokázal z trati během krátké doby udělat trať „nadregionálního“ významu, orientovanou pouze na turistický ruch.\n\nPředevším v zimním období tak železnice slouží svému původnímu účelu – přepravě lázeňských hostů, turistů i lyžařů z oblasti Neudorfu do Oberwiesenthalu – střediska zimních sportů na úbočích Fichtelbergu.\n\nVýchozím bodem cesty je nádraží v Cranzahlu v nadmořské výšce 653 metrů. Nádražím prochází i trať normálního rozchodu Chemnitz – Vejprty a nástupiště je pro obě dráhy společné.\n\nÚzkokolejka opouští nádraží zatáčkou vlevo a sleduje údolí \"Sehmatal\" po pravé straně. Následuje průjezd „dlouhou“ obcí Neudorf. První zastávkou zde je \"Unterneudorf\", poté nádraží \"Neudorf\" a \"Vierenstraße\". \"Vierenstraße\" je oblíbeným výchozím bodem místem pěších túr po této oblasti Krušných hor. Za zastávkou následuje nejvyšší stoupání trati se sklonem 1:27. Odtud dráha prochází hustým lesem až do následující stanice \"Kretscham-Rothensehma\". Následují další dvě mírnější stoupání k rozvodí Polavy a zastávka \"Niederschlag\". V dalším úseku se po mírnějším klesání trať dostává do údolí Polavy. Překračuje silnici \"Bundesstraße 95\" a pokračuje podél státní hranice a říčky Polavy mírným stoupáním až do stanice \"Hammerunterwiesenthal\" a \"Unterwiesenthal\". Za nimi je z trati pěkný výhled na Fichtelberg vpravo a Klínovec po levé straně dále nad údolím.\nPo průjezdu křížením a přejezdem na silnici \"B 95\" a následujícím mírným stoupáním se vlaky dostávají na velký ocelový viadukt s pilířovou konstrukcí a vjíždějí do konečné stanice \"Oberwiesenthal\" v nadmořské výšce 893,962 metrů (údaj na tabulce na nádražní budově).\n\nV současnosti provozuje společnost BVO-Bahn pouze osobní dopravu s vlaky taženými pouze parními lokomotivami. Ve vlaku je i jídelní a zavazadlový vůz. Denně je v provozu na trati šest souprav. Pro potřeby turistických jízd převzala společnost od Deutsche Bahn AG parní lokomotivy řady 99 (označení: 099 772, 773, 785, 786, 789 a 794).\n\n"}
{"id": "175916", "url": "https://cs.wikipedia.org/wiki?curid=175916", "title": "Mohamed Farrah Aidid", "text": "Mohamed Farrah Aidid\n\nMohamed Farrah Aidid ( ', ', 15. prosince 1934 – 1. srpna 1996) byl kontroverzním samozvaným somálským vůdcem. Pocházel z klanu Habar Gedir, který patří do kmenu Hawiye. Často byl označován také jako warlord. Byl předsedou Somálského Shromáždění a později Somálské Národní Aliance, která řídila diktátorský režim Mohammeda Siada Barreho z hlavního města Mogadiša. Byl jedním z cílů operace Restore Hope (Obnovená naděje), vojenské operace OSN a USA, jejíž cílem bylo poskytnout Somálsku humanitární pomoc, porazit místní klany, zneškodnit jejich vůdce (warlordy) a obnovit pořádek v zemi. Operace však skončila neúspěchem a zemi i nadále sužuje občanská válka. V roce 1995 se Aidid stal nakrátko samozvaným prezidentem Somálska. Přesto měl pod kontrolou jen okolí kolem města Mogadiša. Jeho vládu však Mezinárodní společenství nikdy neuznalo a Aidid byl v srpnu 1996 v Mogadišu zabit.\n\nGenerál Aidid se narodil v tehdejším Italském Somálsku 15. prosince 1934 ve městě Beledweyne v regionu Hiiran severně od Mogadiša. Studoval v Římě, později v Moskvě a v roce 1950 se vrátil zpět do Somálska, kde začal sloužit u italské koloniální policie. Když v roce 1960 získalo Somálsko nezávislost na Itálii a Velké Británii (kromě Italského existovalo i Britské Somálsko - v místě dnešního Somalilandu), dal se Aidid k armádě. Za vlády Barreho režimu, se vypracoval do hodnosti generála a bojoval v Ogadenské válce proti Etiopii v letech 1977-78. Také byl členem Barreho vlády, především byl šéfem bezpečnostní služby.\n\nJako většina diktátorů, byl i Mohamed Siad Barre velmi nedůvěřivý i vůči svým nejbližším spolupracovníkům. Podezříval Aidida z plánování puče proti jeho vládě a uzavřel ho na šest let do vězení. Klan generála Aidida (Habar Gedir) skutečně plánoval svrhnout diktátora, což se v roce 1991 po letech bojů (1988-91) uskutečnilo, a Aidid se jako předseda Somálského Shromáždění stal nejmocnějším mužem v zemi.\n\nJakmile byla centrální vláda svržena, nenašel se žádný nástupce Barreho vlády. Protivládní organizace, která byla založena právě na klanech, se nedokázala dohodnout, který z velitelů by měl zemi vést. Každý z velitelů se opíral o svoji klanovou milici, která ovládala část území. Tak se Somálsko rozdrobilo na několik větších či menších oblastí. Právě ze Somálska přišel výraz warlord. Generál Aidid, velitel klanu Habar Gedir, který byl považován za nejmocnějšího warlorda, měl pod kontrolou 25 % Somálska, včetně hlavního města Mogadiša. Avšak Aidid byl poražen svými protivníky a území pod jeho kontrolou se zmenšilo. To přimělo členy OSN jednat, protože Aididova milice překážela mezinárodním mírovým jednotkám, které se snažily poskytnout zemi humanitární pomoc, od prosince 1992. Spojené státy nabízely místním občanům 25.000 $ jako odměnu za to, když jim prozradí přesné místo Aididova pobytu. Také se ho pokoušeli USA marně zatknout a umístit ho do vězení pro válečné zajatce.\n\n3. října 1993 se jednotky Rangers a Delta Force vydaly do Mogadiša, kde se ten den měla konat schůze Aididovy vlády, které se měli účastnit i dva nejvyšší Aididovi poradci a členové jeho milice. Jednotkám US Army se podařilo oba členy zajmout, ale dříve než se stačily stáhnout zpět na základnu, obklíčily je tisíce Somálců. Obklíčené jednotky musely čelit celému městu, než je přišla vyprostit z obklíčení 10. horská divize OSN. Akce byla teoreticky úspěšná - podařilo se zajmout klíčové osoby, ale 19 mrtvých Američanů (Somálců zemřelo přes 1000), k tomu 2 sestřelené vrtulníky Black Hawk, přes sto raněných a k tomu potupné vláčení dvou mrtvých Američanů (kteří byli staženi z kůže a jako jediným padlým při této akci, se jim nedostalo řádného pohřbu ve Státech) ulicemi Mogadiša bylo až moc pro americkou vládu. Prezident Clinton stáhl jednotky Delta Force a Rangers ze země dva týdny po akci, aniž by se jim podařilo odstranit Aidida. Síly OSN opustily Somálsko v roce 1995.\n\n15. června 1995, se Mohammed Farrah Aidid jmenoval prezidentem Somálska, ale jeho vláda nebyla nikdy mezinárodně uznána. V Somálsku a dokonce i v Mogadišu se nadále bojovalo. Největším soupeřem Aidida byl Ali Mahdi Muhammad, prezident země z roku 1991. Mohammed Farrah Aidid zemřel v Mogadišu 2. srpna 1996 za nejasných okolností. Některé dohady tvrdí, že zemřel na infarkt, jiné zase, že podlehl následkům zranění, která utrpěl při prudkých bojích mezi znepřátelenými frakcemi.\n\nPo jeho smrti jmenovala Somálská Národní Aliance Aididovým nástupcem jeho syna Husseina Mohammeda Farraha Aidida, který sloužil u amerického námořnictva, který však ve funkci dlouho nevydržel a v prosinci roku 1996 v egyptské Káhiře rezignoval.\n"}
{"id": "175929", "url": "https://cs.wikipedia.org/wiki?curid=175929", "title": "Leopold Daun", "text": "Leopold Daun\n\nLeopold Josef Maria hrabě z Daunu, kníže z Thiana (24. září 1705 Vídeň – 5. února 1766 tamtéž) byl rakouský polní maršál a významný vojevůdce v době válek o rakouské dědictví.\n\nNarodil se jako syn polního maršála Wiricha Filipa hraběte z Daunu, knížete z Thiana, a Marie Barbory hraběnky z Herbersteinu. Roku 1718 vstoupil do rakouské císařské armády, roku 1731 se stal velícím plukovníkem pěšího pluku, jehož čestným majitelem byl jeho otec. Po konci války o dědictví polské roku 1736 byl jmenován císařským komořím a generálmajorem, po tažení proti Turkům roku 1739 polním podmaršálkem. Podílel se na organizaci vojenské zdravotní služby v Uhrách a do válek o dědictví rakouské vstoupil jako plukovník-majitel pěšího pluku.\n\nPo bitvách u Hohenfriedbergu a Žďáru povýšen na polního zbrojmistra. Za podíl na zpracování výcvikového řádu pro pěchotu a jezdectvo byl roku 1751 jmenován ředitelem vojenské akademie Marie Terezie ve Vídeňském Novém Městě a velícím generálem ve Vídni. V letech 1754–1756 povýšen na polního maršála a jmenován předsedou soudního kolegia dvorské válečné rady.\n\nPo vítězství u Kolína a v důsledku porážky prince Karla Alexandra Lotrinského u Štěrbohol a Lutynie (Leuthenu) roku 1757 převzal vrchní velení nad rakouskou armádou. V letech 1758–9 zmařil plán Fridricha II. na dobytí Olomouce a zvítězil v bitvách u Hochkirchu a Maxenu, nesl vinu za porážky u Lehnice a Torgavy (1760). Krátce poté byl jmenován státním ministrem a prezidentem dvorské válečné rady.\n\nByl nositelem Řádu zlatého rouna (1753) a Vojenského řádu Marie Terezie (1758).\n\nRoku 1745 se oženil s Josefou hraběnkou Fuchsovou, ovdovělou hraběnkou Nosticovou, s níž měl tři děti: dceru Marii Terezii, provdanou Pálffyovou, a syny Františka Karla a Leopolda.\n\nJe pohřben v kapli sv. Jiří v augustiniánském kostele ve Vídni.\n\n\n"}
{"id": "175941", "url": "https://cs.wikipedia.org/wiki?curid=175941", "title": "Foton (satelit)", "text": "Foton (satelit)\n\nFoton (rusky: ) je jméno projektu dvou sérií sovětských či ruských programů vědeckých umělých družic. Ačkoliv byly nepilotované, jejich design vycházel z pilotovaných kosmických lodí Vostok.\n\nPrimárním cílem projektu je výzkum v oblasti materiálů, ale některé mise byly též zaměřeny na jiné oblasti výzkumu - například biologii. První série letů zahrnovala 12 startů z kosmodromu Pleseck v letech 1985 až 1999. První tři zkušební prototypy nesly označení Kosmos 1645, 1744, 1841, teprve od roku 1988 se družice oficiálně označují jako Foton. Druhá série pod označením Foton-M, která obsahuje řadu vylepšení oproti původním Fotonům, se stále používá. Z druhé série se prozatím uskutečnily dva pokusy o start. První v roce 2002 z kosmodromu Pleseck. Ten však skončil neúspěšně díky problému při startu. Druhý v roce 2005 z kosmodromu Bajkonur byl úspěšný. Jak Foton, tak Foton-M vynášejí nosné rakety Sojuz-U (11A511U a 11A511U2). Počínaje misí Foton N7 je partnerem programu Evropská vesmírná agentura.\n\n"}
{"id": "175942", "url": "https://cs.wikipedia.org/wiki?curid=175942", "title": "KTM-8", "text": "KTM-8\n\nKTM-8 (podle unifikovaného označení 71-608) je typ sovětské a ruské tramvaje, navržené a vyrobené společností UKVZ. První její exempláře se objevily v roce 1988; jednalo se o nástupce velmi rozšířeného typu KTM-5. Tento typ však již masového rozšířen nedosáhl, vzhledem k rozpadu SSSR a následné ekonomické krizi. Přesto se tramvají KTM-8 vyrobilo přes 1500.\n\nJedná se o tramvajový vůz vycházející z klasické koncepce svého předchůdce. Je dlouhý 15,25 m, nekloubový a s vysokou podlahou. Prázdný váží necelých 20 t. Celkem byly tyto tramvaje vyráběny v několika modifikacích; výroba ve verzi KTM-8 sice byla ukončena roku 1994, tramvaje verze KTM-8M (vylepšená verze splňující některé podmínky, které stanovil moskevský dopravní podnik) byly vyráběny do roku 2007.\n\n"}
{"id": "175943", "url": "https://cs.wikipedia.org/wiki?curid=175943", "title": "Knihkupectví", "text": "Knihkupectví\n\nKnihkupectví je obchodní jednotka, která se zaměřuje na prodej knih. V minulosti knihkupectví plnila také společensko-osvětovou činnost, bylo místem, které prodejem knih šířilo vzdělanost. S rozvojem informačních technologií tato vzdělávací funkce ustupuje čistě obchodním potřebám. Přesto jsou mnohá knihkupectví v Česku ještě stále místem, kde se nejen prodávají knihy, ale také pořádají výstavy nebo setkání čtenářů s autory. Knihkupectví se liší od antikvariátu tím, že prodávají pouze nové knihy. Od knihoven se liší tím, že knihy pouze prodávají a nepůjčují.\n\nautor > nakladatelství > tiskárna > distributor > knihkupectví > čtenář\nZde je uvedena cesta knihy od autora až ke čtenáři. V tomto řetězci není nezbytný distributor jako mezičlánek, pokud se nakladatelství rozhodne distribuovat své knihy vlastními silami. Distribuce knih znamená zajištění jejich rozvozu do většího množství knihkupectví. Nakladatelství tak vstupuje do smluvních vztahů s autory (autorské smlouvy) a s vybranými distributory. Distributoři dále uzavírají smlouvy o odběru s těmi knihkupectvími, která zásobují nebo která se nacházejí v oblastech jejich působení.\n\nPokud se nakladatelství rozhodne distribuovat knihy vlastními silami, znamená to, že knihy dopravuje do knihkupectví poštou, zásilkovými službami nebo rozvozem vlastními auty.\n\nProdej knih mezi nakladatelem a distributorem i mezi distributorem a knihkupcem probíhá dvěma způsoby. Prodejem na fakturu nebo hotovostním a prodejem komisionálním.\n\nProdeji knih mezi nakladatelem, distributorem a knihkupcem říkáme velkoobchodní prodej.\nProdeji knih koncovým zákazníkům říkáme maloobchodní prodej.\n\nKnihkupectví můžeme rozdělit dle několika kritérií. Podle počtu nabízených titulů, podle prodejní plochy, podle zaměření.\n\nPodle počtu titulů\n\nPodle plochy\n\nPodle zaměření\n\nKnihkupecký trh je velmi specifický. Vyžaduje poměrně velké zásoby zboží, což je kapitálově náročné. Tento problém se na knihkupeckém trhu řeší formou komisionálního prodeje. Trend na českém knihkupeckém trhu směřuje ke vznikání velkých knihkupeckých sítí a knižních domů (Kanzelsberger, VD konsorcium, Librex). Střední a malá knihkupectví tak nemohou konkurovat rozsáhlé nabídce a krachují. Malá knihkupectví mohou nalézt východisko v úzké specializaci, ale ani to jim nezaručuje přežití. Knižní trh tak směřuje k monopolizaci. Podle odhadů je v současné době v ČR cca 450 knihkupectví. Což řadí ČR na přední místo ve světě. V současnosti zanikají knihkupectví především na malých městech, kde není dostatečná kupní síla. S výjimkou akademických knihkupectví je knižní trh v soukromých rukách a funguje bez státní podpory. Na knihy platí snížená sazba 10% DPH.\n\n\n\n\n\n"}
{"id": "175944", "url": "https://cs.wikipedia.org/wiki?curid=175944", "title": "Dajti", "text": "Dajti\n\nDajti ( ) je pohoří nacházející se v centrální části Albánie, východně od hlavního města Tirany. Nejvýše položený bod leží v nadmořské výšce 1612 m. V zimě bývá hora často pokrytá sněhem a proto bývá atrakcí pro obyvatele Tirany, kteří se se sněhem setkávají zřídka. Pohoří Dajti je díky svému značnému výškovému rozdílu viditelné z centra Tirany a uzavírá horizont směrem na východ od albánské metropole.\n\nOd roku 1966 je pohoří Dajti se svými lesy prohlášeno národním parkem. I přesto trpí místní lesy a údolí okolo cest zanášením odpadky. Odpadové hospodářství je v Albánii obecně značně problematické; v pohoří Dajti, které se nachází blízko hustě osídlené Tirany a několika horských hotelů je přirozeným místěm, kde bývají odpady nelegálně skládkovány.\n\nOd roku 2005 je v provozu nová atrakce „Lanovka Dajti“, která nabízí nádherný pohled z Dajti. Za jasného počasí je vidět dokonce i moře. Hora je součástí národního parku stejného jména.\n"}
{"id": "175949", "url": "https://cs.wikipedia.org/wiki?curid=175949", "title": "Seismograf", "text": "Seismograf\n\nSeismograf (řecky \"seismos\" – zemětřesení a \"graphein\" – psát) nebo seismometr (\"metero\" – měřit) je přístroj, který měří a pořizuje zápis velikosti, síly a průběhu seismických vln, vzniklých jak při zemětřesení, tak i lidskou činností. Seismografy jsou využívány seismology studujícími průběh zemětřesení, ale také geology zkoumajícími nitro Země. Časový záznam aktivity se označuje jako seismogram. \n\nPrvní jednoduchý seismometr sestrojil vynálezce a dvorní astronom dynastie Chan Čang Cheng v roce 132 našeho letopočtu. Po několika zemětřeseních v tomto roce sestrojil Čang Cheng „přístroj“, který měl varovat před dalším zemětřesením. Šlo o bronzovou nádobu o průměru asi 2 metry. Na jejím vnějšku bylo rovnoměrně rozmístěno osm plastik draka s měděnou kuličkou v tlamě směřující dolů. Kolem nádoby pod plastikami byly umístěny plastiky žáb s otevřenými ústy. Když došlo k otřesům, kyvadlo se uvnitř džbánu pohybovalo ve vymezených směrech. Zatlačilo páčku, která otevřela příslušnou dračí tlamu. Kulička spadla do tlamy žáby umístěné pod drakem a zvuk upozornil na zemětřesení. Otevřená tlama draka pak ukazovala směrem k němu. První „západní“ popis tohoto zařízení pochází z roku 1703, jeho autorem je francouzský fyzik a kněz Jean de Hautefeuille. \n\nOkolo roku 1856 vyvinul Luigi Palmieri elektromagnetický seismograf, u nějž vibrace zemětřesení spojovaly elektrický okruh. Přístroj umožnil zaznamenávání času nebo připojení dalších zařízení. Další z kyvadlových seismografů sestrojil John Milne na \"Imperial College of Engineering\" v Japonsku v roce 1880. \n\nPrvní seismogram vzdáleného zemětřesení byl zaznamenán v roce 1889 náhodou v Postupimi. Astronom Ernst von Rebeur-Paschwitz zaznamenal povrchové vlny zemětřesení v Japonsku pomocí zařízení, které bylo určeno pro měření průhybů podle astrofyzikálních vlivů. Ernst von Rebeur-Paschwitz je považován za jednoho z otců seismologie.\n\nV roce 1904 vyvinul Boris Borisovič Golicyn v Petrohradě elektrodynamický seismograf, který nahradil mechanická zařízení a po několika technických zlepšeních se stal vzorem moderních zařízení. \n\nZa dalšího z vynálezců seismografu je považován německý fyzik Emil Wiechert. Jeho seismograf s vysokou citlivostí poprvé dovolil průběžný záznam globální zemětřesné aktivity a stal se modelem pro většinu přístrojů používaných v seismických stanicích po celém světě již desítky let.\n\nPro určení přesného místa a času zemětřesení se používá síť seismografů. Pro přesnou lokalizaci jsou vyhodnocovány časové rozdíly (princip ložiska). Vzhledem k tomu, že se seizmické vlny šíří uvnitř Země rychlostí několika kilometrů za sekundu, zaznamenat lze po krátké době zemětřesení například na jiném kontinentě. Kromě přirozených zemětřesení lze pomocí seismografů také registrovat:\n\nV závislosti na konstrukci přístroje lze zaznamenat:\n\nZe záznamů lze vyvodit:\n\n"}
{"id": "175952", "url": "https://cs.wikipedia.org/wiki?curid=175952", "title": "Maison", "text": "Maison\n\nMaison (franc. dům) může znamenat:\n\n\n\n"}
{"id": "175954", "url": "https://cs.wikipedia.org/wiki?curid=175954", "title": "Jan Pivec", "text": "Jan Pivec\n\nJan Pivec (19. května 1907, Praha – 10. května 1980, Praha) byl český herec.\n\nNarodil se jako jediný syn v rodině nožíře a zámečníka Jana Pivce (*1879 Rychnov nad Kněžnou) a jeho ženy Františky v Praze na Vinohradech. S matkou od dětství navštěvoval divadlo, učil se hře na housle a zpěv.\n\nMěl se stát účetním v obchodě, ale odtud sběhl. Rád říkal, že se stal hercem, protože se nikdy nenaučil deskriptivní geometrii. Po prvním angažmá ve vinohradskému ochotnickému spolku VAVŘÍN se rozhodl přidat ke kočovné divadelní společnosti Karla Hroudy , kde trávil část roku 1926 a jaro roku 1927 a pak přešel ke společnosti Jana Drobného a později společnosti Oldřicha Nádhery. Stal se tedy divadelním hercem a posléze i hercem filmovým.\n\nJeště ve společnosti Oldřicha Nádhery si jej povšiml Jaroslav Hurt, v tu dobu bývalý člen činohry ND a profesor konzervatoře. Hurt jej doporučil a přijal ke studiu a vymohl mu státní stipendium z Vojanovy nadace. V letech 1927 až 1930 tedy Jan Pivec navštěvoval dramatické oddělení Státní konzervatoře hudby v Praze. Jeho třídním učitelem byl např. i Rudolf Deyl. K jeho spolužákům patřili např. Vlasta Fabianová, Marie Glázrová, Miloš Nedbal, Nelly Gaierová a Hana Vítová .\nPo vystřídání několika divadelních scén (mj. Osvobozené divadlo, žižkovská Akropolis, v letech 1930–1934 Slovenské národní divadlo) zakotvil na pozvání K.H.Hilara v roce 1934 v pražském Národním divadle, ve kterém setrval bezmála čtyřicet let. Vrcholem Pivcova divadelního herectví byla role Falstaffa v Shakespearových \"Veselých paničkách windsorských\".\n\nVe filmu proslul jako tradiční milovník, jako například ve snímku \"Poznej svého muže\" režiséra Vladimíra Slavínského. Spoluúčinkovali například Jaroslav Marvan, Theodor Pištěk anebo Marta Fričová. Nezapomenutelná je také, mimo jiné, jeho nádherná role panského správce v televizním filmu se zpracováním Jiráskovy \"Lucerny\".\n\nJeho hereckou generaci tvořily hvězdy jako byl Ladislav Pešek, Jiřina Steimarová, Jiřina Štěpničková anebo Stanislav Neumann.\nPo druhé světové válce se prosadila i v herectví nová vlna civilního projevu, a proto nebyl tolik žádán zejména v divadle, ve kterém se navíc stále střídalo vedení.\nVe filmu mu úspěch přinesla postava krále Zikmunda Lucemburského ztvárnil například ve filmech Vávrovy husitské trilogie \"Janu Hus\" (1954), \"Jan Žižka\" (1955), zahrál si i ve snímku \"Láska jako trám\" (1967).\n\nHerectví v divadle se ve stáří musel vzdát, protože trpěl srdečním astmatem a ucpáváním cév, s bércovými vředy na nohou. Ještě řadu let po odchodu z Národního divadla do penze v roce 1970 až do své smrti čekal na další svou roli alespoň ve filmu, ale nedočkal se. Zemřel v nedožitých 73 letech ve Vinohradské nemocnici v Praze. Je pochován na Vinohradském hřbitově.\n\nDlouhá léta žil se svou matkou. Poté se třikrát oženil. Nebyl příznivcem společenských večírků, účastnil se jich málokdy. Raději si četl a maloval.\n\nJeho první ženou byla od roku 1943 herečka Jana Romanová (nar. 1920), půvabná brunetka s drobnou tváří a výraznýma očima, do které se zamiloval při jejich společném natáčení filmu Muži nestárnou (1942), kde ona hrála prostřední z generace tří žen z jedné rodiny, do kterých se on v roli Stáni Jarského opakovaně zamilovával. Jeho manželkou zůstala až do svého odchodu do emigrace do Anglie po únoru 1948, v cizině se údajně v roce 1949 znovu provdala. Její další osudy nejsou známé. Jediným svědectvím z té doby je zmínka herečky Adiny Mandlové v autobiografické knize „Dneska už se tomu směju“: v Anglii se setkaly v polovině 50. let 20. století, kdy Jana měla stát Adině modelem pro sochu, když se dotyčná učila sochařství.\n\nJeho druhou ženou byla Taťána (Pivcová), kterou Pivcova maminka prý neměla ráda, a tak se časem rozešli.\nVeřejnosti nejznámější byla Věra, se kterou žil až do smrti. Potkal ji v Národním divadle, kde byla zaměstnána jako účetní.\n\n\n\n\n\n\n\n\n\n\n"}
{"id": "175955", "url": "https://cs.wikipedia.org/wiki?curid=175955", "title": "Jacques Derrida", "text": "Jacques Derrida\n\nJacques Derrida [\"žak derida\"] (15. července 1930 El-Biar, Alžírsko – 8. října 2004 Paříž) byl francouzský filozof považovaný za zakladatele dekonstrukce. Jeho dílo výrazně ovlivnilo také literární vědu a další obory v Evropě i v USA.\n\nNarodil se v Alžírsku v sefardské rodině, za války byl proto vyloučen ze škol a od roku 1949 žil v Paříži. Už ve studentských letech četl velké filosofy, například Nietzscheho, Rouseaua, Kierkegaarda, Bergsona, Heideggera, A. Gida nebo A. Camuse. Vystudoval prestižní gymnázium Louis-le-Grand a v letech 1952-1954 École normale supérieure, kde spřátelil se sociologem Pierre Bourdieu. V letech 1953-1954 pracoval v Husserlově archivu v Lovani a během studií ho dále ovlivnili Louis Althusser, Jean Hyppolite, Jean Cavaillès a Michel Foucault. Roku 1956 dostal stipendium na pobyt na Harvardově univerzitě, roku 1957 se oženil s psycholožkou M. Aucouturier, 1959 poprvé navštívil Prahu a po vojenské službě v Alžíru byl v letech 1960-1964 asistentem filosofie na Sorbonně. Roku 1964 poprvé přednášel v USA, na Johns Hopkins University v Baltimore; byl pak profesorem na Yale, na Cornell University a přednášel na mnoha dalších. V letech 1965-1983 působil jako docent dějin filosofie na École normale supérieure. Roku 1981 založil spolu s Jean-Pierre Vernantem Vzdělávací nadaci Jana Husa na pomoc českým intelektuálům a přednášel v domácím semináři L. Hejdánka. Tajná policie mu do zavazadla vpašovala drogy, takže byl zatčen a vypovězen z ČSSR. Od roku 1983 až do smrti byl Derrida profesorem filosofie na EHESS v Paříži a zúčastňoval se i letních seminářů francouzsko-české Asociace Jana Husa.\n\nJe pochován na hřbitově v Ris-Orangis.\n\nRoku 1967 na sebe Derrida poprvé upozornil třemi závažnými spisy: „O gramatologii“ (\"De la grammatologie\"), „Hlas a fenomén“ (\"La Voix et le phénomène\") a „Písmo a rozdíl“ (\"L'écriture et la différence\"). Celkem publikoval 80 knih a množství článků a rozhovorů.\n\nJeho obtížné a čtenářsky náročné dílo se dá vystihnout jen velmi přibližně. Je ovlivněno zejména Husserlem, Heideggerem a Lévinasem, a kriticky zkoumá vztahy mezi tradičně protikladnými pojmy, jako je v lingvistice slovo psané a mluvené, v psychoanalýze rozum a šílenství, v literatuře doslovný a obrazný smysl a v teorii genderu mužské a ženské. Všechny odpovídají ontologickému protikladu mezi smyslově vnímaným a srozumitelným, případně mezi jeho variantami, například vnitřní a vnější, racionální a iracionální, smysl a nesmysl nebo zakládající a založené. Jak ukázal Ferdinand de Saussure, není význam znaku ani slova obsažen v nich samých, nýbrž v rozdílu (\"différence\") vůči ostatním znakům v rámci určitého systému. Rozdíly vznikají v procesu či „hře“ jakéhosi časového odkládání, pro něž Derrida zavedl neologismus \"différance\" (od \"différer\", odkládat).Velké polemiky vyvolal pojem dekonstrukce, inspirovaný Heideggerem. Znamená něco jako „konstruktivní destrukce“, převracení a rozkládání tradičních významových opozic, aby se jejich složky uvolnily z těchto zkamenělých spojení a daly se znovu oživit v nových souvislostech. Tak podle Derridy západní tradice preferuje mluvené slovo před psaným, protože v něm vidí „život“ a „přítomnost“; ve skutečnosti dává přítomnost smysl jen v protikladu k nepřítomnosti a každé bytí se odehrává právě mezi nimi. Derrida pro to přejímá Lévinasův pojem „stopa“ (\"la trace\"), která je přítomným dokladem (nyní) nepřítomné přítomnosti.\n\nJiné významné téma je dar. Pokud něco takového je, nemá a nedá se o tom nic dozvědět, a nemůže tedy nikdy být přítomný; kdyby se vyjevil, vyvolá jen „narcisistické přisvojení zpět“, ať už v podobě protidaru nebo vděčnosti. Dar tedy musí zůstat tajemstvím. Jen takovým darem se přerušuje „nekonečný řetěz směn“ - a tedy opakování téhož - na němž je založen oběh peněz a ekonomika.\n\nVe vztahu k budoucnosti Derrida kritizuje představu předvídání a očekávání, protože se sice obracejí do budoucnosti, ale zároveň ji jako očekávanou neutralizují. Skutečná budoucnost je jen zcela neočekávaná „událost“, čiré překvapení, protože jen to je opravdu „nové“. Na mnoha místech věnuje pozornost smrti a smutku (truchlení, \"le deuil\"): „smrt není vně života, za jeho hranicí, nýbrž se do něho vepisuje zevnitř“ a působí dávno před smrtí. Kritizuje Heidegerův výklad smrti jako možnosti, že všechny možnosti skončí: jak by se taková možnost mohla člověku objevit a přitom zůstat jen možností? Stejně jako dar nebo spravedlnost se Derridovi i smrt ukazuje jen jako ne-možnost.\n\n19. února 2003 se setkali dva z nejvýznamnějších francouzských filozofů, Jean Baudrillard a Jacques Derrida, aby společně s René Majorem a Alainem Greshem kontroverzně diskutovali o jedné z významných otázek minulosti i současnosti, která zní \"Pourquoi la guerre?\", tedy „Proč válka?“ Stalo se tak za přítomnosti asi 500 osob. Tato diskuse byla zaznamenána a posléze vydána ve zvukové formě jako volně přístupná DVD. Oba filozofové se zamýšleli nad tím, jaké nové významy je nutno hledat pro pojmy jako válka, terorismus, suverenita států a demokracie. Se zaměřením na pojem „demokracie“ debatovali o tom, zda demokracie má nebo nemá budoucnost. Dalším tématem byly úvahy, zda lze předvídat, že se ve světě prosadí nová forma universality.\n\nDerridovy texty vyvolávaly pozornost i nadšení, ale také odpor a zásadní kritiku. Derrida dostal v USA přes 20 čestných doktorátů, ale v roce 1992 se na anglické Cambridgeské univerzitě zvedl proti čestnému doktorátu pro něj hlasitý protest. Filosofové anglosaské školy „filosofie jazyka“ mu vytýkali nejasnost a obtížnou srozumitelnost, také relativismus a nezodpovědnost. John Searle ho nazval „nefalšovaným šarlatánem“ a fyzik Alan Sokal poslal do amerického postmodernistického časopisu \"Social text\" fingovaný článek „Překračovat hranice: za transformativní hermeneutiku kvantové gravitace“, který obsahoval vážné věcné chyby, ale vypadal jako postmoderní texty. Časopis článek bez recenzního řízení otiskl a Sokal veřejně oznámil, že to byl podvrh. O rok později vydal s Jeanem Bricmontem knihu „Intelektuální podvody“, kde ostře kritizuje a napadá postmoderní filosofii včetně Derridovy.\n\n\n\n"}
{"id": "175956", "url": "https://cs.wikipedia.org/wiki?curid=175956", "title": "Interkosmos", "text": "Interkosmos\n\nInterkosmos je název pro kosmický program socialistických států probíhající v letech 1967–1990. Jejím cílem byl výzkum a mírové využití kosmického prostoru. Zároveň to byla protiváha západoevropských programů tohoto zaměření.\n\nPoprvé v říjnu, pak v 15-20. listopadu 1965 se v Moskvě sešli zástupci všech pozvaných zemí k podpisu dokumentu o spolupráci. Sověti zdarma nabídli svou raketovou a kosmickou techniku. Českou delegaci vedl akademik Jaroslav Kožešník, od roku 1966 místopředseda ČSAV. O dva roky později byl přijat „Program společných prací v oblasti výzkumu a využití kosmického prostoru s mírovými cíli“ (\"Программа по совместным работам в области исследования и использования космического пространства в мирных целях\") dohodnutý 13. dubna 1967 v Moskvě. Název Interkosmos byl schválený až v roce 1970 na poradě národních koordinačních orgánů. Tehdy byly dohodnuty i pravidla spolupráce. Zúčastněné země byly Bulharsko, ČSSR, Kuba, Maďarsko, Mongolsko, NDR, Polsko, Rumunsko, SSSR a od roku 1979 i VSR.\n\nNázev Interkosmos byl používán i pro označení vědeckých družic vypouštěných v rámci programu.\n\nOrganizace Interkosmos se rozpadla koncem roku 1990 v důsledku politických změn (rozpad východního bloku) v Evropě.\n\nÚloha organizace patřila hlavně do oblasti kosmické fyziky. Další pracovní skupiny byly sestaveny pro kosmickou meteorologii, kosmické spoje, kosmické lékařství a biogoie. Pátá skupina byla vytvořena v roce 1975 pro snímkování povrchu Země.\n\nKromě šestadvaceti družic řady Interkosmos byly vypouštěny i výzkumné výškové rakety Vertikal, které byly určeny pro atmosferický výzkum a dosahovaly výšky asi 500 km.\n\nV rámci programu byly vypouštěny československé družice Magion (subdružice družic Interkosmos). Československé přístroje byly použity též na některých sovětských družicích Kosmos a sondách Prognoz a Vega. Do roku 1978 bylo 45 % experimentů na družicích Interkosmos československých, logickým důsledkem byl výběr Čechoslováka jako prvního z „interkosmonautů“.\n\nČeskoslovensko pro program vytvořilo pět pracovních skupin, rozhodující úlohu měl Astronomický ústav ČSAV, zejména RNDr. Boris Valníček, DrSc. Zapojil se i Geofyzikální ústav ČSAV z Prahy 4. Podíleli jsme se na programu např. přípravou experimentů Morava, Chlorella a Kyslík pro práci československého kosmonauta v Saljutu 6. Dr.Valníček dokázal do výroby potřebných přístrojů zapojit výzkumné ústavy sdělovací techniky a vakuové elektrotechniky.\n\nSoučástí programu Interkosmos byly i lety s mezinárodní posádkou. Začaly v roce 1978 společným letem sovětského a československého kosmonauta na palubě kosmické lodi Sojuz 28. Potom se na těchto letech postupně vystřídali kosmonauti všech tehdejších socialistických zemí sdružených v programu.\n\n\n"}
{"id": "175958", "url": "https://cs.wikipedia.org/wiki?curid=175958", "title": "Svatý Mořic (Švýcarsko)", "text": "Svatý Mořic (Švýcarsko)\n\nSt. Moritz (česky Svatý Mořic, rétorománsky \"San Murezzan\") je proslulé zimní středisko v kantonu Graubünden (Švýcarsko). Rozkládá se na břehu jezera Moritzer See, v nadmořské výšce 1843 m. Obec ze severu obklopuje pohoří Albula a z jihu Bernina. Za svoji proslulost vděčí nejenom skvělým lyžařským terénům ve svém okolí, vývěrům minerálních železitých pramenů s velkým obsahem oxidu uhličitého, ale i ideálnímu klimatu údolí Engadinu - slunce zde svítí 322 dnů v roce.\nPrvní písemné zmínky o osadě St. Moritz pocházejí z roku 1139.\n\nLyžuje se zde především na svazích Lagalb, Corvatsch a Corviglia. Poblíž u osady Pontresina leží známý ledovec Morteratsch. Svatý Mořic byl dějištěm zimních olympijských her v roce 1928 a 1948.\n\nŽelezniční spojení získal St. Moritz 10. července 1904, kdy sem byla tunelem pod Albulským průsmykem prodloužena Rhétská dráha. O 6 let později byla dokončena Berninská dráha do italského Tirana, která jako jediná železnice překračuje Alpy bez použití vrcholového tunelu. Není použita ani ozubnice, přitom mezi stanicemi Tirano (429 m n. m.) a Ospizio Bernina (2253 m n. m.) trať překonává výškový rozdíl 1824 m; sklony na trati dosahují až 70‰.\n\nPo Rhétské dráze jezdí ze St. Moritz světoznámý Glacier Express přes Reichenau-Tamins až do stanice Disentis/Mustér, kde přechází na trať společnosti Matterhorn-Gothard-Bahn, po níž pokračuje do Brigu na Simplonské dráze a odtud do Zermattu. Cestu urazí za 7,5 hodiny, projede přitom 291 mostů a 91 tunelů.\n\n"}
{"id": "175961", "url": "https://cs.wikipedia.org/wiki?curid=175961", "title": "Prince of Persia", "text": "Prince of Persia\n\nPrince of Persia (\"Perský Princ\") je počítačová hra, která byla vytvořena v roce 1989 Jordanem Mechnerem pro firmu Brøderbund na platformu Apple II. O rok později hru vyvinuli i pro Amigu, Atari ST a IBM PC. Jedná se o 2D hopsačku-plošinovku. V roce 2012 byly autorem nalezeny původní zdrojové kódy (do té doby považované za ztracené) a umístěny na internet.\n\nV USA byla hra vydána 3. října 1989. Prodalo se však jen asi 7 tisíc kopií. Komerční úspěch se dostavil až po uvedení hry na evropský a japonský trh. Celosvětově pak byly prodány asi 2 miliony kopií pro 23 různých herních platforem. Ve své době byla hra novátorská především svou animací, realistickým prostředím a důmyslnými hádankami.\n\nV perském království se za nepřítomnosti Sultána zmocní trůnu zlý vezír Jaffar. Sultánova dcera je uvězněna a vezír jí dává jednu hodinu na rozhodnutí – buďto si ho vezme nebo zemře. Nyní nastupuje na scénu princ, který má za úkol během oné hodiny uniknout z labyrintu podzemních kobek, porazit Jaffara a princeznu zachránit.\n\nPříběh hrdiny, který musí procházet nebezpečným prostředím byl inspirován filmy \"Indiana Jones a Dobyvatelé ztracené archy\" (USA, 1981), \"Zloděj z Bagdádu\" (USA, 1924) a příběhy z orientálního eposu \"Šáhnáme\".\n\nNeobvykle realistické byly na svou dobu zejména pohyby herních postav, které byly vytvořeny pomocí rotoskopického překreslení videozáznamu pohybů Mechnerova mladšího bratra, přátel, Jordana samotného a šermířského souboje z filmu \"Dobrodružství Robina Hooda\" (USA, 1938). Tyto práce trvaly téměř čtyři roky.\n\nHra má celkem 12 úrovní. Téměř na každém kroku na prince číhá nějaká past – bodáky trčící z podlahy, pravidelně klapající ocelové čelisti, propasti, propadající se podlaha, stráže, kostlivec a mnoho dalších. Začíná se bez meče a se třemi životy, které je možné během hry pomocí velkých červených lahviček navýšit.\n\nVe hře existují čtyři druhy lahviček:\n\nHra byla velmi úspěšná a její fanoušci vytvořili mnoho modifikací (nové úrovně, úprava grafiky). Nejznámějšími jsou 4D Prince of Persia (Kirill A. Terebilov, 1994) a Prince of Persia: The Great Escape (Jalal Noureddine, 2004).\n\nKromě oficiálních platforem byl Prince of Persia neoficiálně portován i na Sinclair ZX Spectrum (1996) a na Commodore 64 (16. října 2011).\n\nSpuštěním hry s parametrem „megahit“ (u některých verzí \"improved\") je možno poté stisknutím některých kláves provádět cheaty. Spouštění s parametrem vypadá asi takto:\n\"c:\\hry\\princ\\prince.exe -megahit\"\n\nSeznam cheatů:\n\n"}
{"id": "175966", "url": "https://cs.wikipedia.org/wiki?curid=175966", "title": "Sebeupálení", "text": "Sebeupálení\n\nSebeupálení je druh demonstrativní sebevraždy, spočívající většinou v polití těla hořlavou látkou a zapálení. Motivem je silný negativní postoj. Při společenských motivech se jedná o extrémní formu protestu, například proti politickým problémům. Některé filozofické nebo náboženské směry připouštějí sebeupálení jako vlastní oběť za vyšším účelem. Buddhismus tradičně praktikuje tuto formu již několik století (například džauhar). Tento bolestivý čin konají lidé typicky idealističtí s černobílým viděním světa . Pokusy o sebeupálení z různých (převážně osobních) důvodů jsou v ČR relativně časté.\n\n\n\n"}
{"id": "175967", "url": "https://cs.wikipedia.org/wiki?curid=175967", "title": "Upálení", "text": "Upálení\n\nTermín upálení není jednoznačný:\n\n"}
{"id": "175970", "url": "https://cs.wikipedia.org/wiki?curid=175970", "title": "Valdov (Nová Paka)", "text": "Valdov (Nová Paka)\n\nValdov je část obce Nová Paka v okrese Jičín. Nachází se cca 3 km jihovýchodně od Nové Paky, v katastrálním území Valdov o výměře 3,66 km. Je zde evidováno 73 adres. Vsí protéká potok Heřmánek.\n\nJméno vesnice je ryze české, protože vesnice vznikla mnohem dříve, než bylo okolí poněmčeno. V dávných dobách byla osada obklopena hustými a tmavými lesy. První zmínky jsou již z roku 1416, kdy majetník Vlaštěk Dražný měl ve Valdově mlýn a po něm jeho příbuzní drželi tento majetek i s jiným věnem. V té době toto místo patřilo částečně k Nové Vsi a částečně k Chotči. Ve třicetileté válce zanikla chotečská fara a vesnice se připojila k novopacké faře. Od roku 1787 patří opět vesnice k Chotči. V té době nebyl ve vesnici hřbitov a zemřelí vesničané se pohřbívali na hřbitově v Chotči. Do dnešních dnů se jedna lesní cesta vedoucí do Chotče nazývá \"Umrlčí\", protože tudy doprovázeli vesničané nebožtíky na poslední cestě. K obci patří části \"Na drahách\", \"Běháč\", \"Pakalov\", \"Peklo\", \"V liští\" a \"Obicka\". Celková rozloha pozemků náležejících k Valdovu je 366 ha. Roku 1900 zde žilo 470 obyvatel, roku 1921 již jen 360 obyvatel. Největší odliv obyvatel byl po válce, kdy lidé odcházeli do opuštěných domů bývalých sudetských Němců. Dnes tu trvale žije cca 115 lidí.\n\nDo Valdova byl zaveden elektrický proud roku 1928. Elektřina byla zavedena z Hradecké elektrárny. Většina domů ve vesnici využila této výhody svícení. Jen několik starých lidí odmítlo elektřinou svítit.\n\nNejdříve byla postavena z kamenů silnice z Hřídelce do Valdova, později byla prodloužena až do Nové Paky. V roce 1915 byla postavena silnice do Lánů, k Pusté Proseči se začala budovat v roce 1929 a k Uhlířům roku 1935.\n\nVlastní hřbitov si obyvatelé založili až v roce 1905. Do té doby pochovávali zemřelé v Chotči. Ironií je, že 200 metrů od hřbitova je část Valdova, která se od pradávna říká \"Peklo\".\n\nVyučování se datuje od roku 1798, ale teprve v roce 1862 si postavili dřevěnou školu se čtyřmi třídami.Věnována Matěji Valíčkovi.\n\nJeden, dnes už malý a zanesený rybník je na konci vsi směrem na Uhlíře. Tento rybník patřil ke dvěma mlýnům, které mlely obilí pro celé okolí. Z původní velikosti tohoto rybníka se zachovala kostra hráze a u Adamců mlýnice s mlýnským kolem. Roku 1968 se začala stavět hráz nad Valdovem, směrem k Heřmanicím. Vznikl zde nový rybník jménem Richard a dneska slouží jako rybochovné zařízení.\n\nVe středu Valdova stály dvě lípy více než 345 let. Mezi nimi je kříž, který byl postaven 26. 8. 1809 a posvěcen 22. 8. 1819. Na kříži je nápis: \"Lidé dobří, jen lásku k sobě mějte, jako ten, který z lásky pro Vás přehořkou smrt podstoupil\". Ve směru na Lázně Bělohrad stojí socha Panny Marie, směrem na Pustou Proseč stávala socha sv. Václava, kterou někdo zničil a dnes je tam jen podstavec. V roce 2006 na svátek sv. Václava byla opět socha dána na své místo díky sbírce místních lidí. Stávala tu také socha Jana Nepomuckého, ale ani ta se nedochovala.\n\nNa přelomu 19. a 20. století se v Čechách zakládaly sbory dobrovolných hasičů. Také i hospodáři, chalupníci a domkaři ve Valdově u Nové Paky se koncem roku 1902 dohodli o založení SDH v obci v počtu 28 členů.\n\nBěhem roku 1903 po získání ruční stříkačky zajišťovali oblečení pro členy, nákup hadic, žebříků, trhacích háků a dalšího hasičského nářadí. Vše se nakupovalo postupně ze sbírek mezi občany, výtěžků z plesů a dalších zábav. Činnost se rozvíjela konáním pravidelných cvičení a účastí při požárech ve Valdově i v sousedních obcích. Jezdilo se na župní hasičské sjezdy na vozech tažených párem koní. Pravidelnou činnost narušovala 1. světová válka. Po válce, po vzniku samostatné Československé republiky se činnost sboru postupně obnovila. V roce 1930 se konal ve Valdově župní sjezd za velké účasti hasičů z bratrských sborů z celé novopacké župy, bylo jich zde 876. Čistý výtěžek z této celoobecní slavnosti činil 5 547 Kč.Tento příjem byl podmětem k tomu, že se v roce 1931 zakoupila motorová stříkačka u firmy Stratílek ve Vysokém Mýtě za částku 33 400 Kč a byly přikoupeny tři savice za 2 422 Kč. Peníze byli uhrazeny částečně z pokladny sboru, dobrovolných sbírek mezi občany, příspěvkem obecního zastupitelstva částkou 5 000 Kč, příspěvkem České hasičské jednoty výpůjčkou 8 000 Kč u místní kampeličky. Členové se s novou stříkačkou postupně seznamovali a v roce 1932 uskutečnili v obci její slavnostní předání do trvalého užívání. Tato slavnost přinesla zisk a 1 000 Kč bylo dáno na splátku dluhu. V tomto roce čítal sbor 40 členů činných, 23 přispívajících a 13 děvčat v ženském sboru.\n\nV dalších letech vykazoval sbor stále dobrou činnost, a to až do roku 1940, kdy příkazem protektorátních úřadů byla činnost hasičstva zrušena. Sbor mohl svoji pravidelnou činnost obnovit až v říjnu 1945.\n\nV roce 1952 nedošlo k oslavám 50 let trvání sboru, neboť v tomto roce se začala stavět nová hasičská zbrojnice.\n\nV roce 1997 byla ve Valdově zrušena místní obecní knihovna, nacházející se v budově hasičské zbrojnice. Proto v následujícím roce byla tato místnost ve zbrojnici za finančního příspěvku Městského úřadu v Nové Pace upravena na schůzovou a společenskou klubovnu místního SDH, aby se měli hasiči kde scházet.\n\nV roce 2002 si hasiči připomněli sto let od založení místního sboru. Proto byla uspořádána okrsková soutěž.\n\n\n"}
{"id": "175971", "url": "https://cs.wikipedia.org/wiki?curid=175971", "title": "Bandikut Gunnův", "text": "Bandikut Gunnův\n\nBandikut Gunnův (\"Perameles gunnii\") je snadno k poznání podle podélných pruhů na zadní části zad.\n\nV jihozápadní Victorii a Tasmánii. Obývá přirozeně travinné biomy a pastviny, avšak pouze tam, kde má možnost postavit si na travnatých ostrůvcích v mokřinách nebo na zemi chráněné hnízdo.\n\nDélka Bandikuta Gunnova je 27 až 35 cm. Jeho hmotnost je přibližně 450 až 900 g.\n\nVyhrabává žížaly a larvy hmyzu pomocí pohyblivého chobotu a předních nohou se silnými drápy. Podle mělkých kuželovitých děr v zemi poznáme, že zde v noci hrabali bandikuti. Jako u všech vačnatců následuje porod velmi brzy po oplodnění. Malinkatá embrya zůstávají po dobu několika měsíců v matčině vaku a jsou samostatná až po 4 - 5 měsících.\n"}
{"id": "175990", "url": "https://cs.wikipedia.org/wiki?curid=175990", "title": "Bandikut nosatý", "text": "Bandikut nosatý\n\nBandikut nosatý (\"Perameles nasuta\") je savec žijící na východním pobřeží Austrálie. má poměrně dlouhý nos a na zádech nemá pruhy.\n\nVyskytuje se v celé východní Austrálii až po jižní Victorii, avšak v úzkém pruhu podél pobřeží. Obvykle nepřekračuje západní svahy Velkého předělového pohoří. Obývá oblasti od hustého deštného lesa až po krajinu s řídkým porostem.\n\nDélka bandikuta nosatého je 30 až 42 cm. Jeho hmotnost je přibližně 850 až 1100 g.\n\nBandikuti vypadají jako malá prasátka. Pomocí nosu hledají na zemi a ve spadaném listí potravu, obzvláště hmyz a jeho larvy, ale i rostlinnou potravu. Pronikají i do okrajových částí měst, např. Sydney, kde v noci prohrabují zahrady. Zahradníci je proto pronásledují jako škůdce.\nSlovo bandikut pochází z indického drávidského jazyka Telugu, kde slovo \"pandi kottu\" nebo \"pandi kokku\" znamená \"prasečí krysa\". Původně se vztahovalo na jiné zvíře - velkou indickou krysu bandikotu(\"Bandicota indica\" a \"B. bengalensis\"), která se bandikutovi podobá velikostí i dlouhým čenichem. Na australské bandikuty toto jméno přenesli až Angličané v 19. století. Ve starší české literatuře se pro bandikuty používalo jméno vakojezevci.\n"}
{"id": "175995", "url": "https://cs.wikipedia.org/wiki?curid=175995", "title": "Sojuz 1", "text": "Sojuz 1\n\nSojuz 1 (rusky Союз 1) byl první let v rámci sovětského kosmického programu Sojuz. Loď odstartovala 23. dubna 1967 s jedním kosmonautem na palubě, plukovníkem Vladimírem Komarovem. Ten zahynul při návratu přistávacího pouzdra kosmické lodi na Zemi. Jednalo se o první smrtelnou nehodu v historii kosmických letů s lidskou posádkou. Byl to 23. let pilotované kosmické lodě z naší planety.\n\nNa rozdíl od jiných tehdejších letů s lidskou posádkou, nebyl Sojuz nikdy úspěšně otestovaný při nepilotovaném letu. Na všech předcházejících letech se vyskytly problémy. Záložním kosmonautem pro Sojuz 1 byl Jurij Gagarin. Protože si byl vědom konstrukčních problémů a velkého politického tlaku Politbyra, snažil se „vyřadit“ Komarova z mise, věda, že sovětští lídři nebudou riskovat národního hrdinu pro tento let.\n\nPůvodní plány počítaly se startem druhého Sojuzu s třemi kosmonaty (Valerij Bykovskij, Jevgenij Chrunov a Alexej Jelisejev) hned druhý den a pro dva z nich byl naplánovaný výstup do otevřeného vesmíru a přechod na Sojuz 1.\n\n\nKrátce po startu začaly problémy, když se neotevřel jeden sluneční panel. To vedlo ke snížení dodávek elektrické energie pro systémy kosmické lodě. Manévrování lodě zároveň komplikovaly problémy s detektory orientace. Při třináctém obletu Komarov hlásil: „Mám opět těžkosti s ovládáním kabiny,“ ... „Je to ďábelský stroj! Na co sáhnu to nefunguje!“ Při čtrnáctém oběhu selhala i palubní klimatizace. Posádka druhého Sojuzu se připravovala na opravu solárního panelu Sojuzu 1, ale silný déšť na kosmodromu Bajkonur znemožnil start kosmické lodě. Výsledkem bylo, že Sojuz 1 byl při dalším přeletu nad Sovětským svazem naveden na sestupnou dráhu. Hlavní padák se však kvůli problému s tlakovým senzorem neotevřel a záložní se při manuálním otevření zamotal, což vedlo k nekontrolovatelnému nebrzděnému pádu. Komarov zemřel při dopadu na povrch v oblasti Orenburské stepi na východ od města Orsk, 500 km severozápadně od Bajkonuru. Kabina po dopadu shořela.\n\nPozdější inspekce kosmické lodi Sojuz 2 ukázala, že i ta měla stejný problém s padákem. To by vedlo, pokud by se let přece jen uskutečnil, ke smrti dalších tří kosmonautů. Původní cíle mise Sojuzu 1 a 2 byly později uskutečněny Sojuzem 4 a 5.\n\nKonstruktéři odhalili 200 konstrukčních chyb na kosmické lodi již před startem, ale vládní představitelé si start vynutili, aby Sovětský svaz udržoval vedení před Spojenými státy v závodech o vesmír a dostal se jako první na Měsíc. Problémy Sojuzu 1 oddálily start Sojuzu 2 a 3 až do 25. října 1968. Toto osmnáctiměsíční zdržení a následná exploze nepilotované nosné rakety N-1 3. července 1969 definitivně pochovala sovětské plány dovést kosmonauta na Měsíc.\n\n\n"}
{"id": "175999", "url": "https://cs.wikipedia.org/wiki?curid=175999", "title": "Tarsius", "text": "Tarsius\n\nTarsius, česky nártoun, je rodem malých primátů z čeledi nártounovití (Tarsiidae), který se vyskytuje na Sulawesi a blízkých indonéských ostrovech a na Filipínách. Až do roku 2010 byly všechny druhy nártounů hodnoceny jako součást rodu \"Tarsius\", ale revize čeledi Tarsiidae z roku 2010 zařadila dva druhy do monotypických rodů \"Cephalopachus\" a \"Carlito\".\n"}
{"id": "176002", "url": "https://cs.wikipedia.org/wiki?curid=176002", "title": "Seznam klubů v nejvyšších fotbalových soutěžích zemí AFC", "text": "Seznam klubů v nejvyšších fotbalových soutěžích zemí AFC\n\nToto je seznam klubů, které hrají v nejvyšších fotbalových soutěžích zemí, které patří k Asijské fotbalové konfederaci. Patří sem všechny státy z asijského kontinentu, kromě Arménie, Ázerbájdžánu, Gruzie, Izraele, Kazachstánu a Kypru, kteří patří k UEFA, ale na druhou stranu do AFC patří Austrálie a ostrov Guam. Hongkong a Macao, jakožto speciální administrativní regiony Čínské lidové republiky, mají také své vlastní fotbalové federace, patřící pod AFC. Čínská republika - Tchaj-wan (ve světě sportu používá název Čínská Tchaj-pej) a Palestinská autonomie mají také své vlastní fotbalové federace, patřící do AFC.\n\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2005/2006:\"\n\n\"Sezóna 2006:\"\n\n\"Sezóna 2007:\"\n\"pozn.: Chinese Taipei Olympic je reprezentační tým Čínské Tchaj-pej do 23 let. Tento tým je někdy nazýván také jako Fubon Financial FC. NSTC je někdy nazýván jako Kenting Chateau FC.\"\n\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006:\"\n\nWilayah Barat (Jáva a Sumatra)\nWilayah Timur (Kalimantan, Papua, Sulawesi, Timor a Východní Jáva)\n\n\"Sezóna 2006/2007:\"\n\nBaghdádská divize\nJižní divize\nSeverní divize\n\n\"Sezóna 2006/2007:\"\n\n\"Sezóna 2007:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2007:\"\n\nVýchod\nZápad\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006:\"\n\nSkupina A\nSkupina B\n\n\"Sezóna 2005/2006:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2005/2006:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2005/2006:\"\n\n\nSkupina 1\nSkupina 2\n\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\n\"Sezóna 2006/2007:\"\n\nSkupina A\nSkupina B\n\n\"Sezóna 2006/2007:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2006:\"\n\n\"Sezóna 2005/2006:\"\n\nSkupina A\nSkupina B\n"}
{"id": "176007", "url": "https://cs.wikipedia.org/wiki?curid=176007", "title": "Sojuz 3", "text": "Sojuz 3\n\nSojuz 3 byla první pilotovaná loď Sojuz po nehodě Sojuzu 1, při které zahynul kosmonaut Vladimir Komarov. V plánu bylo přiblížení a spojení s nepilotovanou lodí Sojuz 2, která byla vypuštěna o den dříve. Systémy automatického spojení byly několik týdnů předtím vyzkoušeny při společném letu Kosmos 212 a Kosmos 213. Při přípravě na tuto misi při havárii letadla zemřel Jurij Gagarin.\n\n\n\nLoď odstartovala 26. října 1968 z kosmodromu Bajkonur a pilotoval ji sovětský kosmonaut Georgij Beregovoj. V lodi byl sám. Byl to 25. let pilotované kosmické lodi z naší planety, desátý let ze SSSR.\n\nPozemní kontrola letu a automatický systém spojení lodí byly schopné dostat obě dvě lodě do vzdálenosti méně než 200 m předtím, než Beregovoj převzal kontrolu nad lodí, aby dokončil manévr. Byl však schopný se přiblížit jen na jeden metr a všechny tři pokusy o spojení i v dalších dnech selhaly. Při pokusech loď spotřebovala skoro všechno palivo a cíl mise byl zrušen. Jako pravděpodobná příčina byly označeny pilotní schopnosti kosmonauta. Mimo této operace se kosmonaut věnoval fotografování planety a pozorování okolí lodě. Dráha letu se pohybovala ve výši 177–241 km nad Zemí.\n\nKabina s kosmonautem přistála na padáku na území Kazašské SSR poblíž města Karagangy.\n"}
{"id": "176016", "url": "https://cs.wikipedia.org/wiki?curid=176016", "title": "Opatovice (Vyškov)", "text": "Opatovice (Vyškov)\n\nOpatovice jsou místní část města Vyškova. Zemědělské sídlo leží v údolí Malé Hané 5 km severozápadně od Vyškova v nadmořské výšce 300 m. n. m. s katastrálním územím 5,62 km².\n\nPrvní písemná zmínka o obci Opatovice na Vyškovsku pochází z roku 1376. Nejstarší známá historie je spjata s dědickým a račickým panstvím, která se rozprostíralo na území dnešních Opatovic.\n\n\nOpatovice patří k sídlu římskokatolické farnosti Vyškov-Dědice. Ta je součástí Vyškovského děkanátu Olomoucké arcidiecéze v  Moravské provincii. Území zdejší farnosti zahrnuje nejen oblast Dědic a Opatovic, ale i dědické osady Hamiltony, Pazderny, Lhoty, Radslavic a Radslaviček. Hlavním duchovním stánkem farnosti je Kostel Nejsvětější Trojice v  centru Dědic. Místním farářem a administrátorem excurendo je od července 2010 ThLic. ICLic. František Cinciala.\n\n\n\n\n\n"}
{"id": "176022", "url": "https://cs.wikipedia.org/wiki?curid=176022", "title": "Prefektura Šizuoka", "text": "Prefektura Šizuoka\n\nPrefektura Šizuoka (: 静岡県, \"Šizuoka-ken\") je jednou ze 47 prefektur Japonska. Nachází se v regionu Čúbu na ostrově Honšú. Hlavním městem je Šizuoka.\n\nPrefektura má rozlohu 7 779,63 km² a k 1. říjnu 2006 měla 3 793 153 obyvatel.\n\nDnešní prefektura Šizuoka byla dříve rozdělena do tří provincií: Tótómi, Suruga a Izu. Oblast byla kdysi ovládána prvním tokugawským šógunem Iejasuem Tokugawou až do doby, kdy dobyl území klanu Hódžó v regionu Kantó a předal své původní državy přívrženci Ody Nobunagy. Ale poté, co se stal šógunem, si je opět přivlastnil.\n\nPrefektura Šizuoka je podlouhlý region táhnoucí se podél pobřeží Tichého oceánu u zátoky Suruga. Na západě prefektura zasahuje do Japonských Alp. Na východě se postupně zužuje, ze severu ji ohraničuje hora Fudži, a poté se stáčí k jihu na poloostrov Izu. Ten je populární rekreační oblastí.\n\nKaždých 100 až 150 let je prefektura Šizuoka zasažena ničivým zemětřesením nazývaným \"zemětřesení „Tókai“\". Poslední taková pohroma se udála před 146 lety.\n\nV prefektuře Šizuoka leží 23 velkých měst (市, ši):\n\n"}
{"id": "176023", "url": "https://cs.wikipedia.org/wiki?curid=176023", "title": "Jeruzalémský chrám", "text": "Jeruzalémský chrám\n\nJeruzalémský chrám (hebrejsky בֵית הַמִקדַשֹ, \"bét\" (t se vyslovuje jako anglické the) \"ha-mikdaš\", dosl. „dům svatosti, posvěcení“, Svatyně) byl centrem náboženského kultu izraelského lidu mezi 10. stol. př. n. l. a 1. stoletím n. l. Chrám stál v Jeruzalémě a sloužil jako místo, kde se obětovaly oběti a kde bylo centrum aktivity kněží a levitů.\n\nPrvní chrám postavil král Šalomoun a byl zničen Babyloňany na začátku 6. století př. n. l. Druhý chrám byl postaven na Chrámové hoře na konci 6. století př. n. l. po návratu z babylonského zajetí a zničen v roce 70 Římany. První chrám se dochoval jen v biblickém popisu, druhý je doložen archeologicky a z doby jeho zásadního rozšíření za krále Heroda (tzv. \"Herodův chrám\") se zachovala část vnější opěrné zdi zvaná Zeď nářků.\n\nPo zničení druhého chrámu již nebyl obnoven a židé přestali přinášet oběti; synagogy slouží jako modlitebny, ale neobsahují oltář. Židé věří, že v „onen den“ (blíže neupřesněná budoucnost, popř. označení budoucího světa) bude chrám znovu vybudován Mesiášem.\n\nV Tóře se nachází příkaz postavit svatyni: „Ať mi udělají svatyni (מִקְדָּשׁ,\"mikdaš\") a já budu bydlet uprostřed nich.“ Na poušti byl Mojžíšem zbudován přenosný příbytek Hospodinův, jakožto první svatyně. V knize Deuteronomium, před vstupem do země zaslíbené, se kladl důraz na centralizaci bohoslužby do jediné svatyně, která bude stát „na místě, které Hospodin ... vyvolí“. Když Izraelité vstoupili do země zaslíbené, putoval příbytek Hospodinův po mnoha místech. Jedním z těchto míst, kde příbytek po nějaký čas stál, bylo Šílo, jak to popisuje 1. kniha Samuelova .\n\nNejsvětějším místem svatyně byla velesvatyně, ve které byla Archa úmluvy s příkrovem s cheruby. Po celý rok bylo toto místo z úcty odděleno oponou, aby ji lid nemohl spatřit. Do velesvatyně bylo povoleno vstoupit jen veleknězi, a to pouze v jediném dni v roce (v Den smíření — Jom kipur).\n\nPřed velesvatyní se nacházela svatyně, kde se na pozlaceném oltáři obětovalo kadidlo. Naproti oltáři pak stála menora. V místnosti byl ještě pozlacený stůl s předkladnými chleby. Do tohoto prostoru mohli vstupovat jen kněží z rodu Áronova. Kněží museli přicházet bosí jakožto projevení úcty Hospodinově svatosti. Kromě kněží se chrámové služby účastnili také levité. Při putování pouští byli odpovědní za přesun celého příbytku Hospodinova, později jejich služba nabyla těchto forem: levité se stali ochrannou stráží svatyně a měli na starost chrámovou hudbu.\n\nPodobu prvotního chrámového vybavení můžeme jen odhadovat, jsme odkázáni jen na slovní popis, protože většina vybavení byla zničena při prvním zničení chrámu.\n\nPodle židovské tradice byl první jeruzalémský chrám zbudován králem Šalomounem (970-931 př. n. l.) na Chrámové hoře. Nemáme o něm žádná přímá archeologická svědectví kvůli přestavbám, které na tomto místě proběhly. Prosévání půdy z Chrámové hory přineslo jen nepřímá svědectví, mezi nimi razítko jedné kněžské rodiny, která je zmiňována v knize Jeremjáš.\n\nKrál David učinil Jeruzalém centrem izraelského království a přenesl do něj Boží Archu úmluvy (2 Sam 6,1nn). Šalomoun pak vybudoval chrám jako „dům Božího přebývání“ a jako symbol připoutání lidu k Davidovu rodu. Stavba celého objektu trvala pravděpodobně celých 7 let (Bible, 1. kniha Královská 6. kapitola 38 verš: \"Stavěl jej sedm let.\") (4. - 20. rok Šalamounovy vlády, tj. přibližně 966-950). . Šalomoun od lidu vybíral pro účel stavby vysoké daně a při stavbě mu byli nápomocni tyrští stavitelé.\n\nSvatyně měla 3 základní části:\n\nPrvní chrám stál na pahorku téměř 400 let. Roku 586 př. n. l. byl vypálen vojskem babylonského krále Nebukadnezara II. při dobytí Jeruzaléma, po kterém následovalo babylonské zajetí.\n\nDruhý chrám byl zbudován navrátilci z babylonského zajetí, vedenými Zerubábelem z Davidova rodu, zhruba sedmdesát let po zničení prvního chrámu. Umožnil to edikt nového pána Babylonie, perského krále Kýra II., jímž se vyhlašovala náboženská svoboda.\n\nV druhém chrámu již chyběla Archa úmluvy (ve svatyni tak zůstal jen kámen, na kterém schrána stála), nádoba s manou (která byla uchovávána z putování Izraele do Kanaánu) a Áronova hůl. Z prvního chrámu tak zůstala zachována jen menora.\n\nChrám, který byl zbudován navrátilci z Babylóna byl však jednoduchý a prostý. Herodes Veliký (74 př. n. l. - 4 n. l.) jej proto roku 19 př. n. l. nechal přestavět a proměnil jej v honosnou stavbu (čímž si do jisté míry získal přízeň židovského lidu). Herodův chrám byl zbudován ze zelenkavého a bílého mramoru. Vylepšování a rozšiřování chrámu pokračovalo i po Herodově smrti — téměř až do zániku chrámu.\n\nDruhý chrám stál do 10. srpna 70, kdy byl vypálen římským vojskem vedeným Titem. Chrám pak již nikdy nebyl obnoven.\n\nTouha po Chrámu a bohoslužbě je vyjádřena v mnohých židovských tradicích. Konkrétní podoby však tato touha nabývala jen málokdy.\nPoprvé to bylo, když Římské říši vládl císař Julianus Apostata, který se snažil vší silou oslabit stále rozšířenější křesťanství, podporoval tedy křesťanské heretiky (aby křesťanství oslabil zevnitř), ale také jiná náboženství, mezi nimi i judaismus. Roku 362 před židovskými předáky prohlásil: „Nechám postavit s veškerým úsilím chrám Bohu Nejvyššímu.“ Císař vyzýval židy, aby „se vrátili do své rodné země, znovu vybudovali svatyni a řídili se opět zákony svých otců.“ Představenstvo židů v čele s Hillelem II. protestovalo vůči obnově svatyně ze strachu, že se lid rozštěpí, tak jako byl lid rozdělen v období druhého chrámu mezi kněze a mudrce (srv. esejské hnutí). Židé prohlásili, že tento počin stojí na ramenou cizince (Iuliana), po jehož smrti bude budování chrámu zastaveno. Část židů však tuto nejistotu nesdílela: „Tato slova, že chrám bude zbudován, vedou k obnově království rodu Davidova.“ Stavba nicméně byla započata — z peněz římské pokladny. Roku 363 vytáhl Iulianus proti Perské říši, v tomto tažení však padl. Jeho smrt opravdu znamenala to, co židé předpokládali — stavba chrámu byla zastavena.\n\nV roce 1099 po dobytí Jeruzaléma křesťanskými křižáky bylo na místě ruin mešity al-Aksá postupně zbudováno sídlo pro nově vzniklý Řád templářů s přistavěným kostelem. Přestože se jednalo o původního křídlo zdejšího paláce, nový templ byl považován za nový Šalamounův chrám v domnění, že byl zbudován na místě původního Chrámu. Nový templářský templ však nedosahoval jeho velikosti ani původní funkci, během křížových výprav sloužil jako velitelství řádu s křesťanským svatostánkem, kasárny i stáje.\n\nAž do šestidenní války roku 1967 pak byly veškeré další plány na obnovu chrámu pouze teoretickými úvahami. Chrám byl velmi často spojován s mesiášským věkem. V šestidenní válce však Izrael získal mj. Východní Jeruzalém, do kterého spadá i Chrámová hora. Začala být organizována malá hnutí, jejichž cílem je postavit chrám. Mezi takové organizace patří Temple Institute (hebrejsky , \"Mechon ha-mikdaš\"), nebo Temple Mount and Eretz Yisrael Faithful Movement (hebrejsky , \"Ne'emanej Har ha-bajit\"). Tato hnutí jsou většinou podřízena autoritě různých rabínů, kteří odmítají, aby byl chrám vybudován až v době příchodu mesiáše.\n\nTyto ideje však nutně předpokládají zničení Skalního dómu, proto se mnozí muslimové hrozí této touhy židů. Islámská hnutí v Izraeli proto co nejvíce usilují, aby zabránila vybudování chrámu, a také popírají historický vztah židů k Chrámové hoře. V tomto kontextu pak byla návštěva Chrámové hory Arielem Šaronem využita palestinskou propagandou jako záminka k rozpoutání druhé intifády.\n\n\n"}
{"id": "176024", "url": "https://cs.wikipedia.org/wiki?curid=176024", "title": "Secesní architektura v Plzni", "text": "Secesní architektura v Plzni\n\nToto je seznam secesní architektury v Plzni \n\nPlzeňský rodák František Krásný, architekt tehdy žijící ve Vídni, se s kolegou J. Hoffmannem zúčastnil soutěže o nové městské divadlo. Ač jejich secesně vonící návrh získal ocenění, Plzeň dala přednost konzervativnímu návrhu A. Balšánka. Soukromé investory ale nový styl zaujal a v Plzni vznikly na konci 19. století podle návrhů Krásného jedny z prvních secesních staveb ve střední Evropě.\n\n\nMezi další secesní památky patří:\n"}
{"id": "176029", "url": "https://cs.wikipedia.org/wiki?curid=176029", "title": "Husa Transportation Railway Service", "text": "Husa Transportation Railway Service\n\nHusa Transportation Railway Service B.V., dříve ACTS Nederland BV (VKM: ACTS), byl nizozemský železniční dopravce. Sídlo firmy bylo ve měste 's-Hertogenbosch. Společnost ukončila činnost v roce 2014.\n\nSpolečnost byla založena v roce 1989 a její název vznikl jako zkratka z Afzet Container Transport Systeem, tedy z holandského názvu pro přepravní systém ACTS, jehož provozováním se společnost zabývala. Jednalo se o prvního privátního nákladního železničního dopravce.\n\nV roce 2004 společnost koupila logistická společnost Husa Transportation Group, načež následovala změna názvu na Husa Transportation Railway Service B.V. V lednu 2014 společnost oznámila ukončení své činnosti s platností od 1. března 2014.\n\nZákladem lokomotivního parku společnosti byly motorové a elektrické lokomotivy zakoupené z druhé ruky, ale postupně si firma pořizovala i nové lokomotivy.\n\nLokomotivní park společnosti se skládal z těchto lokomotiv:\n"}
{"id": "176031", "url": "https://cs.wikipedia.org/wiki?curid=176031", "title": "Xenolit", "text": "Xenolit\n\nXenolit je název fragmentu horniny nebo minerálu (tehdy se nazývá xenokryst), uzavřeného v horninovém bloku, který má vůči tomuto bloku výrazně odlišné složení (uzavřenina horniny stejného, příp. podobného typu se nazývá autolit).\n\nTímto termínem se často označují úlomky hornin v magmatitech, které se dostaly do magmatu během jeho výstupu k povrchu, ale xenolity se dají najít i v sedimentech, případně v meteoritech. Xenolity mohou být částečně asimilované, zejména na jejich okrajích, kde docházelo k reakcím s okolním magmatem.\n\nXenolity bazických a ultrabazických hornin (jako peridotity, kimberlity a lamprofyry) poskytují geologům nezastupitelný nástroj pro získávání představ o vnitřní stavbě svrchního pláště, jelikož během výstupu magma strhává okolní horniny, které vynáší do vyšších oblastí. Chemická a minerální analýza je jedním z mála způsobů jak přímo zkoumat materiál, který se na zemském povrchu nevyskytuje a který se nachází v plášti.\n\nV kimberlitech přítomnost určitých minerálů v xenolitech indikuje hloubku, z jaké byl kimberlit vynesen na povrch Země (např. plagioklas je stabilní do 25 km, spinely v hloubkách 25 až 60 km a pod 60 km se stabilními stávají granáty s obsahem hliníku – grosulár, pyrop).\n"}
{"id": "176034", "url": "https://cs.wikipedia.org/wiki?curid=176034", "title": "Carolina Kostnerová", "text": "Carolina Kostnerová\n\nS bruslením začala ve 4 letech pod vedením své matky Patrizie, která také reprezentovala Itálii v krasobruslení. Také Carolinin otec Erwin je sportovně založen, s italským národním hokejovým týmem hrál na Mistrovství světa a ZOH. Carolina má dva bratry, o rok staršího Martina a o tři roky mladšího Simona. Simon kráčí v tátových šlépějích a hraje hokej za místní klub. Známá sjezdařka Isolde Kostner je její sestřenice a kmotra.\n\n"}
{"id": "176035", "url": "https://cs.wikipedia.org/wiki?curid=176035", "title": "Dějiny Severní Koreje", "text": "Dějiny Severní Koreje\n\nDějiny Severní Koreje formálně začínají v roce 1948. Po konci japonské okupace, která skončila souběžně s druhou světovou válkou, byla Korea rozdělena zhruba podle 38. rovnoběžky na \"Severní\" (pod vedením SSSR) a \"Jižní\" (USA). I přes celosvětovou snahu se tyto velmoci nedohodly na společném vedení, a vytvořily tak (podobně jako ve Vietnamu či Německu) dvě oddělené vlády. Každá z těchto vlád si nárokovala legitimní vládu nad celým korejským poloostrovem.\n\nSeverní Korea (celým jménem \"Korejská lidově demokratická republika\") byla vyhlášena 9. září 1948 pod dohledem okupujících sovětských jednotek. V této době zde usilovalo o moc spoustu různých, levicových stran. Nejvýznamnější však byla zřejmě původní Korejská komunistická strana, v jejímž čele stáli Korejci, kteří žili v SSSR, či Čínské lidové republice, a měli tak již spoustu zkušeností s praktikami komunistického režimu.\n\nV únoru 1948 se vůdčí komunista v exilu, Kim Ir-sen, stal hlavou severokorejské lidové prozatímní vlády, která měla formálně stabilizovat stát. Kimův vzestup k moci lze přičíst jeho schopnosti zaujmout běžné venkovské obyvatelstvo. Při dalších, tentokrát už oficiálních volbách, se stal premiérem a zemi vládl. Tento post zastával až do roku 1972, kdy se stal prezidentem. Vládnoucí stranou se v této době stala Korejská dělnická strana, jejímž předsedou byl právě Kim Ir-sen.\n\nKimova vláda začala rychle zavádět sovětský model politického systému, v čele s KDS (Korejská dělnická strana), včetně ekonomiky řízené státem. Většinu produktivity země tvořily japonské a jihokorejské firmy, které byly označeny za kolaborantské. Znárodnění probíhalo od roku 1946, kdy pod stát spadalo již 70 % veškerého kapitálu. O tři roky později to bylo již 90%. Od té doby byly prakticky všechny továrny a kapitál ovládány státem.\n\nV zemědělství se naopak tolik nepokročilo. Zemědělská reforma v roce 1946 přerozdělila veliké množství zemědělské půdy bezzemným Rolníkům. V roce 1954 však přišla částečná kolektivizace i do tohoto odvětví a 40 % z výnosu muselo být odevzdáváno. Roku 1958 už všichni rolníci přešli pod centrálně spravované celky.\n\nJako všechny poválečné komunistické státy se i Severní Korea pustila do masivního těžkého průmyslu, státní infrastruktury a vojenského průmyslu, zanedbávajíc produkci spotřebního zboží. Zemědělcům byly placené pouze nízké ceny stanovené státem a všechny přebytky šly do těžkého průmyslu. Stát začal plánovat pomocí systému tříletek a 47% průmyslový podíl na ekonomice státu vzrostl do roku 1959 na 70% navzdory Korejské válce. Země měla obrovský nárůst v produkci elektřiny, oceli a strojírenského průmyslu, díky němuž stoupala efektivita v zemědělství.\n\nV roce 1958 byla ekonomika země z velké části zcela nezávislá na cizí pomoci a překonala dokonce své rivaly v Jižní Koreji. Díky tomu relativně stoupal, přinejmenším ve městech, životní standard. Také lékařská pomoc byla už na lepší úrovni než před 2. sv. válkou. Přesto byl všude kritický nedostatek spotřebního zboží a populace žila pod tlakem stálého zvyšování produktivity.\n\nUpevnění moci I Sung-mana na jihu s pomocí americké armády a potlačení říjnového povstání v roce 1948 ukončilo naděje, že by se země mohla ubírat stejnou revoluční cestou jako na severu. Kim proto hledal od roku 1949 podporu u Číny a SSSR za účelem sjednotit zemi silou. Stažením většiny amerických jednotek v červnu 1949 zůstala země prakticky nebráněna. Jedinou složkou armády byli nyní pouze vojáci se základní vojenskou službou. Naproti tomu Severní Korea měla veterány z 2. světové války, partyzány z anti-japonského odboje a byla podporovaná sovětskou armádou.\n\nZpočátku Stalin odmítal Kimovy požadavky, ale později v roce 1949, kdy v Číně zvítězili komunisté a SSSR vyrobil první atomovou bombu, přehodnotil Kimovu nabídku. V lednu 1950 schválil Stalin myšlenku ovládnutí Jižní Koreje. Sověti poskytli omezenou pomoc ve formě rádců, kteří pomohli celou operaci naplánovat, a také asi 400 instruktorů, kteří trénovali některé elitní Korejské jednotky. Stalin se však nechtěl pouštět do přímé konfrontace s USA přes Koreu a neposkytl tak žádné jednotky ani v případě nutnosti. Vše mělo být zinscenované jakožto občanská válka mezi dvěma konkurenčními režimy .\n\nZhruba celý rok před útokem docházelo k malým potyčkám na území podél 38. rovnoběžky, který rozděluje obě země. 25. června 1950 severní jednotky vystupňovaly tlak a začaly přecházet toto pomyslné území ve velkém počtu. V kombinaci s překvapením, lepší armádou a naprostou neschopností jihokorejské armády byl rychle dobyt Soul, I Sung-man a jeho vláda byli nuceni prchnout daleko na jih. Přesto Severní Korea nebyla schopna ovládnout celý poloostrov, neboť do války vstoupily jednotky OSN a USA. V říjnu už byly všechny severní jednotky vytlačeny ze Soulu a spojenci dokonce obsadili Pchjongjang. V listopadu však přišel další zvrat – účast vojsk Čínské lidové republiky. Do konce prosince bylo hlavní město severu opět v komunistických rukou a v lednu 1951 komunisté na pár dnů dokonce obsadili Soul. Válka se tak na 2 roky dostala do slepé uličky a armády se přetahovaly o každý kilometr. Fronta se stabilizovala v roce 1953 na území, které se později stalo mírovou zónou. Po dlouhých jednáních se obě strany dohodly na tomto demilitarizovaném území (zónou) (KDZ) a byl vyhlášen klid zbraní (příměří). Zajímavostí je, že oficiální mírová smlouva nebyla nikdy podepsána a Severní a Jižní Korea se technicky nachází ve válečném stavu od roku 1950 až do současné doby.\n\nPo válce upevnil Kim pomocí oddané armády, která ho respektovala, svou moc. Jeho hlavní protivník Pak Hon-jong byl obviněn z pomoci Jižní Koreji v průběhu války a v roce 1955 zřejmě popraven. Spousta levicových přeběhlíků z Jižní Koreje v průběhu války byla obviněna ze špionáže či jiných zločinů, a uvězněna, deportována do pracovních vesnic nebo zabita. Potenciální rivalové z jiných stran, jako například Kim T-bong byli také popraveni.\n\nTříletka 1954-1956 měla za úkol napravit masivní poničení země a navrátit průmyslovou produkci na předválečnou úroveň. Poté následovala pětiletka 1957-1961 a sedmiletka 1961-1967. Tyto dva plány měly dále zvyšovat produkci a rozvoj infrastruktury. V 60. letech byla Severní Korea na druhém místě v zprůmyslnění ve Východní Asii za Japonskem. Zatímco se pomalu začaly objevovat nevýhody, tedy například totální nedostatek spotřebního zboží, spousta zemí třetího světa považovala tento systém jako alternativu kapitalistického systému. Přes to všechno však severokorejská ekonomika zvládala v 60. letech poskytovat lidem bezplatnou lékařskou péči, vysokoškolské vzdělání, přístup k dostatku jídla, a v porovnání se sousedními zeměmi, jakými byla ČLR a Jižní Korea i relativně slušné bydlení.\n\nKim Ir-sen se prohlásil za „Ču-Čcheho“ (tedy neomezený vládce – hlavní postava tehdejší Kimovy doktríny). Začal propagovat heslo samostatnosti a izolovanosti země. Tato ideologie se stala oficiální a nahradila marxismus-leninismus. Úkolem Ču-čche bylo vytvořit Severní Koreu dostatečně silnou k obraně proti cizím invazím a zásahům kapitalismu. Nemělo však v úmyslu vytvořit separovanou Koreu od okolního světa. Kim Ir-sen si přál, aby jeho lidé tvořili všechny složky národního hospodářství, a to tak v žádném ohledu nebylo závislé na jiných zemích.\n\nSituace se však začala komplikovat a to zejména díky rusko-čínskému konfliktu, který začal v roce 1960. Vztahy mezi Severní Koreou a Sovětským svazem se zhoršily, když sovětská strana nařkla Kim Ir-sena z podpory čínské strany. Následkem bylo snížení hospodářské pomoci ze strany právě Sovětského svazu.\n\nKvůli sérii politických rozhodnutí, vztahujících se k výdajům armády a těžebního průmyslu a vysokým cenám ropy ze 70. let začala ekonomika Severní Koreje upadat. Začaly se také množit zahraniční dluhy. K tomu všemu politika „Jistota jen v nás“ (ču-čche) a odpor k USA i západu jen utužovala uzavřenost severokorejského režimu.\n\nRopný šok v roce 1973 těžce zamával všemi zeměmi světa a Severní Korea se bez jakýchkoli zdrojů této kapaliny jen těžko stavěla na nohy. Země navíc neměla žádné vývozní zboží a byla tak odkázána jen na sebe. Kim Ir-sen a jeho ču-čche, zapříčinilo obrovské zadlužení země; země si celosvětově půjčovala ohromné částky, určené na investice do těžebního průmyslu, těžkého průmyslu a do armády. Tato militarizace měla především vést k větší nezávislosti na Číně a SSSR. Severokorejští představitelé věřili, že půjčené peníze pokryjí těžební průmysl, kde investovali polovinu půjčených peněz. Bohužel zrovna v době, kdy vynaložili ohromné částky na těžící stroje, se ceny minerálů hluboko propadly. Severní Korea se tak dostala do velkých dluhů, není schopná je splácet a navíc zajišťovat poměrně vysoký životní standard svým obyvatelům.\n\nK tomu všemu, centrálně plánovaná ekonomika, zaměřující se na těžký průmysl, dosáhla svého potenciálního limitu. Díky malým finanční příspěvkům technologie zastaraly. Hospodářsky se severní část poloostrova propadla pod celosvětový průměr.\n\nKim Ir-sen, uvězněn v ideologii, která byla kdysi účinná, nebyl schopen reagovat na vzestup Jižní Koreje, což podkopalo legitimitu jeho režimu. Nedokázal utvořit tržní ekonomiku, jako se povedlo například v Číně Teng Siao-pchingovi. V 80.letech byla KLDR postavena před volbu – buď splatí půjčky, nebo bude nadále garantovat lidem už tak slabou sociální pomoc. Kim odmítl, což dostalo zemi do totálního embarga. Kvůli sociálním dávkám bylo navíc omezeno i to minimální, co země dokázala vyrobit.\n\nKim Ir-sen zemřel 8. července 1994 a jeho syn Kim Čong-il ho následoval ve vedení Korejské dělnické strany. Prezidentské křeslo zůstalo prázdné, ale Čong-il jakožto velitel národní obrany zemi de facto vládl. O jeho následnictví bylo rozhodnuto již na počátku 80. let 20. století.\n\nBěhem první dekády pod vládou Kim Čong-ila pokračovala ekonomická stagnace. Mezi lety 1996-1999 zemi postihl hladomor, při kterém zemřelo 600 - 900 000 lidí. Neefektivita stalinistického stylu kolektivizace byla, spolu s totálním nedostatkem jakýchkoliv zemědělských nástrojů, jeho hlavní příčinou. Severní Korea přispívá enormním podílem svého již tak nízkého HDP na armádu a výrobu atomové zbraně; drží všechny schopné muže ve věku 18-30 let ve vojenské službě. Základní infrastruktura státu se však bez potřebných investic rozpadá.\n\nVýsledkem toho je, že Severní Korea dnes bez mezinárodní pomoci nedokáže pokrýt ani polovinu potřeb jídla v zemi. Podle Amnesty International více než 13 milionů lidí v KLDR trpělo v roce 2003 podvýživou. V roce 2001 dostala KLDR humanitární pomoc v hodnotě 300 milionů USD z USA, Jižní Koreje a Evropské unie. Nespecifikované množství pomoci přichází v podobě ropy, jídla a uhlí také každým rokem z Číny. Navzdory tomu vláda Severní Koreje pořád pokračuje se svým odporem vůči Spojeným státům, Jižní Koreji a Japonsku. Špatná úroda se každým rokem stává už pravidlem, obyvatelstvo trpí pořád hladem; kvete černý trh a lidé se z bezpečnostních důvodů zásobují potravinami dlouho dopředu. Proto se od roku 1997 pokouší obyvatelstvo ve velkých skupinách ilegálně utíkat do Číny nebo Jižní Koreje.\n\nV červnu 2002 byly ohlášeny další reformy. Měna byla devalvována a některé ceny, například potravin, byly ponechány prodejcům s tím, že dojde k povzbuzení zemědělské produkce. Bylo ohlášeno, že příděly jídla, stejně jako bydlení, budou postupně rušeny. Poprvé od roku 1954 je možnost získat půdu pro potřebu své rodiny. Vláda také zavedla „speciální administrativní zónu“ v městě Sinuidžu, blízko hranic s Čínou. Tomuto městu byla dána poměrná autonomie, zejména ve finanční sféře. Byl to pokus jak napodobit úspěšné volné zóny známé z Číny. Zájem zvenčí byl však, kvůli nulové poptávce, minimální.\n\nPrezident Jižní Koreje Kim Te-džung se aktivně snažil zmenšit napětí mezi oběma státy, což však mělo málo okamžitých výsledků. Od dob zvolení George W. Bushe jako prezidenta USA, čelila Severní Korea obnovenému tlaku ohledně jejich atomového programu, což mělo za následek ještě méně pomoci.\n\nV roce 2002 byl trošičku uvolněn trh – vznikla průmyslová zóna Kesong, která spolupracuje s Jižní Koreou. Také byly ve spojení s Čínou vypracovány plány pro otevření trhu, avšak za udržení zdejšího režimu.\n\nSeverní Korea prohlásila 10. února 2005, že vlastní atomové zbraně. Bylo dlouho probíráno zda může být toto tvrzení pravdivé. Rusové odmítli tvrzení s tím, že není možné aby KLDR měla technologii potřebnou k výrobě atomové zbraně. 9. října 2006 zástupci KLDR prohlásili, že se podařil podzemní výbuch jaderné hlavice. Doposud klesající napětí opět narostlo. Čin byl celosvětově odsouzen. 14. října proběhlo v OSN hlasování o znovu uvalení sankcí na KLDR.\n\nV prosinci 2011 zemřel Kim Čong-il na mrtvici. Byl severokorejskými emigranty obviňovaný ze soustavného porušování lidských a občanských práv. V totalitní zemi podle Amnesty International k roku 2011 existovaly rozsáhlé pracovní tábory, v nichž mělo být vězněno 200 000 lidí. Navzdory bídě země pracovala na velmi nákladném zbrojním programu, jehož cílem bylo zdokonalení zbraní hromadného ničení. Média přinesla zprávy o tom, že se vůdce obklopoval luxusem. Například měl ročně utrácet 800 000 amerických dolarů za oblíbený koňak, vlastnit 17 honosných domů či luxusní filmovou knihovnu s 20 000 tituly (běžným občanům KLDR je přitom sledování \"západních filmů\" zakázáno až pod trestem smrti\").\n\nVedení země v roce 2011 za podpory svého strýce Čang Song-tcheka převzal Kim Čong-ilův nejmladší syn Kim Čong-un, jenž v letech 1993 až 1998 studoval na mezinárodní škole v Bernu, ve Švýcarsku pod falešným jménem Chol Pak - naučil se hovořit anglicky, francouzsky a německy a po ukončení zahraničních studií se vrátil zpět do Severní Koreje, kde studoval na vojenské akademii.\n\nSeverní Korea zůstává totalitní diktaturou. Nedostatek přístupu pro zahraniční média a tradiční tajnůstkářství znamená nedostatek informací o politickém světě, ale podle Amnesty International byly zaznamenány případy, kdy lidé byli zavíráni, mučeni či popravováni, zejména v důsledku své víry. Mučení a špatné zacházení je ve věznicích či pracovních táborech na denním pořádku. Vyšetřovací komise OSN pro Severní Koreu porušování lidských práv v KLDR přirovnala ke zvěrstvům z éry nacismu a doporučila, aby před soudem stanul i Kim Čong-un.\n\nV prosinci 2013 nechal Kim Čang Song-tcheka v rámci rozsáhlé čistky popravit, pravděpodobně kvůli upevnění vlastní moci. Krátce po Čangově popravě byla popravena podle jihokorejské agentury Jonhap popravena také celá jeho širší rodina. Popraveni byli jeho sestra a její manžel zastávající post velvyslance na Kubě, jejich syn, velvyslanec v Malajsii a všechny děti a vnoučata Čangových bratrů. Čistky pokračovaly i v roce 2014, např. jeho bývalý náměstek byl podle jihokorejských zdrojů upálen zaživa plamenometem.\n"}
{"id": "176040", "url": "https://cs.wikipedia.org/wiki?curid=176040", "title": "Konspirační teorie o útocích z 11. září 2001", "text": "Konspirační teorie o útocích z 11. září 2001\n\nKonspirační teorie o útocích z 11. září 2001 jsou alternativou názoru, že teroristické útoky 11. září 2001 byly spáchány výlučně Al-Káidou, aniž by o nich jakákoliv složka americké vlády věděla předem. Zastánci těchto konspiračních teorií věří v existenci nesrovnalostí v oficiálních závěrech vyšetřování nebo tvrdí, že došlo k přehlédnutí nebo překroucení důkazů.\n\nNejvýznamnější konspirační teorie tvrdí, že zhroucení budov Světového obchodního centra včetně World Trade Center 7 bylo důsledkem řízené demolice. Dále také tvrdí, že Pentagon byl zasažen buď raketou nebo civilním letadlem poté, co jeho řízení měla dálkově převzít armáda. Motivací pro takové činy mělo být jak ospravedlnění amerických invazí do Afghánistánu a Iráku, tak podpora strategických zájmů USA na Středním Východě, jako byl např. plán na výstavbu transafghánského plynovodu.\n\nJiné konspirační teorie se zabývají institucemi, které prý věděly o připravovaném útoku a záměrně měly tento fakt ignorovat nebo dokonce útočníkům pomáhat. V konspiračních teoriích je rovněž zvažována možnost židovského spiknutí (na základě \"analýzy\" židovsky znějících jmen obětí) či pojistného podvodu, např. z důvodu údajné nutnosti rekonstrukce budov kvůli množství azbestu, kvůli kterému by nemohly být budovy rekonstruovány standardním způsobem.\n\nZastánci vládního spiknutí proti svým vlastním občanům poukazují na údajné nejasnosti, nelogičnosti, nesmyslnosti a lži ve vysvětlení událostí 11. září 2001, které bylo zveřejněno v médiích, a přicházejí s vlastními verzemi událostí. Nejčastější společný prvek konspiračních teorií je podezírání Bushovy administrativy a představitelů vojensko-průmyslového komplexu z předem plánované akce s cílem získat nového nepřítele, proti kterému by mohli vést válku, oživení ekonomiky a zbrojařského průmyslu. Dále pak mělo být účelem naklonit si veřejné mínění pro následné válečné tažení do strategicky významných regionů bohatých na zásoby ropy a zemního plynu, přimět občany k ústupkům z ochrany soukromí a navodit atmosféru strachu před dalšími útoky. Kromě toho podle zastánců této teorie si na základě těchto ústupků měla vláda upevnit moc a snadněji se vypořádat s odpůrci. Dále údajně vydělala několik stovek miliard dolarů z pojistných podvodů, ze zničení účetních záznamů v Pentagonu ohledně válečných výdajů a státních zlatých rezerv.\n\nStupeň údajné viny vlády USA označují konspirační teoretikové kategoriemi:\nPodle průzkumu, provedeného v říjnu 2006 deníkem The New York Times a zpravodajskou sítí CBS News tvrdilo jen 16 % Američanů, že americká vláda říká pravdu ohledně útoků a dalších 59% si myslelo, že Bushova administrativa něco tají.\n\nZastánci teorie spiknutí založili mnoho různých skupin a spolků, sdružujících představitele nejrůznějších profesí - například sdružení architektů a stavitelů, vysokoškolských profesorů a studentů nebo pilotů, kteří se pokoušejí zpochybnit oficiální verze událostí. Sdružení akademiků, reprezentované 75 profesory, například tvrdí, že vyvrátilo teorii „palačinkového“ kolapsu nebo že identifikovali přítomnost komerční pyrotechnické směsi Thermate na základě zbytků síry. Skupina stavařů, která patří mezi příznivce konspiračních teorií, je sdružena do spolku Architects & Engineers for 9/11 Truth.\n\nV roce 2006 členové konspiračního spolku \"Scholars for 9/11 Truth\" prohlásili že skupina amerických neokonzervaticů nazvaná Project for a New American Century (PNAC), zahrnující jména jako Paul Wolfowitz, Dick Cheney nebo Donald Rumsfeld, prosazuje americkou dominanci ve světě a zorganizovala útoky z 11. září, jako výmluvu pro invaze do Iráku, Afghánistánu a později Íránu. V září 2000 PNAC vydal strategickou studii nazvanou \"Přestavba Americké obrany\". David Ray Griffin ve své knize \"The New Pearl Harbor: Disturbing Questions About the Bush Administration and 9/11\" vydané roku 2004 tvrdí že tato studie byla přípravou pro útoky z 11. září. Dokládá to jazykem studie v níž se píše, že \"proces transformace, i když přinese revoluční změny, bude pravděpodobně dlouhodobý, postrádajíc nějakou katastrofickou a kataklysmatickou událost - jako nový Pearl Harbor\".\n\nMatt Taibbi ve své knize \"The Great Derangement\" tvrdí, že konspirační teoretikové vytrhují to co je v analýze napsáno z kontextu, \"transformace\" popsaná v analýze má být desetiletí trvající proces přechodu armády z éry Studené války do podoby \"moderní armády\" schopné provádět rychlé lokalizované akce. Považuje také za podivné, že by spiklenci veřejně deklarovali své cíle rok před akcí.\n\nNěkteří konspirační teoretici považují za důvod spiknutí snahu kontrolovat světová naleziště ropy. 11. září mělo dát USA možnost spustit války, které již nějaký čas plánovali. Například Andreas von Bülow, bývalý ministr obrany a ministr pro výzkum a technologie NSR (v 70. a 80. letech) napsal knihu \"Die CIA und der 11. September\", ve které tvrdí, že útok 11. září byl zinscenován tajnými službami USA k ospravedlnění následných válek v Afghánistánu a Iráku. Bývalý premiér Malajsie Mahathir Mohamad uvedl, že má důkazy o tom, že (11. září) byly falešné útoky, aby Spojené státy mohly začít válku proti muslimům.\n\nAlex Jones a další tvrdí, že útoky inspirovala skupinou vlivných lidí s bankovními, korporátními, globalizačními a vojenskými zájmy s cílem vytvořit světovou vládu.\n\nKonspirační teoretici často odkazují k dokumentu z doby Kubánské krize, s návrhem ovlivnění veřejného mínění, zahrnujícím i fingované útoky na vlastní civilní obyvatelstvo, známému jako Operaci Northwoods. Tento návrh obsahoval několik teroristických útoků ve Spojených státech, z nichž by měli být obviněni kubánští agenti, následné invazi na Kubu a sesazení Castra. Plán byl tehdejším ministrem obrany i prezidentem zamítnut, jeho autor následně zbaven velení. Plány Operace Northwoods byly po čtyřiceti letech odtajněny.\n\nNeobvyklost událostí, jakým je nepochybně náraz unesených dopravních letadel do velmi vysokých budov a jejich následné zřícení, přirozeně vzbuzuje množství otázek. Konspirační teoretikové se snaží tyto otázky zodpovědět (nebo pokládají jiné) se záměrem nalézt skrytého viníka, kterým má být nějaká součást establishmentu.\n\nHlavní prvky těchto konspiračních teorií zahrnují údajné nesrovnalosti v identifikaci atentátníků, zpochybnění jejich schopností pilotovat, neefektivní a zmatené reakce po zjištění unesených letadel. Zřícení budov Světového obchodního střediska se jeví jako by byly vyvolané řízenými explozemi, do Pentagonu měla narazit řízená střela, zajišťující zničení účetních dokumentů a následně realizaci několik let předpřipravených válečných plánů a další.\n\n\nVšechny tyto teorie snadno vyvrátilo šetření, při kterém se ukázalo, že šlo o chyby při přepisu jmen z arabštiny.\n\n\nMěsta New York a Washington brání letecká základna Andrews, situovaná asi 15 mil od Washingtonu. Tamní stíhačky a speciálně vycvičení profesionální piloti, kteří jsou v nepřetržité pohotovosti, dokáží dosáhnout New Yorku během asi 4 minut. První náraz se odehrál v 8:46 (let č. 11 do Severní věže), první náznak nestandardního chování, implikujícího únos letadla (ostrá změna kurzu, poté vypnutí navigačního signálu) nastal v 8:13. Již v tento čas měly být NMCC, FAA, a jiné úřady a agentury podle běžných předpisů v pohotovosti a koordinovaně odvrátit nebezpečí a hájit bezpečnost obyvatelstva.\n\n\nÚdajně nebyly nalezeny tzv. černé skřínky unesených letadel. Toto tvrzení se ale ukázalo v případě letu 93 a 77 jako nepravdivé. Nebyly nalezeny černé skřínky letadel letů UA 175 a AA 11y.\n\n\n\nMnozí konspirační teoretici věří, že zhroucení budov Světového obchodního centra v roce 2001 nebylo způsobeno nárazem letadel a následným požárem, ale explozí trhavin uložených v budovách. Významní zastánci této teorie jako fyzik Steven E. Jones, architekt Richard Gage, softwarový inženýr Jim Hoffman a teolog David Ray Griffin, tvrdí, že nárazy letadel a následné požáry nemohly budovy oslabit natolik, aby došlo k jejich úplnému zhroucení a budovy by se tak neměly zhroutit úplně a jejich pád by měl být pomalejší, protože mu energii odebírala destrukce spodních pater budovy.\n\nNárodní institut standardů a technologie (NIST) a časopis \"Popular Mechanics\" tyto teorie otestovaly a zamítly. Odborná veřejnost většinou přijímá model ohněm způsobeného, gravitací vedeného kolapsu budov Světového obchodního centra. NIST netestoval potenciální rezidua výbušnin na ocelových nosnících, a to z důvodu pravděpodobných neprůkazných výsledku, protože podobné sloučeniny mohly vzniknout již při stavbě věží.\n\nV roce 2006 Jones přišel s hypotézou, že řízenou demolici provedli vládní agenti, kteří měli přístup do budov WTC a měli k dispozici termit nebo super-termit. V dubnu 2009 Jones, Niels H. Harrit a sedm dalších autorů publikovalo v časopise \"The Open Chemical Physics Journal\" článek, kvůli kterému hlavní editorka, profesorka Marie-Paule Pileni, rezignovala a obvinila nakladatelství Bentham Scientific z vydávání pseudovědeckých materiálů. Dotčený článek nesl název \"Active Thermitic Material Discovered in Dust from the 9/11 World Trade Center Catastrophe\" a uváděl, že výzkumníci nalezli důkazy přítomnosti nano-termitu ve vzorcích prachu vzniklého při kolapsu věží Světového obchodního centra. Chemik a spisovatel Ivan Kmínek dokázal, že nalezené údajné částečky \"nanotermitu\" jsou ve skutečnosti zbytky nátěrových barev.\n\nDalší konspirační teorie:\n\n\nZpráva National Institute of Standards and Technology (NIST) koresponduje s vládní verzí, tak jinak odporuje tvrzení příznivců alternativních teorií o konspiraci.\n\n\n\n\n\n\nZe závěrečné zprávy Národní vyšetřovací komise vyplývá, že FBI a CIA hrubě podcenily rizika teroristických útoků a nepříliš dobře posloužily jak prezidentovi Bushovi tak jeho předchůdci Clintonovi. Ke stejnému závěru se přiklonila i CIA ve zprávě vydané 21. srpna 2007.\n\nZprávy vydané roku 2005 NIST vyšetřující zhroucení věží Světového obchodního centra. Později přibylo i vyjádření stavebních inženýrů zabývajících se pádem WTC 7.\nV českém prostředí se konspiračními teoriemi hojně zabýval český portál iDNES.cz, který je rovněž odmítl.\n\nPodle průzkumu z roku 2008 na jehož otázky odpovídalo 16 063 respondentů ze 17 zemí, pouze v devíti zemích převážil názor, že Al-Káida stála za útoky z 11. záři 2001. Celkově 46 % dotazovaných věřilo, že za útoky stojí Al-Káida, 15 % věřilo, že za útoky je zodpovědná americká vláda, 7 % vinilo Izrael a dalších 7 % věřilo tomu, že za útok není odpovědná Al-Káida. Názory, že za 11. září není odpovědná Al-Káida převažovaly mezi respondenty z Blízkého východu.\n\n\nNíže uvedené jsou filmy a dokumenty, které obsahuje Česko-Slovenská filmová databáze (ČSFD) či Internet Movie Database (IMDb):\n\n"}
{"id": "176046", "url": "https://cs.wikipedia.org/wiki?curid=176046", "title": "Jiří Jarošík", "text": "Jiří Jarošík\n\nJiří Jarošík (* 27. října 1977, Ústí nad Labem) je český fotbalista a bývalý reprezentant, v současné době bez angažmá. Ve své fotbalové sbírce má český, ruský, anglický a skotský ligový titul. Může nastoupit na více postech, trenéři ho využívají ve středu obrany (post tzv. „stopera“), cizí mu ale není ani místo defenzivního záložníka.\n\nJe členem Real TOP Praha.\n\nJiří Jarošík hrál ve Své profesionální kariéře za AC Sparta Praha, FC Slovan Liberec, CSKA Moskva, Chelsea FC, Birmingham City FC, Celtic FC, Křídla Sovětů Samara, Real Zaragoza a CD Alavés.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál Jarošík kompletní počet minut, pražský klub podlehl soupeři 1:2. 4. října nastoupil také v základní sestavě v domácím utkání proti finalistovi Evropské ligy předešlého ročníku Athleticu Bilbao, Sparta zvítězila 3:1 a připsala si první 3 body do tabulky. 25. října 2012 se podílel svým výkonem na domácím vítězství 3:1 nad izraelským týmem Ironi Kirjat Šmona. Ve 44. minutě vrátil z pravé strany přetažený centr před bránu a Ondřej Švejdík pak snadno doklepl téměř z brankové čáry míč hlavou do sítě. Sparta Praha si připsala další tři body, s celkovými 6 si podržela druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau 6. prosince 2012 neabsolvoval, díky remíze 0:0 pražský celek získal ve skupině celkem 9 bodů.\n\n12. května 2013 v ligovém utkání proti Mladé Boleslavi vstřelil hlavou jeden gól, Sparta vyhrála 4:0 a po menším výpadku se opět přihlásila do boje o titul. V letní přestupové pauze 2013 mu skončila smlouva, Sparta mu novou nenabídla.\n\nV srpnu 2013 odešel do španělského klubu Deportivo Alavés hrajícího druhou nejvyšší španělskou ligu. S týmem podepsal kontrakt do 30. června 2014.\n\nPo konci angažmá v klubu v červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.\n\nJiří Jarošík nastoupil za některé mládežnické výběry České republiky. Vrchol jeho mládežnické kariéry přišel v roce 2000, kdy s českým týmem získal stříbro na Mistrovství Evropy v kategorii do 21 let konaném na Slovensku.\n\nPrvní zápas v A-mužstvu české reprezentace absolvoval 16. srpna 2000 doma proti Slovinsku, toto přátelské utkání český celek prohrál v Ostravě 0:1 gólem Pavlina Mirana. Jiří nastoupil do druhého poločasu místo Radka Bejbla.\n\nCelkem odehrál za českou reprezentaci 23 zápasů, střelecky se neprosadil.\n\n"}
{"id": "176047", "url": "https://cs.wikipedia.org/wiki?curid=176047", "title": "Bitva u Caporetta", "text": "Bitva u Caporetta\n\nBitva u Caporetta (známá také jako Průlom u Caporetta nebo dvanáctá bitva na Soči) byla významnou bitvou první světové války. Německé a Rakousko-uherské síly v ní porazily italská vojska a posunuly frontu hluboko do italského území, až k řece Piavě. Itálie se přes rozsáhlou pomoc Spojenců z této porážky vzpamatovávala přes půl roku. V bitvě se vyznamenal Erwin Rommel, který zde získal \"Pour le Mérite\" za dobytí Monte Matajuru.\n\nÚtok spojených rakousko-uherských a německých vojsk na italské pozice u Caporetta začal v 2 hodiny v noci plynovým a dělostřeleckým přepadem. Proti 2. italské armádě vyrazila rakouská pěchota v půl osmé ráno. Hlavní útočná vlna představovaná 12. pruskou divizí prorazila k Caporettu a vnikla do týlu italských vojsk na hoře Krnu. Rakousko-uherským divizím se podařilo za velkých ztrát prorazit tři italské linie a během několika hodin bylo dobyto silně opevněné pásmo, které Italové považovali za nedobytné.\n\nItalský odpor se zhroutil. Rakousko-uherská a německá vojska dobývala jednu obrannou linii za druhou a dostávala se k Piavě. Boje se úspěšně účastnil 35. pěší pluk z Plzně, který byl známý mezi lidem jako \"Pětatřicátníci.\" Vojáci 21. pěšího pluku z Čáslavska vzpomínali, že Italové postupně zpanikařili a opouštěli svá postavení. Překvapení bylo pro Italy dokonalé, fronta se neudržela. Útok směřoval do týlu vojsk nejen na Soči, ale i v Dolomitech a Karnských Alpách. Nastal hromadný ústup. Útočníkům padly do rukou obrovské zásoby válečného materiálu a potravin.\n\nNa řece Piavě se podařilo Italům počátkem listopadu 1917 obranu zkonsolidovat a boje zde probíhaly prakticky až do konce října 1918. Italská vojska pak i za pomoci československých legionářů podnikla útok na hroutící se rakousko-uherskou armádu, při kterém byly rakouské jednotky vytlačeny zpět. Vše skončilo ukončením 1. světové války.\n\n\n\n\n"}
{"id": "176054", "url": "https://cs.wikipedia.org/wiki?curid=176054", "title": "ORLEN KolTrans", "text": "ORLEN KolTrans\n\nORLEN KolTrans Sp. z o.o. (VKM: ORKOL) je železniční dopravce, provozující nákladní železniční dopravu v Polsku. Firma je součástí rafinérského holdingu PKN ORLEN, pro který vykonává většinu své činnosti. Stejně jako mateřská firmy sídlí i ORLEN KolTrans v Płocku.\n\nSpolečnost zahájila svou činnost v roce 2001 vyčleněním té části mateřského koncernu PKN ORLEN, která se zabývala železniční dopravou a s tím spojenými činnostmi. Pro mateřskou společnost začala zajišťovat především dopravu ropných produktů z rafinerie v Płocku do skladů pohonných hmot po celém Polsku. 1. června 2017 byla do firmy ORLEN KolTrans začleněna společnost Euronaft Trzebinia, která tím zanikla.\n\nSpolečnost provozuje čtyři typy motorových lokomotiv:\n\nV březnu 2007 společnost získala první elektrickou lokomotivu. Jedná se o stroj označený 3E-100 (ex ET21-100 PKP), který pochází z průmyslového a železničního muzea v Jaworzyně Śląské.\n\n"}
{"id": "176056", "url": "https://cs.wikipedia.org/wiki?curid=176056", "title": "AVG Technologies", "text": "AVG Technologies\n\nAVG Technologies byla česká společnost se sídlem v Brně, která vyvíjí a vydává bezplatný i komerční bezpečnostní software pro koncové uživatele i firmy. Společnost založili v roce 1991 Jan Gritzbach a Tomáš Hofer a je od roku 2016 dceřinou společností Avast Software. V jednotlivých pobočkách po celém světě, v USA, Izraeli, Brazílii, České republice, Nizozemí, Velké Británii a Německu zaměstnává přes 1000 osob. Vybudovala také globální síť odborníků, kteří zkoumají webové hrozby. Její součástí je 202 miliónů uživatelů produktů AVG, kteří zasílají data ze svých systémů do centrální výzkumné sítě. \n\nSpolečnost AVG Technologies asi nejvíce proslula díky svému bezplatnému produktu AVG Anti-Virus Free Edition. Investovala velké prostředky do vybudování webových komunit, ve kterých si uživatelé mohou vzájemně pomáhat v otázkách počítačové bezpečnosti. AVG také spolupracuje s dalšími technologickými společnostmi včetně společnosti Verisign, Virgin, WatchGuard a LimeWire, aby poskytla zdroje zabezpečení i jejich zákazníkům.\n\nProdukty AVG jsou dostupné ve 22 jazycích. Komerční produkty AVG jsou distribuovány pomocí místních, národních a mezinárodních prodejců ve více než 100 zemích světa a také prostřednictvím některých online obchodů.\n\nSpolečnost AVG Technologies byla založena v roce 1991 pod jménem \"Grisoft\" a začínala prodejem IT vybavení, softwaru třetích stran a produktu AVG Anti-Virus (AVG je zkratka pro Anti-Virus Guard). V roce 1994 se společnost oprostila od všech vedlejších aktivit, aby se mohla soustředit výhradně na vývoj antivirových produktů. V roce 2000 vydala svůj první bezplatný produkt. Již mnoho let je produkt AVG Anti-Virus Free Edition nejstahovanějším antivirovým softwarem na serveru CNET.com.\n\nV roce 2004 zahrnula společnost AVG Technologies do okruhu zájmu kromě koncových zákazníků také malé podniky a do svých produktů začlenila osobní firewall. V roce 2006 vynaložila prostředky na získání několika menších společností. První z nich byla německá společnost Ewido vyvíjející antispyware produkty. V roce 2007 získala společnost Exploit Prevention Labs a její technologii s projednávaným patentem LinkScanner®. Tato technologie umožňuje bezpečné procházení a vyhledávání na webu tím, že detekuje webové hrozby v reálném čase. LinkScanner byl začleněn do komerčních produktů v únoru 2008 a do bezplatných produktů v březnu 2009 a je dostupný také jako samostatný bezplatný produkt.\n\nV roce 2008 získala společnost svou distribuční síť pro Velkou Británii a Irsko, dnes začleněnou jako AVG UK Ltd, a formálně tak změnila své jméno z Grisoft na AVG Technologies. V lednu 2009 AVG Technologies získala vývojovou firmu Sana Security ze Silicon Valley s cílem poskytnout zákazníkům dodatečnou vrstvu obrany proti novým a neznámým útokům malware proti jednotlivým uživatelským systémům a sítím. Tato technologie je začleněna do některých komerčních produktů AVG verze 9 a na některých trzích je dostupná také jako samostatný produkt pod názvem AVG Identity Protection nebo AVG Gaming Protection. Na vybraných trzích společnost odstartovala omezené poskytování nabídek bezplatných produktů malým podnikům.\n\nV roce 2015 byl zastaven podíl společnosti ve prospěch HSBC BANK USA, NATIONAL ASSOCIATION, se sídlem v New York, na základě smlouvy o zřízení zástavního práva k podílu uzavřené dne 28. 1. 2015 k zajištění existujících a budoucích dluhů do výše USD 340 000 000 vzniklých do 28. 1. 2025. A v roce 2016 přestala společnost AVG Technologies poskytovat po 25 letech platícím uživatelům antivirů AVG technickou podporu prostřednictvím elektronické komunikace (odpovídat na e-maily), pouze v anglickém jazyce a přešla na podporu telefonickou v pracovních dnech mezi 8 a 16 hodinou AVG Telefonická podpora, pro kterou je platícím uživatelům vygenerován kód, pod kterým se mají hlásit s technickými problémy na telefonním čísle +420 538 890 037.\n\nSpolečnost AVAST Software v roce 2016 oznámila odkoupení firmy AVG.\n\nSociální sítě jsou přirozeným rozšířením AVG prostřednictvím komunit uživatelů bezplatných produktů. Společnost tak vytváří komunity, které podporují informační tok mezi uživateli, techniky, žurnalisty, investory a ostatními akcionáři. \n\nNa portálu Facebook AVG spravuje stránku komunity AVG Free, stejně tak jako podporuje snahu fanoušků zakládat vlastní stránky. \n\nNa portálu Twitter poskytuje společnost novinky v reálném čase. Společnost AVG Technologies také založila kanál na portálu YouTube, kam umisťuje instruktážní videa.\n\nSoučasná produktová řada AVG (verze 9) kombinuje špičkové bezpečnostní technologie (analýza chování, model Cloud, seznamy povolených aplikací), které optimalizují ochranu před dynamickými hrozbami. Tyto technologie jsou společně využívány v rámci spolupráce Rezidentního štítu, firewallu a Identity Protection (IDP). Moduly si navzájem poskytují informace o malware, tím zvyšují schopnost softwaru odhalit a odstranit hrozby, které pomocí řešení využívajícího kontroly databáze virových definic odhalit nelze. \n\nVe verzi AVG 9 byl zcela přepracován firewall, aby bylo možné využít seznamů povolených aplikací, které v pozadí komunikují s technologií analýzy chování Identity Protection. Tento přístup je obzvláště efektivní v případě phishingových útoků, u kterých je k zachycení signálů indikujících přítomnost nové hrozby využíváno automatizovaného testování pomocí modelu Cloud. \n\nKaždá technologie využívá své vlastní principy pro detekci potenciálních hrozeb, které se pak vzájemně kombinují a zdokonalují tak celkovou detekci. Popis některých spoluprací a jejich výhody:\n\nPokaždé, když firewall odhalí pokus o připojení, dojde ke spojení s IDP. Pokud IDP rozhodne, že daný proces je důvěryhodný, bude tato informace předána firewallu bez nutnosti zobrazení pop-up okna s dotazem na uživatele. Pokud IDP zjistí, že se jedná o škodlivý proces, bude firewallu automaticky odeslán pokyn k blokování veškeré komunikace. Snižuje se tak šance, že před přesunutím hrozby do karantény dojde k úniku informací z počítače. Tento postup funguje i opačně, kdy komunikace ze strany IDP usnadňuje analýzu chování.\n\nPokud Rezidentní štít během instalace odhalí škodlivý soubor, je informace o něm předána IDP. IDP pomocí této informace provede kontrolu a případně odstraní další související součásti obsahující škodlivý kód, který Rezidentní štít neodhalil. V zásadě je spojitost se známým malware použita jako znak chování, obdobně jako při konceptu viny z důvodu spoluúčasti.\n\nZákladní myšlenka je taková, že provede-li proces činnost, kterou lze považovat za podezřelou, ale k prokázání malware není dostatek důkazů, dojde k jeho porovnání se službou Cloud. Ta zpětně potvrdí, zda jde o důvěryhodný, škodlivý nebo neznámý proces. V případě důvěryhodného a škodlivého procesu jsou provedeny odpovídající kroky. Pokud jde o proces neznámý, je mu umožněno provádět stávající činnost do doby, kdy je odhaleno dostatečné množství podezřelé aktivity ke spuštění detekce. Tato informace je poté odeslána do kontrolní služby, a pokud bude v počítačích ostatních zákazníků prováděna kontrola stejného procesu, budou okamžitě upozorněni. Informace o důvěryhodnosti je přidána do interní konfigurace a ta je následně v podobě (průběžně dodávané) aktualizace konfigurace zprostředkována všem agentům. \n\nCelá řada technologií je součástí produktů AVG Internet Security pro koncové zákazníky i podniková řešení. Ostatní produkty začleňují jednotlivé technologie s ohledem na jejich individuální zaměření.\n\nSpolečnost AVG Technologies pravidelně poskytuje své produkty k provedení testů organizacím jako ICSA Labs, Virus Bulletin, West Coast Labs a AV-Comparatives. \n\nLaboratoř West Coast Labs udělila produktu AVG Internet Security jako prvnímu na světě certifikát Checkmark Anti-Malware Dynamic. \n\nVždy, když společnost AVG Technologies vydává nový produkt pro domácnosti nebo podniky, jsou tyto produkty podrobeny recenzi vydavatelů technologických publikací. Bezplatné i komerční produkty AVG jsou často zařazeny do srovnávacích testů.\n\nAktuální seznam ocenění, které společnost AVG Technologies a její produkty získali, lze nalézt na webu společnosti.\n\n"}
{"id": "176058", "url": "https://cs.wikipedia.org/wiki?curid=176058", "title": "Ščukinskaja (stanice metra v Moskvě)", "text": "Ščukinskaja (stanice metra v Moskvě)\n\nŠčukinskaja () je stanice moskevského metra. Pojmenována je podle přilehlé oblasti Ščukino.\n\nStanice se nachází v západní částí linky Tagansko-Krasnopresněnskaja. Je to klasická mělce založená hloubená podzemní stanice s ostrovním nástupištěm podpíraným dvěma řadami sloupů. Ty jsou obložení světlým mramorem, stěny za kolejištěm pak eloxovaným hliníkem. V některých místech jsou na stěnách umístěné ozdobné reliéfy.\n\nStanice má dva výstupy, vycházejí každý do svého podpovrchového vestibulu (vestibuly jsou umístěné na Ščukinské ulici a ulici maršála Vasilevského). Denně ji využije přes 95 000 lidí, což ji řadí mezi silný nadprůměr. Ščukinskaja slouží veřejnosti již od 30. prosince 1975.\n\n"}
{"id": "176060", "url": "https://cs.wikipedia.org/wiki?curid=176060", "title": "Karosa C 956", "text": "Karosa C 956\n\nKarosa C 956, známější pod obchodním jménem Axer, je meziměstský autobus z dílny společnosti Karosa Vysoké Mýto. Je určen na střední a delší dálkové linky a zájezdy, výjimečně je používán i na kratších příměstských tratích. Vůz byl dodáván ve dvou délkových verzích – 12 m a 12,8 m – v letech 2002 až 2006. C 956, který je nástupcem typu C 955, byl ve výrobě nahrazen vozem Irisbus Arway.\n\nVůz C 956 konstrukčně velmi podobný svému předchůdci C 955. Jedná se o dvounápravový autobus s polosamonosnou karoserií. Ta byla nejprve sestavena do skeletu a poté prošla kataforetickou lázní, olakováním a oplechováním. Motor s mechanickou převodovkou je umístěn vleže za zadní nápravou, kterou vyrobila firma Meritor. Přední náprava je značky RI. Přední čelo vozu je na rozdíl od C 955 lehce modifikováno odlišným plastovým nárazníkem s kulatými světly. Zadní čelo je shodné s předchozím typem (ploché). V pravé bočnici jsou umístěny dvoje dvoukřídlé (na přání jednokřídlé) výklopné dveře (první jsou před přední nápravou, druhé před nápravou zadní)\n\nCestujícím poskytuje C 956 vysoké, sklopné a vypolstrované sedačky rozmístěné 2+2 se střední uličkou a umístěné na vyvýšené podestě. Poslední modely Axeru mají na všech sedadlech dvoubodové či tříbodové bezpečnostní pásy. Předchozí verze měly tyto doplňky v nabídce na přání, povinně byla dvoubodovými pásy vybavena pouze přední sedadla (a také střední sedadlo v poslední řadě a dvojsedadlo u zadních dveří). Dle požadavků zákazníků je vůz vybaven buď pouze topením nebo také klimatizací, na přání odběratelů může být uvnitř vozu umístěn kávovar, televizor s video- či DVD přehrávačem nebo lednička. Řidič má k dispozici vyhřívané sedadlo s tříbodovým bezpečnostním pásem. Zavazadlový prostor umístěný pod podlahou mezi nápravami má objem 6,5 m³ (verze 12M) nebo 7,65 m³ (verze 12,8M). Zajímavostí je, že vůz používá kompletní přední světlomety původně vyvinuty v roce 1988 pro automobily BMW.\n\nVozy C 956 byly vyráběny po ukončení produkce autobusů C 955 ve standardní verzi (školní Karosa Récréo byla vyráběna nadále) v roce 2002. Poslední vozy C 956 opustily brány Karosy na konci roku 2006.\n\nModel C 956 je jakýmsi mezitypem mezi klasickým linkovým C 954 a luxusním dálkovým a zájezdovým LC 956. Je určen na delší meziměstské linky, případně kratší zájezdy.\n\n"}
{"id": "176061", "url": "https://cs.wikipedia.org/wiki?curid=176061", "title": "Severodvinsk", "text": "Severodvinsk\n\nSeverodvinsk (\"Северодвинск\"; do roku 1938 Sudostroj /\"Судострой\"; v letech 1938–57 Molotovsk /\"Молотовск\") je přístav, který se nachází na severu evropské části Ruska v ústí řeky Severní Dviny do Dvinského zálivu Bílého moře. Žije zde 184 tisíc obyvatel (2017). Město je známo svými loděnicemi.\n\nSeverodvinsk je druhým největším městem Archangelské oblasti. Leží v deltě Severní Dviny přibližně 35 kilometrů západně od Archangelska a 650 km severně od Moskvy.\n\n"}
{"id": "176066", "url": "https://cs.wikipedia.org/wiki?curid=176066", "title": "Kotlas", "text": "Kotlas\n\nKotlas ( \"Котлас\") je město, které se nachází na severu evropské části Ruska v jižní části Archangelské oblasti při soutoku řek Severní Dvina a Vyčegda. V roce 2002 zde žilo 60 647 obyvatel.\n"}
{"id": "176067", "url": "https://cs.wikipedia.org/wiki?curid=176067", "title": "Svobodná Evropa", "text": "Svobodná Evropa\n\nSvobodná Evropa (plný anglický název Radio Free Europe/Radio Liberty, RFE/RL) je rozhlasová organizace založená Kongresem USA pro šíření objektivních informací v diktátorských režimech. RFE sám ovšem spadal pod kompetenci tzv. „Národní rady pro svobodnou Evropu“ (National Committee for a Free Europe).\n\nPo projevu Winstona Churchilla na univerzitě (Westminster College) v americkém Fultonu (stát Missouri), dne 5. března 1946 se začal používat termín \"železná opona\" pro hranici mezi státy Západní Evropy a satelity Sovětského svazu. Jedinou možností, jak proniknout touto \"železnou oponou\" a svobodně informovat tamější obyvatelstvo, byly rádiové vlny, neboť televize v dimenzích, ve kterých je známá dnes, neexistovala.\n\nV červnu 1949 založil zastupující ředitel CIA, Allen Welsh Dulles, zpravodajskou organizaci \"Národní rada pro svobodnou Evropu\" (National Committee for a Free Europe), čímž reagoval na založení podobné organizace pod názvem \"Rada svobodného Československa\" (Council of Free Czechoslovakia), dne 25. února 1949. V této souvislosti konzultuje Dulles vedení rady za přítomnosti Petra Zenkla, Ing. Jana Bervidy, Julia Firta a Ferdinanda Peroutky. Za Poláky byl přítomen Jan Nowak-Jezioraňski. Allen Dulles sdělil exulantům, že Ministerstvo zahraničí USA (jeho starší bratr John Foster Dulles) zamýšlí vybudování rozhlasového vysílače v Mnichově na území SRN. Podle pozdějšího tvrzení Jožky Pejskara bylo označení stanice Radio Free Europe vynálezem Julia Firta, který se také krátký čas stal prvním zastupujícím ředitelem „Svobodné Evropy“. V roce 1951 byl jmenován zástupcem šéfredaktora RFE, redakce New York a 1955 se stává ředitelem československé sekce RFE v Mnichově.\n\nRFE zahájila provoz v Mnichově dne 1. května 1951 a to v češtině. První věta zněla: \"Volá hlas svobodného Československa, rozhlasová stanice Svobodná Evropa…\" Několik minut nato se ozval zvuk rušiček, jejichž typickému zvuku se říkalo \"moskevské boogie\".\n\nPrvním ředitelem českého oddělení RFE v letech 1951 - 1961 se stal Ferdinand Peroutka.\nBěhem oněch deseti let RFE už vysílala ve více než deseti jazycích světa na krátkých vlnách v časovém objemu přes 500 hodin týdně. RFE se zaměřoval na politickou, hospodářskou, sociální a kulturní situaci v zemích za \"železnou oponou\". Nejpopulárnějšími československými hlasateli a žurnalisty RFE v letech 1951 - 1968 byli: Rozina Jadrná-Pokorná (hudební pořady), Ferdinand Peroutka (fejetony a úvahy), Jožka Pejskar (psal pod pseudonymem „Jožka Pero“ politické komentáře, roce 1964 založil v Mnichově měsíčník „České slovo“ jehož byl do roku 1978 šéfredaktorem), Dr. Mirek Podivínský (pseudonym: \"Martin Zemek\"). Jaroslav Pecháček a Antonín Paleček byli organizátoři “letákových akcí\" (vzdušné balóny) na území ČSR. Od 1. února 1954 do února 1983 pracoval v československé redakci RFE Ladislav Nižňanský.\n\n1. března 1953 vzniklo v Mnichově Radio Osvobožděnija (česky: Radio Osvobození), které začalo vysílat pro obyvatele Sovětského svazu. Jeho prvním ředitelem byl jmenován Sergej Dubrovskij (byl rovněž spoluzakladatelem emigrantského spolku \"Americká rada pro osvobození od bolševizmu\" (Amerikaňskij komitět po osvobožděniju ot boševizma)). V květnu 1959 bylo Radio Osvobožděnija přejmenováno na Radio Liberty (česky: Radio Svoboda).\n\nPo přepadení ČSSR vojsky Varšavské smlouvy, dne 21. srpna 1968 emigrovalo na Západ okolo 440 000 obyvatel Československa. Tehdejší ředitel československé sekce RFE, Dr. Jaroslav Pecháček (1965 - 1977), v Mnichově se rozhodl pátrat po novinářích a publicistech, kteří opustili ČSSR. Těm, které považoval za perspektivní, nabídl pracovní smlouvu s RFE. Pecháček prakticky celou dosavadní strukturu vysílání předělal a přizpůsobil ji aktuálním poměrům. V RFE se objevily nové tváře. Šlo o žurnalisty a umělce vysokých kvalit: Josef Jedlička, Sláva Volný, Karel Jezdinský, Lída Rakušanová, Olga Valeská, básník Ivan Diviš a písničkář Karel Kryl.\n\nZe 440 000 českých a slovenských emigrantů se okolo 220 000 usadilo v letech 1968 - 1971 v Rakousku, mnozí z nich následně odešli do zámoří a to především do Kanady a Austrálie. Ředitel Dr. Pecháček se dohodl s vedením CIA přechodně otevřít pobočku československého vysílání RFE ve Vídni. Jako vedoucí \"Studia Vídeň\" byl jmenován Tibor Zlocha. Volnými spolupracovníky RFE \"Studio Vídeň\" se stali: Josef Jonáš (šéfredaktor týdeníku vídeňských Čechů \"Vídeňské svobodné listy\"), studenti Vídeňské univerzity, Jan Berwid-Buquoy, Jiří Kameníček a student Vysoké školy světového obchodu (Hochschule für Welthandel), Radim Čechura.\n\nV květnu 1965 vstoupil do služeb RFE polský historik Andrzej Czechowicz, avšak 10. března 1971 se náhle ocitl před televizními kamerami komunistického Polska ve Varšavě. Svět se dozvěděl, že se jedná o kapitána polské SB, který byl nasazen jako vyzvědač v síti mnichovské RFE.\n\nV období 50. let 20. století působilo v RFE přibližně 5 agentů československé rozvědky. Poté, co se československý ministr vnitra Rudolf Barák před volbami neprozřetelně chlubil, že \"... všechno, co se povídá v kantýně stanice, má druhý den na stole...\", provedla americká kontrašpionáž na základě tohoto sdělení vyšetřování a několik československých agentů bylo propuštěno.\n\nTeroristický útok byl na budovu RFE v Mnichově proveden 21. února 1981. Díky informacím získaným z archivů zpravodajských služeb bylo po roce 1989 zjištěno, že akci objednala rumunská zpravodajská služba Securitate u Johannese Weinricha, člena teroristické skupiny I. R. Sáncheze (\"Carlose\"). Ten celou akci naplánoval a provedl. Exploze zdemolovala československou redakci a zranila tři její zaměstnance. Z dokumentů vyplynulo, že zásah československé redakce bylo nedopatření. Sáncheze se vypátrat nepodařilo, ale sovětská státní bezpečnost jméno pachatele znala.\n\nV roce 1969 nastoupil jako hlasatel československé sekce RFE Pavel Minařík. V roce 1976 byl ze služeb RFE propuštěn. Krátce na to se objevil v pražské televizi jako \"kapitán Pavel Minařík\". Nyní měla i československá StB svého „Czechowicze“. Minařík v době svého působení v Mnichově předložil svým nadřízeným v pražské centrále StB nejméně tři návrhy na provedení pumového atentátu na čs. oddělení RFE. V roce 1993 byl Minařík v ČR v souvislosti s návrhy na provedení atentátu odsouzen. Pražský vrchní soud ale v srpnu 1994 rozsudek zrušil a případ vrátil státnímu zástupci k došetření. Ten pak v prosinci 1994 trestní stíhání zastavil s tím, že Minařík sice nepochybně návrhy na vyřazení vysílače Svobodné Evropy předkládal, ale jeho jednání nedosáhlo stádia přípravy k trestnému činu.\n\nJméno Tibor Zlocha (1929–1995) se po sametové revoluci objevilo na seznamech spolupracovníků státní bezpečnosti. Od 18. prosince 1957 byl důstojníkem I. správy StB (reg. číslo 04043) s krycím jménem \"Karel\", StB Praha, V. odbor. Začátkem 60. let byl Zlocha jako agent vyslán do Rakouska, aby podával zprávy o tamních aktivitách českých emigrantských organizací, hlavně vídeňského Sokola. Místo toho se ohlásil na americkém velvyslanectví a dal se do služeb CIA. Po převratu ho prezident Václav Havel, na doporučení Ministerstva zahraničních věcí USA, jmenoval velvyslancem v Argentině.\n\nV letech 1951–1989 došlo v oblasti působení RFE k několika desítkám atentátů, únosů a jiných pokusů o zastrašení zaměstnanců i externích spolupracovníků této rozhlasové stanice, ze strany východoevropských zpravodajských služeb.\n\nRozhlasová stanice „Svobodná Evropa“ skončila 30. června 1995 svoji činnost v Mnichově a začala 1. července 1995 vysílat z Prahy. Na podzim roku 1995 se původní česká redakce RFE připojila k Českému rozhlasu a vznikl tak „Český rozhlas 6 / Rádio Svobodná Evropa“. Šéfredaktorem ČRo 6 a zároveň prezidentem RFE byl určen Mgr. Pavel Pecháček (syn Dr. Jaroslava Pecháčka). Na této transakci spolupracovaly rovněž české redakce vysílačů \"BBC\", \"Voice of America\" a \"Deutsche Welle\". Od 1. listopadu 2001 se stává ředitelem rozhlasové stanice Ing. Ivo Štern. Úřadující prezidentkou - po odstoupení Mgr. Pavla Pecháčka - se stala Olga Valeská.\n\nVysílání české redakce bylo ukončeno 31. 12. 2001; bylo ukončeno také vysílání do řady dalších evropských zemí a pobaltí. Současně s tím vznikly nové redakce, určené pro země kolem Perského zálivu.\n\nOd roku 2014 ve spolupráci s Hlasem Ameriky (VOA) začalo experimentální, o dva roky později pravidelné televizní zpravodajské vysílání do vybraných zemí v dnešní působnosti RFE/RL. Stanice je dnes rovněž velmi aktivní v nových médiích, zejména na internetu.\n\nRFE / RL dnes vysílá v 28 jazycích s kapacitou přes 1000 hodin týdně. Jejím tehdejším prezidentem byl Victor Jeffrey Gedmin, který ve své funkci působil od března roku 2007 a do RFE/RL přišel z Aspen Institutu v Berlíně. Dalším ředitelem bylThomas Kent, který ve své funkci působil od června roku 2016. Od 1. srpna 2019 je ředitelem Jamie Fly.\n\nRuský opoziční novinář Andrej Babickij, který pracoval pro RFE/RL v Praze a byl zastáncem práva Čečenců na nezávislost na Rusku, byl v roce 2014 propuštěn z RFE/RL. Podle jeho slov mu byla zrušena pracovní pozice, podle názorů některých novinářů to bylo za obhajobu proruského separatismu na východní Ukrajině a anexe Krymu.\n\nDne 11. září 2002 rozhodl americký Kongres o ukončení financování českého vysílání Svobodné Evropy, a to proto 30. září 2002 skončilo. Neformálním nástupcem českého vysílání se stala stanice Českého rozhlasu ČRo 6, kam přešla i část redaktorů.\n\nVzhledem k bezpečnostním rizikům, zejména možnosti teroristického útoku, bylo několikrát navrženo přestěhovat sídlo Svobodné Evropy z budovy bývalého Federálního shromáždění v centru Prahy do jiného objektu. Řada navržených budov se však ukázala jako nevyhovující. Během roku 2008 proto byla postavena pro rozhlasovou stanici v Praze-Strašnicích na Hagiboru speciální budova s vysokým stupněm zabezpečení; provoz v nové budově a vysílání byl zahájen v lednu 2009.\n\nDne 29. listopadu 2011 byl před vchodem do nové budovy Rádia Svobodná Evropa/Rádio Svoboda na Hagiboru v Praze-Strašnicích odhalen památník připomínající židovskou historii místa. Na slavnostním odhalení pomníku promluvili tehdejší prezident RFE/RL Steve Korn, pamětnice holocaustu PhDr. Dagmar Lieblová z Terezínské iniciativy, předseda Pražské židovské obce František Banyai, primátor města Prahy Bohuslav Svoboda a manželka velvyslance USA v ČR Normana Eisena Dr. Lindsay Kaplanová.\n\n\n\n"}
{"id": "176069", "url": "https://cs.wikipedia.org/wiki?curid=176069", "title": "Algot Niska", "text": "Algot Niska\n\nAlgot Niska (resp. Algoth Niska; 5. prosince 1888, Viipuri - 28. května 1954, Helsinky) byl finský sportovec, obchodník, dobrodruh a pašerák. Ve Finsku je považován za lidového hrdinu a často je označován jako \"král pašeráků\". Na Olympijských hrách ve Stockholmu (1912) byl členem finského fotbalového týmu.\n\nZa časů prohibice ve Finsku pašoval do země alkohol z Německa, Estonska a Švédska. Byl velmi tvořivý a vymyslel řadu triků, jak vyzrát na policii a její hlídky, absolvoval desítky honiček s jejich čluny. Několikráte na něj stříleli, ale vždy unikl (a střelbu zásadně neoplácel). Jeden rok strávil ve vězení ve Finsku, po dlouhou dobu byl hledán ve Finsku i Švédsku. \n\nV roce 1938 začal pašovat z Německa do Finska Židy, přičemž využíval zapomenuté a ukradené pasy. Celkem odvezl z Německa asi 150 Židů (dle vlastního tvrzení), v některých případech si údajně nevzal žádné peníze. Když Německo odhalilo jeho síť, uprchl do Estonska, později se vrátil do Finska. Za zimní války pracoval pro finskou vojenskou rozvědku. Ke konci života se potácel v dluzích. V roce 1953 mu byl diagnostikován nádor na mozku, před smrtí ochrnul a ztratil řeč. \n\n\n"}
{"id": "176070", "url": "https://cs.wikipedia.org/wiki?curid=176070", "title": "Grand Prix Austrálie 1998", "text": "Grand Prix Austrálie 1998\n\nGrand Prix Austrálie 1998 (LXIII Qantas Australian Grand Prix) se konala 8. března 1998 na okruhu v Melbourne.\n\nStupně vítězů\n\n\n\n"}
{"id": "176074", "url": "https://cs.wikipedia.org/wiki?curid=176074", "title": "Přerov (zámek)", "text": "Přerov (zámek)\n\nZámek Přerov je renesanční čtyřkřídlý zámecký objekt z první čtvrtiny 17. století, vybudovaný na místě původního hradu ve městě Přerov. Věž zámku byla dostavěna až v roce 1997 po 225 letech..\n\nV zámku sídlí od roku 1888 Muzeum Jana Ámose Komenského. V expozicích muzea se nalézají vzácné mineralogické, entomologické a archeologické exponáty, dále dokumenty vážící se k životu J. A. Komenského s dobovou rekonstrukcí školních tříd. Dále je možné zhlédnout expozice národopisu Hané a ukázky zvonů ze světoznámé zvonařské dílny Dytrychových v Brodku u Přerova. Ve sklepních prostorách zámku se nalézají expozice doby pravěké. V bývalé zámecké konírně vznikla kavárna s výstavními prostory a v zámeckém příkopu venkovní amfiteátr. Jedná se o nejvýznamnější kulturní centrum na území města Přerova.\n\nZámek prošel v roce 2006 celkovou rekonstrukcí a je dominantou městské památkové zóny v Přerově.\n"}
{"id": "176080", "url": "https://cs.wikipedia.org/wiki?curid=176080", "title": "Seznam hvězd v souhvězdí Velké medvědice", "text": "Seznam hvězd v souhvězdí Velké medvědice\n\nToto je seznam významných hvězd v souhvězdí Velké medvědice, seřazených sestupně podle jejich svítivosti.\n\n"}
{"id": "176082", "url": "https://cs.wikipedia.org/wiki?curid=176082", "title": "Oldřich J. Blažíček", "text": "Oldřich J. Blažíček\n\nOldřich Jakub Blažíček (8. listopadu 1914 v Praze – 25. června 1985 v Mnichově, SRN) byl český historik umění věnující se především baroknímu sochařství.\n\nNarodil se jako jediný syn malíře Oldřicha Blažíčka a Beatrix, rozené Rajsekové. Maturoval na gymnáziu v Praze (1932) a v letech 1933–1938 vystudoval dějiny umění (prof. A. Matějček, V. Birnbaum, J. Cibulka) a klasickou archeologii (J. Čadík) na filozofické fakultě Karlovy univerzity v Praze. Vědecky navazoval na svého učitele Antonína Matějčka. \n\nRoku 1937 nastoupil jako dobrovolník v SPÚ v Praze. Za 2. světové války byl vedoucím knihovny Uměleckoprůmyslového muzea v Praze a v letech 1945–1947 odborným asistentem dějin umění na FF UK v Praze. Roku 1947 se habilitoval a do roku 1951, kdy z politických důvodů byl nucen univerzitu opustit, přednášel dějiny umění. Pracoval pak jako vědecký pracovník Národní kulturní komise a v letech 1952–1958 jako vedoucí oddělení Státní památkové správy, 1958–1965 jako vedoucí skupiny SÚPPOP. Od roku 1966 pak až do své smrti byl vědeckým pracovníkem Národní galerie v Praze.. Jeho dcerou je historička umění Naděžda Blažíčková-Horová a syn JUDr. Jan Blažíček.\n\nStěžejní jsou Blažíčkovy práce o českém baroku, souborná práce o sochařství z roku 1957 a celková syntéza (česky 1971), kde jsou novátorsky jednotlivé obory umění vykládány souběžně.Je také autorem mezinárodních výstav a výstavních katalogů o barokním umění a řady nejrůznějších menších příspěvků v odborném tisku.\n"}
{"id": "176085", "url": "https://cs.wikipedia.org/wiki?curid=176085", "title": "Jaromír Homolka", "text": "Jaromír Homolka\n\nJaromír Homolka (16. května 1926 Zvolen – 28. května 2017) byl český historik umění, zabývající se českým a evropským gotickým uměním a vysokoškolský pedagog.\n\nPo návratu do Čech bydlela rodina se třemi syny (Jaromír byl prostřední) v blízkém okolí Prahy. Jaromír poznával umělecké památky Prahy dříve, než nastoupil ke studiu dějin umění na filozofické fakultě Univerzity Karlovy. \n\nPo absolutoriu školy jako zásadní pro svou profesní orientaci na gotické sochařství označoval setkávání s profesorem Albertem Kutalem. Nastoupil brzy jako kurátor sbírky středověkého sochařství v Národní galerii v Praze, kterou budoval společně s Ladislavem Kesnerem starším. Podílel se tam na mnoha výstavách, například roku 1965 na projektu výstavy \"Jihočeská gotika\" v Alšově jihočeské galerii na Hluboké nad Vltavou. \nV 70.letech přešel jako pedagog na katedru dějin umění filosofické fakulty Karlovy univerzity v Praze, kde byl jako bezpartijní dlouhá léta pouhým asistentem. Díky své stranicky zapojené manželce dosáhl alespoň roku 1979 povolení k roční stáži v Itálii. Teprve v roce 1988 se habilitoval a v roce 1990 byl jmenován profesorem dějin umění. V letech 19991–1994 také zastával místo děkana filozofické fakulty. V posledních letech své kariéry i po odchodu do důchodu externě přednášel vybrané kapitoly z dějin gotického umění na katedře dějin křesťanského umění KTF UK.\n\nPo smrti profesora Alberta Kutala v 80.letech začal také přednášet dějiny umění v semináři dějin umění filozofické fakulty univerzity v Brně. Ve svém badatelském odkazu navazoval především na působení Alberta Kutala. Jeho oblastí zájmu bylo zejména gotické sochařství, pochopitelně především parléřovské sochařství a z něj sochařství tzv. krásného slohu, ale také šířeji parléřovské sochařství jako takové. Rukopis své monografie o Petru Parléřovi si v nakladatelství Odeon vyzvedl k přepracování po výstavě \"Parléřové a krásný sloh\", konané roku 1978 pod vedením Antona Legnera v Kolíně nad Rýnem, ale nikdy jej již nevrátil.\nVedle tohoto zájmu se věnoval nejdříve pozdně gotickému sochařství na Slovensku a gotickému sochařství obecně.\nZ kolegů a spolupracovníků ho vázalo dlouholeté přátelství k historikům umění: brněnskému Albertu Kutalovi, bruselskému Robertu Didierovi a k fotografu Tiborovi Hontymu. Ze svých žáků si oblíbil Jana Royta a Jiřího Fajta.\n\nS manželkou a dcerou bydlel v Praze 6 – Vokovicích, rád jezdil na chalupu v Petrovicích u Sedlčan.\n\nPodílel se na několika výstavách a katalozích českého a slovenského gotického umění, například \"Umění doby posledních Přemyslovců\" ve Středočeském muzeu v Roztokách u Prahy, nebo na katalogu k neuskutečněné výstavy \"Gotika v Čechách 1350–1420\".\n\nNapsal monografii věnovanou Mistru Pavlu z Levoče, věnoval se i dílu Albrechta Dürera.\n"}
{"id": "176086", "url": "https://cs.wikipedia.org/wiki?curid=176086", "title": "Pavel Preiss", "text": "Pavel Preiss\n\nPavel Preiss (* 21. května 1926 Praha) je český historik umění. Zabývá se především uměním v dobách renesance, manýrismu a baroka.\n\nNarodil se 21. května 1926 v rodině právníka a státního úředníka na Ministerstvu průmyslu, obchodu a živnosti Dmitrije Preisse (nar.1889). Jeho babičkou byla spisovatelka Gabriela Preissová. V letech 1938–1945 absolvoval Druhé státní Československé reálné gymnázium na Vinohradech. Na konci druhé světové války byl totálně nasazen. Po válce v roce 1945 začal studovat dějiny umění a klasickou archeologii na Filozofické fakultě UK. Roku 1950 byl odveden k nově založenému útvaru PTP. Tomuto útvaru zůstal nedobrovolně věrný po celou dobu jeho existence, až do roku 1954. Po návratu z vojny nastoupil do Státní památkové správy, kde se dva roky v Národní kulturní komisi zabýval katalogizací sbírkových předmětů na českých zámcích. V roce 1956 přijal zaměstnání v oddělení historické archeologie Národního muzea. Inventarizace sbírek ho nebavila a nebyl spokojen s administrativním charakterem práce ani s politickými poměry. Badatelsky se zabýval činností Jana Quirina Jahna. Podařilo se mu však získat při práci v muzeu titul kandidáta věd bez nutnosti vstupovat do KSČ. Začátkem 60. let se mu naskytla příležitost pracovat pro Národní galerii, kde se časem dostal i k pořádání zahraničních výstav. Tou dobou také odolal nabídkám spolupráce s StB. Roku 1969 byl jmenován docentem. Krátce přednášel na filozofické fakultě, ale brzy byl nucen odejít. Roku 1992 byl jmenován profesorem a v letech 1993–1994 se mu dostalo cti být hostujícím profesorem na vídeňské univerzitě. Po návratu do Prahy opět přednášel na Karlově univerzitě.\n\n\n"}
{"id": "176088", "url": "https://cs.wikipedia.org/wiki?curid=176088", "title": "Jaromír Neumann", "text": "Jaromír Neumann\n\nJaromír Neumann (15. srpna 1924 Městec – 26. října 2001, Praha) byl český historik umění a pedagog, specializující se převážně na barokní umění, člen korespondent ČSAV. \n\nPo maturitě na reálném gymnáziu ve Vysokém Mýtě studoval od roku 1945 na FF UK v Praze dějiny umění u profesora Antonína Matějčka, docenta Jana Květa a estetiku u profesora Jana Mukařovského. Doktorát složil roku 1949 a roku 1951 se habilitoval. Do roku 1970 a externě také později přednášel na FF UK dějiny umění. \n\nJeho manželka byla redaktorkou nakladatelství Odeon. \n\nV letech 1960-1970 byl též ředitelem Ústavu teorie a dějin umění ČSAV.\n\nPo únoru 1948 se projevoval jako militantní marxista a zničil kariéru dvou prominentních historiků umění. Prof. Václav Mencl musel odejít z Prahy a ztratil na deset let možnost přednášet na Univerzitě, prof. Josefu Cibulkovi na údajný Neumannův podnět odebrali profesuru, musel odejít ze všech vědeckých a pedagogických funkcí a zprvu nedostal ani důchod. V padesátých letech Neumann zastával pozice velmi striktně marxisticky pojatých dějin umění.\n\nPozději své marxistické postoje značně zmírnil. Velké uznání i mezinárodní ohlas získal svými objevy zapomenutých děl velikánů evropské malby(Tintoreta, Veronesa aj) v obrazárně Pražského hradu v šedesátých letech. Práce o těchto objevech publikoval i v zahraničí. V období tzv. pražského jara zastával reformní kurs a začal pohlížet na své minulé postoje kriticky, za což byl v průběhu normalizace postižen. S výjimkou několika výstavních katalogů nemohl publikovat nové práce (za normalizace vycházely reedice jeho děl, např. \"České baroko\", \"Karel Škréta\", \"Pieter Bruegel'), ztratil možnost přednášet na univerzitě i pracovat v akademii věd. , Už připravená sazba knihy o M. L. Willmannovi a J. K. Liškovi byla roku 1971 rozmetána. Po vynuceném odchodu z univerzity i akademie věd pracoval jako odborný pracovník pražské Národní galerie. Pro zahraniční cesty podepsal pod nátlakem StB spolupráci pod reg. číslem 20795 a krycím jménem Korespondent nebo Hudek byl evidován v letech 1980-1986, 17. 11. 1986 byl jeho spis skartován. Od počátku 80.let začal opět externě přednášet na FFUK a příležitostně také jinde, například v Klubu výtvarných umělců Mánes. \n\nV letech 1985–87 byl za spolupráci na ilegálním obchodu se starožitnostmi odsouzen na pět let nepodmíněně. Po roce 1990 byl rehabilitován. Ze souborné knihy \"Kapitoly z českého dějepisu umění\", kterou připravilo jeho dříve mateřské pracoviště Ústavu dějin umění ČSAV v Praze roku 1987 v redakci Rostislava Šváchy a Rudolfa Chadraby, již byl (až na pár odkazů ve jmenném rejstříku) zcela vymazán.\n\nPolitické změny roku 1989 znamenaly pro profesora Neumanna nový impuls, ovšem publikovaných prací z následujících let není mnoho.( Např.Pocta Tizianovi, Caravaggio). Dokončil ale svoji životní mnohasvazkovou práci o Petru Brandlovi, která se dočkala vydání až posmrtně díky Národní galerii.\n\nJaromír Neumann byl především znalcem, disponujícím zcela mimořádnou schopností vnímat a bezprostředně reflektovat estetickou a uměleckou kvalitu uměleckých děl. Disponoval i mimořádnou vizuální pamětí, která se znásobila jeho na tehdejší dobu rozsáhlými zahraničními studijními cestami. Náležel mezi nejvýznamnější znalce českého a evropského baroka. Specializoval se na českou barokní malbu, Především Karla Škréty (výstavní katalog \"Karel Škréta 1610-1674\", 1974; kniha \"Škrétové\", 2000), Petra Brandla (výstavní katalog \"Petr Brandl 1668-1735\", nedokončená Brandlova monografie), M. L. Willmanna a J. K. Lišky (nevydaná kniha o Expresivních tendencích v české barokní malbě; dílčí studie vydané v odborných časopisech). Vedle Karla Škréty se věnoval také dalším, spíše opomíjeným malířům 17. století (\"Malířství XVII. století v Čechách\", 1950). V šedesátých letech objevným způsobem zpracoval do té doby nepoznané a neutříděné sbírky a posléze i katalog Obrazárny Pražského hradu (výstavní katalog \"Obrazárna Pražského hradu\", 1965). \n\nKromě prací k těmto specializovaným tématům, publikoval také syntetičtěji pojaté souborné práce, především knihu \"Český barok\" (1969, 1974, 1970 německy), dodnes nejlepší z hlediska propojení architektury, sochařství a malířství, a dále uměleckohistorický cestopis \"Itálie\" (1969, dvousvazkové vydání 1978 a 1979). Dále se podílel na kolektivní cizojazyčné publikaci \"Renaissance Art in Bohemia\", kterou vydalo nakladatelství Hamlyn v Londýně, Sydney a Torontu roku 1979.\n\nPo roce 1989 publikoval několik spíše drobnějších prací. Nepublikováno je doposud i roku 1971 rozmetané dílo o expresivních tendencích v české barokní malbě (M. L. Willmann a J. K. Liška).\n\n\nJaromír Neumann byl poctěn řadou odborných ocenění, mj. československou státní cenou (1960) a cenou Humboldtovy nadace (1981). Přes své rozporuplné působení v padesátých letech a také problematické, eticky nepřijatelné jednání při obchodu s uměleckými předměty v letech sedmdesátých a osmdesátých, je Jaromír Neumann dodnes odbornou veřejností vysoce hodnocen jako přední znalec české barokní malby. Mimo jiné mu byla dedikována monumentální výstava Karla Škréty, probíhající v letech 2010-11 v pražské Národní galerii. Vysoká škola uměleckoprůmyslová uspořádala v září roku 2017 vědeckou konferenci o jeho životě a díle.\n\n"}
{"id": "176089", "url": "https://cs.wikipedia.org/wiki?curid=176089", "title": "Sojuz 13", "text": "Sojuz 13\n\nSojuz 13 byl v roce 1973 druhý testovací let přepracované sovětské lodi Sojuz, která poprvé letěla jako Sojuz 12. Sojuz 13 byl 48 pilotovanou kosmickou lodí Země.\n\n\n\nLoď odstartovala pomocí stejnojmenné nosné rakety z kosmodromu Bajkonur 18. prosince 1973. Měla dvoučlennou posádku, kosmonauty Lebeděva a Klimuka.\n\nNejdříve byl prověřen orientační systém a uváděno přístrojové vybavení lodě do provozu. Pak následovalo svlečení skafandrů, korekce dráhy. Tato kosmická loď byla speciálně upravena tak, aby vynesla velký fotoaparát pro astrofyzikální pozorování. Použitím tohoto nástroje nazvaného \"Orion 2\" oba kosmonauti vytvořili ultrafialové fotografie 3000 hvězd a spektroskopické fotografie Země. Přivezli celkem přes 10000 snímků. Dále byly prováděny biologické experimenty v laboratoři \"OAZIS 2\" a kontrola zdravotního stavu. V době letu byla na oběžné dráze také posádka stanice Skylab 4.\n\nKe konci letu si oba kosmonauti navlékli skafandry a po kontrole řízení automaticky přistáli na padáku s vlastní kabinou. K přistání došlo po 188 hodinách letu, tj. po téměř osmi dnech dopoledne 26. prosince 1973 na území Kazachstánu zhruba 200 km jihozápadně od města Karagandy.\n\n"}
{"id": "176091", "url": "https://cs.wikipedia.org/wiki?curid=176091", "title": "Václav Jehlička", "text": "Václav Jehlička\n\nVáclav Jehlička (* 24. března 1948 Domažlice) je český politik, bývalý senátor Parlamentu České republiky, bývalý ministr kultury ČR ve druhé vládě Mirka Topolánka, do roku 2002 člen ODA, poté do 8. října 2009 člen politické strany KDU-ČSL, v současnosti člen TOP 09. Je řádným členem České komise pro UNESCO.\n\nVystudoval Pedagogickou fakultu v Jihočeské univerzity (výtvarná výchova a matematika). Do roku 1990 působil jako učitel, poté starosta města Telč. K roku 2010 byl jedním z mála senátorů působících v horní komoře nepřetržitě od jejího založení v roce 1996, znovuzvolen v letech 1998 a 2004. Byl členem senátního Klubu TOP 09 a Starostové.\n\nVe volbách 2010 svůj mandát neobhajoval.\n\nJe ženatý, má čtyři dcery (Jana, Iva, Markéta, Marie) a syna Jakuba.\n\nJe členem České komise pro UNESCO, předsedou Správní rady Vysoké školy polytechnické v Jihlavě a členem Správní rady České zemědělské univerzity v Praze.\n\nV červnu 2011 se stal členem Rady pro rozhlasové a televizní vysílání. Na začátku června 2015 byl navíc zvolen místopředsedou RRTV. V květnu 2017 byl zvolen členem RRTV i pro další období, skončil však ve funkci místopředsedy rady.\n\n\n"}
{"id": "176093", "url": "https://cs.wikipedia.org/wiki?curid=176093", "title": "Neznašov", "text": "Neznašov\n\nNázev Neznašov má více sídel:\n"}
{"id": "176098", "url": "https://cs.wikipedia.org/wiki?curid=176098", "title": "Sucho", "text": "Sucho\n\nSucho je přírodní jev způsobený nedostatkem atmosférických srážek, který následně vede k poklesu množství vody v různých částech hydrologického cyklu. Pokud množství využitelných vodních zdrojů není dostatečné pro uspokojení požadavků společnosti, hovoříme o nedostatku vody. Sucho i nedostatek vody mohou způsobit hospodářské ztráty v klíčových odvětvích využívajících vodu a zároveň mohou mít environmentální dopady na biologickou rozmanitost, jakost vody, zhoršování stavu vodních útvarů, úbytek mokřadů, erozi půdy, degradaci a dezertifikaci půdy.\n\nSucho se projevuje nedostatkem srážkové vody, podzemní vody anebo jejich kombinací. Důsledkem sucha dochází k odumírání rostlinstva v zasažené oblasti a k úhynu živočichů, či ke zhroucení celého ekosystému. Sucho může významně poškodit zemědělce, kteří vlivem nedostatku srážek v určitém časovém období nemají dostatek vody k zavlažování hospodářských rostlin.\n\nPříčiny vzniku sucha lze rozdělit na přirozené (období sucha, El Niño) a antropogenní (odlesňování, eroze zemědělské půdy, regulace toku).\n\nMezi přirozené příčiny patří procesy v atmosféře. Dlouhodobé sucho je rovněž jedním z projevů změny klimatu. Suchým obdobím je například doba ledová. Například v Grónsku bylo v době ledové téměř pětkrát méně srážek tvořící ledovce než je v současnosti. Naopak 20. století bylo v Evropě nadprůměrně vlhké.\n\nPříčiny sucha vyvolané zásahem člověka do krajiny mohou být na jak lokální, tak globální úrovni. Lokální mohou zahrnovat vysoušení jezer, odklonění řek, budování různých nádrží, hrází, přehrad, ale i offsetování provozů náročných na vodu (jeden z aktuálních problémů jsou například protesty indických rolníků proti továrnám na výrobu Coca-Coly, které mají velkou spotřebu vody (3 litry vody na každý litr jejich výrobku) a výrazně se podílejí na současném rapidním poklesu podzemních vod v zemi a navíc narušuje cyklus koloběhu vody tím, že své výrobky vyváží na odbytiště vzdálené tisíce kilometrů, zatímco voda používaná rolníky vždy zůstávala v krajině). Antropogenní příčinou sucha na regionální úrovni je i nevhodné lesní a krajinné hospodářství, které ve svém účinku odvodňuje lesy, zemědělskou půdu, nadměrně reguluje okolí vodních toků. Voda rychleji odtéká po povrchu, nevsakuje se a snižuje se tím hladina spodní vody. Průmyslová a zemědělská činnost člověka v krajině nemusí být sice přímou a okamžitou příčinou sucha, ale pokud je tato činnost dlouhodobá, intenzívní a svými účinky překračuje trvalou udržitelnost obnovy prostředí, pak se naplno projeví důsledky této činnosti. Jedním z důsledků je dlouhodobý trend vysušování krajiny. Sucho má také přímou vazbu k opačnému extrému, čili náhlými, přívalovými dešti a povodněmi. Obojí je projevem ztráty přirozeného zadržování vody v půdě. Nízký stav vody v krajině dále ovlivňuje změnu biotopu, mění se zastoupení rostlin a stromů. Lokálně se sníží biodiverzita, zůstávají spíše rostliny více odolné proti výkyvům a proti obdobím sucha, přichází cizí invazivní rostlinné druhy, kterým sucho tolik nevadí a následuje řetěz událostí, vedoucí k postupné degradaci krajiny.\n\n\nPoškození rostlin suchem je fyziologické poškození rostlin způsobené nedostupností vody pro rostlinu nebo neschopností vodu využít. Poškozeny mohou být všechny druhy rostlin. Dostupnost kapilární vody je udáván tzv. lentokapilárním bodem. Ukazatelem zásobení půdy vodou je tzv. bod vadnutí, ten je stanoven na hodnotu sacího tlaku pF 4,19 a udává vlhkost půdy, kdy jsou rostliny vystaveny trvalému nedostatku vody a následně vadnou. Pokud jsou rostliny zavlaženy, obnoví turgor. Bod trvalého vadnutí je dán množstvím vody v půdě, při němž rostlina vadne a již neobnoví turgor po zpřístupnění vody. Kromě půdních podmínek je dán i druhem rostliny. Důležitá je také vzdušná vlhkost.\n\nV Česku se za sucho považuje, období bez vláhy v trvání týdnů až měsíců.\n\n\nRoku 1540 zasáhlo Evropu značné sucho. Nazývá se i jako sucho tisíciletí. Mnohá výrazná sucha následovala v pozdějších dobách.\n\nRoku 1740 postihlo Západní Evropu sucho. V letech 1740-1741 pak například způsobilo hladomor v Irsku. Zemřelo tam 20 % až 38 % populace, tedy procentuálně více, než způsobil Velký irský hladomor.\n\nV 18. a 19. století došlo k rozsáhlému suchu v africkém ostrovním státě Kapverdy, které mělo za následek přibližně 100 000 mrtvých. Sucho způsobilo obrovskou vlnu migrace. Emigranti se usídlili v oblasti Nové Anglie, kde začali pracovat ve velrybářském průmyslu.\n\nRoku 1876 nastalo v Číně sucho, které si vyžádalo 9 miliónů obětí. Způsobil ho klimatický jev El Niño a vypukl hladomor.\n\nRoku 1877 započalo v Brazílii velké sucho, které si vyžádalo přibližně půl miliónu obětí.\n\nV roce 1900 postihlo sucho oblasti v Indii, kde si vyžádalo okolo 250 000 až 3 250 000 obětí.\n\nMezi lety 1928 až 1930 postihlo sucho Čínu; přibližně 3 milióny mrtvých.\n\nMezi lety 1930–1931 byla zasažena Ukrajina a kvůli neúrodě zemřelo 250 000 až 5 000 000 lidí. Oblast o rok později postihl hladomor, na kterém ale měly podíl i kroky vládců Sovětského svazu. Tato konkrétní katastrofa dostala označení \"Ukrajinská genocida\" nebo \"Holodomor\".\n\nTaké na území současné České republiky byla zaznamenána výrazná sucha (např. 1947, 1974, 2003), přičemž katastrofální sucho v roce 1947 vedlo k silné neúrodě. V roce 2003 byly na řadě toků naměřeny nejnižší stavy vody za dobu sledování a velké množství menších toků vyschlo zcela).\n\nSucho je problémem v Sahelu, pásu na jižním okraji Sahary, v Africe. Vlivem nedostatku srážek dochází k rozšiřování Sahary, což vyvolává sociální nestabilitu v oblasti. Obyvatelstvo trpí podvýživou a nemocemi. Změna zdejšího klimatu se dává do spojitosti s projevující se změnou globálního podnebí, ale studie, které by spojitost potvrdily, v současné době nejsou k dispozici.\n\n\nÚzemí Česka leží v mírném klimatickém pásu s relativně vyrovnaným srážkovým režimem v průběhu roku, kde se sucho a nedostatek vody neprojevuje často. Z historických pramenů a z novodobého pozorování je však známo, že události sucha přicházely a způsobovaly značné škody. Do roku 1900 jsou například známa sucha z let 1417, 1616, 1707, 1746, 1790, 1800, 1811, 1830, 1842, 1868, 1892 a 1893. Sucha se ale v českých zemích vyskytovala průběžně. Od počátku dvacátého století bylo sucho zaznamenáno v letech 1904, 1911, 1921, 1947, 1976, na počátku 90. let 20. století, kdy se jednalo o víceletý problém, v roce 2003, v roce 2015, které lokálně přetrvalo až do roku 2017 a naposledy v roce 2018. Nahlédneme-li zpět do 19. století, sucho v roce 1874 vedlo k zahájení sledování a hodnocení vodních zdrojů a bylo také impulsem pro projektování a výstavbu prvních moderních nádrží na našem území. Události z let 2003 a 2015 iniciovaly činnosti zaměřené na přípravu uceleného souboru opatření pro zvýšení připravenosti a prevence následků sucha na společnost a životní prostředí.\n\nZávlaha půdy se řeší dlouhodobě. Řešení problematiky dlouhodobého sucha a nedostatku vody vyžaduje komplexní přístup, založený na kombinaci opatření na straně zvyšování disponibilního množství vody v jednotlivých částech hydrologického cyklu, opatření na snižování spotřeby vody a opatření na ovlivňování její jakosti na straně společnosti. Návrhy opatření na ochranu před následky sucha a nedostatkem vody obsahuje \"Koncepce ochrany před následky sucha pro území České republiky\" z července 2017. Opatření přijímaná s cílem zvýšit ochranu před následky sucha se v některých ohledech mohou vzájemně podporovat a v některých ohledech mohou působit proti sobě. Při hledání řešení problémů souvisejících se suchem a nedostatkem vody je třeba vždy uvážit, jaký aspekt je pro řešení problému rozhodující, a posuzovat potenciální efekty přijímaných opatření na sledovaný aspekt. Proces rozhodování o přijetí konkrétních opatření vyžaduje vyhodnocení potenciálních přínosů a nákladů jednotlivých variant, kdy do úvahy je třeba vzít hledisko ekonomické i hledisko dopadů na životní prostředí.Tematickými pilíři \"Koncepce ochrany před následky sucha pro území České republiky\" jsou:\n\n\nPrvním krokem při zvládání rizika sucha a nedostatku vody, je vytvoření informační platformy pro monitoring sucha a stavu vodních zdrojů.\n\n\nDo této skupiny opatření primárně spadají opatření na stávající vodárenské infrastruktuře, opatření na ochranu množství a jakosti dostupných vodních zdrojů a strategické aktivity zaměřené na přípravu a realizaci nových vodních zdrojů. Pro posilování vodních zdrojů existuje řada opatření technického charakteru, která se mohou ukázat jako jediná dostatečně efektivní pro zajištění vodohospodářských služeb. Základním předpokladem pro zvýšení odolnosti území vůči suchu je však obnova přirozeného vodního režimu krajiny, kterou je nezbytné provádět komplexním a integrovaným způsobem, tzn. plánovanou podporou opatření na vodních tocích a v nivách a opatření v ploše povodí.\n\n\nOpatření navržená v rámci tohoto pilíře představují reakci na zhoršující se vláhovou bilanci, klesající retenční a infiltrační schopnosti zemědělské půdy, nepříznivé dopady vodní eroze a znečištění vody látkami na výživu a ochranu rostlin. Cílem opatření navržených v rámci tohoto tematického pilíře je snížení následků sucha v zemědělství, zlepšení fyzikálních vlastností půd, zpomalení odtoku vody z krajiny a ochrana jakosti vody.\n\n\nCílem opatření přijatých v souladu s touto prioritou je zvýšení retence vody v krajině a zvyšování odolnosti vodních ekosystémů vůči hydrologickým extrémům.\n\n\nCílem je snižování poptávky po vodě, její opětovné využívání a snižování míry znečištění vody, která se navrací do přirozeného prostředí. V této oblasti je k dispozici řada nových technologií, které zatím nejsou v praxi uplatňovány a mohou výrazně přispět ke snižování následků sucha a nedostatku vody na společnost, hospodářství a na životní prostředí.\n\nProtože je dlouhodobé sucho rovněž jedním z projevů globální změny klimatu, které byly identifikovány na území České republiky, je tato problematika také začleněna do \"Strategie přizpůsobení se změně klimatu v podmínkách ČR\" a na ni navazujícího \"Národního akčního plánu adaptace na změnu klimatu\". Dopady změny klimatu a možnosti přizpůsobení představují značně komplexní problematiku, kde adaptační opatření realizovaná pouze ve vztahu k jednotlivým sektorům (či projevům změny klimatu) mohou mít přímý či nepřímý negativní vliv na další oblasti. Tyto tlaky pak mohou vést k intenzivnějším a vážným konfliktům mezi požadavky na využívání zdrojů (např. využití půdy, vody). Aby se zabránilo těmto střetům a naopak podpořilo maximální využití synergií, mělo by být primárně usilováno o přístupy, které jdou napříč spektrem různých sektorů a oblastí činnosti. Integrovaný přístup k adaptaci má za cíl nejen realizovat opatření ke snížení zranitelnosti konkrétních sektorů a systémů vůči různým projevům změny klimatu, ale počítá s přirozenou interakcí. Hlavním cílem v oblasti řešení dlouhodobého sucha je snížení zranitelnosti lidské společnosti a ekosystémů vůči dopadům dlouhodobého sucha a nedostatku vody především zlepšením integrovaného managementu vodních zdrojů na celé ploše území zahrnující: zlepšení vodního režimu v lesích a zemědělské krajině, zlepšení hospodaření se srážkovými vodami v sídlech a výrobní sféře včetně jejich využívání, zvýšení přirozené retenční schopnosti vodních toků a niv a efektivní ochrana a využívání vodních zdrojů včetně prověření realizace nových vodních zdrojů (např. vodních nádrží, umělé infiltrace, podzemních zdrojů). Realizace nových vodních zdrojů bude probíhat v souladu s Generelem území chráněných pro akumulaci povrchových vod.\n\nRelevantními specifickými cíli \"Národního akčního plánu adaptace na změnu klimatu\" pro řešení dlouhodobého sucha jsou:\n\n\n\n\n"}
{"id": "176099", "url": "https://cs.wikipedia.org/wiki?curid=176099", "title": "Silnice I/58", "text": "Silnice I/58\n\nSilnice I/58 je silnice I. třídy spojující města Rožnov pod Radhoštěm a Ostravu. Původně silnice vedla až do Bohumína ke státní hranici s Polskem, ale po roce 2010 byla poslední část silnice nahrazena dálnicí D1 a silnicí I/67. 27.7.2017 začala stavba Příbor - Skotnice.\n\n\npo 1,950 km \n\núsek 0,188 km\n\n\nPo dokončení dálnice D1 byla doprava, pokračující dále do Bohumína převedena a silnice I/58 ukončena na křižovatce s I/11.\n\n\n\n\n"}
{"id": "176105", "url": "https://cs.wikipedia.org/wiki?curid=176105", "title": "Geolog", "text": "Geolog\n\nGeolog je člověk, který se zabývá geologií. Geologie je věda zabývající se věcmi co se dějí na planetě Zemi. Mezi jeho hlavní zájmové skupiny patří horninové složení, stavba zemského tělesa, procesy, které jí formují a síly, které v ní působí. Základní část jeho práce spočívá v průzkumu sledované oblasti, ve sběru vzorků a ve vytváření geologických map zájmového území a následná interpretace procesů, které vedly ke vzniku.\n\nMezi základní pracovní pomůcky patří geologické kladívko, které slouží jednak pro sběr vzorků, ale současně jako základní geologické měřítko používané v terénu při pořizování fotografií. Dalším je geologický kompas, s jehož pomocí se dají měřit struktury v terénu a určovat jejich základní směr. Pomocí tužky a papíru pak vypracovávat základní mapu terénu.\n\nJedná se o odbornou profesi, která zastřešuje několik dalších profesí, které se většinou v hovorové mluvě nerozlišují. Mezi další příbuzná povolání patří paleontolog, vulkanolog, seismolog, mineralog, hydrogeolog, či petrolog.\n\nHarrison H. Schmitt, jeden ze členů posádky Apolla 17, byl geolog. Jednalo se o jediného vědce, který se na povrch Měsíce doposud dostal.\n\n"}
{"id": "176110", "url": "https://cs.wikipedia.org/wiki?curid=176110", "title": "Podvýživa", "text": "Podvýživa\n\nPodvýživa je stav, který nastává v době, kdy organismus nedostává dostatečný přísun potravy. Projevuje se oslabováním tělesné stavby, větší náchylností k onemocněním a v extrémním případě k úmrtí jedince.\n\nPodvýživa je extrémním a dlouhodobým projevem organismu na hlad. Termín se využívá jak pro označení období strádání u zvířat, tak současně i pro lidi.\n\nRozšíření podvýživy je často spojeno s přírodními katastrofami jako jsou sucho, hladomor, či neúroda, ale může se vyskytovat v každé situaci, kdy není v okolí dosažitelný zdroj potravy pro jedince jako se tomu stalo za II. světové války v koncentračních táborech.\n\nPodvýživa je celosvětovým problémem, který trápí převážně chudé země světa. Proti četnosti úmrtí se snaží bojovat světové organizace jako OSN, WHO atd. ale pro nedostatek finančních prostředků od vyspělých států a zkorumpovanosti místních úřadů v řadě oblastí neúspěšně.\n\nVlivem podvýživy postupně začnou selhávat jednotlivé tělesné orgány, což vede k úmrtí jedince.\n\n\n"}
{"id": "176111", "url": "https://cs.wikipedia.org/wiki?curid=176111", "title": "Skupinový sex", "text": "Skupinový sex\n\nSkupinový sex je sexuální praktika zahrnující tři a více účastníků. Maximální počet partnerů není omezen. Je často spojován s exhibicionismem a promiskuitou. Poměr mužů a žen či jejich sexuální orientace nejsou podstatné. Skupinový sex obvykle počítá s výměnou partnerů, tedy obvykle ve stylu „každý s každým.“\n\nSkupinový sex je oblíbeným pornografickým žánrem, protože v očích publika zvyšuje sexuální výkonnost aktérů a kumuluje potenciál dílčích sexuálních scén. Většinová pornografická produkce obvykle operuje s heterosexuálním mužem či muži a bisexuálními ženami.\n\nSpecifický žánr, ve kterém vystupuje jedna žena a výrazně větší počet mužů, se označuje jako gangbang.\n"}
{"id": "176112", "url": "https://cs.wikipedia.org/wiki?curid=176112", "title": "Bezpečnostní dilema", "text": "Bezpečnostní dilema\n\nBezpečnostní dilema je termínem z oblasti mezinárodních vztahů, který označuje situaci mezi dvěma či více státy bez stabilních bezpečnostních vztahů, mezi kterými se vyskytuje bezpečnostní nejistota. V této situaci bývá i čistě defenzívně pojatá politika jednoho státu, jako je např. uzavírání spojeneckých smluv, smluv o neútočení či opevňování hranic, chápána druhou stranou jako potenciální bezpečnostní ohrožení či ofenzivní hrozba: spojenecká smlouva pak budí u nezúčastněného pocit, že se zúčastnění hodlají spojit proti němu, pakt o neútočení může sugerovat totéž a budit dojem, že potenciální útočník se již chystá k útoku a zajišťuje si krytá záda a opevňování hranic zase fakt, že si hodlá uvolnit větší množství jednotek pro ofenzívní operace ve válce, kterou očekává. U méně jednoznačných kroků, jako je posílení ozbrojených složek či mobilizace to pochopitelně platí dvojnásob. V případě, že druhá strana reaguje ze svého pohledu podobnými opatřeními může dojít k dalšímu stupňování napětí, které může mít za následek závody ve zbrojení či vypuknutí konfliktu.\n\nNeřešené bezpečnostní dilema může skončit eskalací konfliktu, aniž by po něm jedna ze stran primárně toužila. Obvykle k eskalaci dojde, použije-li stát jako defenzivní strategii preventivní resp. preemptivní zásah, tedy zákrok z pohledu druhé strany jednoznačně ofenzivní.\n\nV rámci teorie mezinárodních vztahů je koncept bezpečnostního dilematu hojně využíván realistickou školou.\n\nZ globálního pohledu došlo k bezpečnostnímu dilematu v některých fázích Studené války. Regionálně odpovídá situace vztahům mezi Indií a Pákistánem.\n\nV současném českém prostředí se tato problematika dotýká plánovaného rozšíření systému protiraketové obrany Spojených států, kdy je de facto defenzivní vojenská technologie některými označována za ofenzivní hrozbu. Vyjadřuje se tak například Ruská federace.\n\n"}
{"id": "176116", "url": "https://cs.wikipedia.org/wiki?curid=176116", "title": "Izu (Šizuoka)", "text": "Izu (Šizuoka)\n\nIzu (: 伊豆市; \"Izu-ši\") je město ležící v japonské prefektuře Šizuoka.\n\nK 1. lednu 2008 mělo město 35 911 obyvatel. Jeho celková rozloha je is 363,97 km².\n\nMěsto vzniklo 1. dubna 2004 spojením měst Amagijugašima, Toi, Nakaizu a Šuzendži.\n\n\n"}
{"id": "176119", "url": "https://cs.wikipedia.org/wiki?curid=176119", "title": "Makinohara", "text": "Makinohara\n\nMakinohara (: 牧之原市; \"Makinohara-ši\") je město ležící v japonské prefektuře Šizuoka.\n\nMěsto vzniklo 11. října 2005 spojením měst Sagara a Haibara.\n\nV roce 2010 mělo město 48 745 obyvatel. Jeho celková rozloha je 111,68 km².\n\n"}
{"id": "176143", "url": "https://cs.wikipedia.org/wiki?curid=176143", "title": "Rail Polska", "text": "Rail Polska\n\nSpolečnost Rail Polska Sp. z o.o. (VKM: RAILP) se sídlem ve Varšavě je polským dopravcem, který se zabývá provozováním nákladní železniční dopravy. Firma patří americké společnosti Rail World, která se prostřednictvím svých dceřiných společnosti zabývá provozováním drážní dopravy po celém světě.\n\nSpolečnost Rail Polska byla založena v roce 1999 americkou společností Rail World Inc. se sídlem v Chicagu. Původním cílem firmy byla účast v privatizaci PKP Cargo. V roce 2003 pak Rail Polska zakoupila společnosti ZEC TRANS sp. z o. o. v Wrocławi (firma vznikla vyčleněním vlečkové dopravy elektroteplárenské společnosti Zespół Elektrociepłowni Wrocław) a PPUH Kolex sp. z o. o. ve Włosienici (firma vznikla vyčleněním vlečkové dopravy chemických závodů Firma Chemiczna Dwory S.A., Oświęcim).\n\nTyto dvě společnosti získaly jako jedny z prvních licenci na provozování drážní dopravy v Polsku a zahájily vlakovou dopravu především pro potřeby podniků, ze kterých se oddělily, tj. elektrotepláren ve Wrocławi a chemických závodů v Osvětimi.\n\n25. října 2004 ke sloučení firem ZEC TRANS a PPUH Kolex s mateřskou společností Rail Polska a dále již vystupují pouze pod názvem Rail Polska.\n\nZákladem lokomotivního parku společnosti jsou výkonné stroje řady M62 sovětského původu, které jednoduše nebo ve dvojicích nasazuje na dopravu vlaků. Tyto stroje byly zakupovány především z Německa, ale často se jedná o lokomotivy pocházející od Českých drah (česká řada 781). Část lokomotiv je původně širokorozchodných pocházejících od estonského dopravce Eesti Raudtee. Společnost také zahájila program remotorizací těchto lokomotiv s použitím starších amerických motorů EMD 645E3B o výkonu 2238 kW (pocházejí z lokomotiv F40PH nebo SD40), upravené lokomotivy jsou označeny jako řada M62M.\n\nDále společnost vlastní lokomotivy řad SM48, SM42, SM30 a 401Da určené především pro posun.\n\nPark vozidel pro vozbu vlaků pak firma rozšířila o lokomotivy elektrické trakce řady 140. V roce 2013 společnost zakoupil šest lokomotiv odpovídajících polské řadě ET22 s označením 201Eo-001 až 006, které pocházejí od marockých železnic ONCF. V roce 2017 pak Rail Polska zahájila přestavby motorových lokomotiv M62 na elektrické 207E.\n\n"}
{"id": "176147", "url": "https://cs.wikipedia.org/wiki?curid=176147", "title": "Leela", "text": "Leela\n\nLeela může znamenat:\n\n"}
{"id": "176152", "url": "https://cs.wikipedia.org/wiki?curid=176152", "title": "Tomáš Julínek", "text": "Tomáš Julínek\n\nTomáš Julínek (* 7. listopadu 1956 Brno) je český lékař, politik za ODS, v letech 2006 až 2009 byl ministrem zdravotnictví ČR ve druhé vládě Mirka Topolánka.\n\nVystudoval Masarykovu univerzitu (obor všeobecné lékařství) a MBA na Brno International Business School. Dříve působil jako lékař ve Svitavách, v Brně, Ivančicích. Od roku 1996 je členem ODS, od roku 1998 působil jako senátor, ve volbách 2010 svůj mandát neobhájil, když jej v obou kolech porazil nestraník kandidující za sociální demokracii Jan Žaloudík. K říjnu 2012 je uváděn jako poradce premiéra Petra Nečase pro zdravotnictví.\n\nSpolu s některými členy svého týmu působí ve sdružení Reforma zdravotnictví-forum.cz, které mj. spolupracuje s nadnárodní poradenskou společností Kaiser Permanente.\n\nJako stoupenec neoliberální ekonomické a sociální politiky Tomáš Julínek prosazoval širokou otevřenost zdravotnictví pro vstup soukromého kapitálu a tvorbu privátního zisku. Připravoval individuální kapitalizaci zdravotního pojištění. Jeho záměr transformovat fakultní nemocnice a zdravotní pojišťovny do podoby akciových společností vyvolal protesty četných sdružení pacientů a lékařů, většiny univerzit, studentů lékařských fakult i odborových svazů. Odpůrci Julínkových záměrů poukazují na nevratnost transformačních kroků, neprůhlednost vlastnických vztahů v rámci podnikatelských skupin ve zdravotnictví a neochotu vzít v potaz zahraniční zkušenosti. Proti plánům Julínkova vedení ministerstva postupně začaly vystupovat obě menší koaliční strany, KDU-ČSL i Strana zelených, a nakonec i část regionálních politiků ODS (někteří z kandidátů v podzimních krajských a senátních volbách 2008). V červnu 2008 byl proto Julínek donucen stáhnout nejkontroverznější část připravovaných zdravotnických zákonů.\nZ funkce byl odvolán 23. ledna 2009 při hromadné rekonstrukci vlády.\n\nJednou ze změn, kterou se Julínkovu týmu podařilo prosadit, bylo přijetí zákona o \"regulačních poplatcích\" (též \"poplatky za návštěvy u lékaře\"). Zákon, který vstoupil v účinnost 1. ledna 2008, je svými tvůrci obhajován jako prostředek k zamezení nadbytečných návštěv zdravotnických zařízení. 20. května 2008 Ústavní soud ČR rozhodl, že regulační poplatky nejsou v rozporu s Ústavou ČR, sedm ústavních soudců včetně předsedy a místopředsedkyně ÚS zveřejnilo proti tomuto nálezu odlišné stanovisko. V červnu 2008 vláda Mirka Topolánka zrušila regulační poplatky pro novorozence.\n\nKoncem roku 2008 představil tzv. řízenou péči – koncept zdravotní péče praktikovaný například v americkém zdravotnictví.\n\nJulínek v rozhovoru pro Hospodářské noviny označil šéfa pražské záchranky Zdeňka Schwarze, který za ODS kandiduje do Senátu, za \"„kandidáta, který popírá jednak ideje, jednak značku ODS“\" a naznačil, že by mu jeho prohra ve volbách nevadila. Tímto výrokem popudil pražskou ODS a následně v deníku Právo tvrdil, že jeho vyjádření údajně \"„byla vytržená z kontextu“\" a že \"„odpovídal na obecný dotaz novináře, jak se dívá na nezávislé kandidáty, kteří se jasně neprezentují pod hlavičkou strany“\". HN nicméně doložily audionahrávkou rozhovoru, že Julínek byl jednoznačně a přímo dotazován na kandidáta ODS Zdeňka Schwarze. Ten v minulosti Julínka kritizoval za zákon o záchranné službě a za snahu udělat z fakultních nemocnic akciové společnosti.\n\nSchwarz v následné reakci obvinil Julínka a jeho mluvčího Tomáše Cikrta, že škodí ODS, „selhali a udělali zásadní politickou chybu. Proto by měl ministr Julínek i jeho mluvčí Cikrt odstoupit“. Ke kritice Julínka se připojil také první místopředseda ODS, předseda pražské ODS a pražský primátor Pavel Bém.\n\nV říjnu 2008 krátce pro prohře ODS v krajských a senátních volbách vyzval k náhradě Julínka ve funkci místopředseda strany Petr Bendl, podle které Julínek ve vedení ministerstva významně přispěly k volební porážce ODS. K odstoupení Julínka vyzvali i poslanci Boris Šťastný (ODS) a Kateřina Jacques (SZ). V politických koalárech se pak objevily spekulace, že by Julínka mohl nahradit bývalý hejtman Plzeňského kraje Petr Zimmermann (ODS), řediteli Fakultní nemocnice Hradec Králové Leoš Heger nebo poslanec Boris Šťastný.\n\nNa svém sjezdu vyzvala 9. listopadu 2008 k odvolání Julínka z ministerské funkce také Česká lékařská komora.\n\nPředseda zdravotní komise KDU-ČSL Jiří Carbol se 26. října 2008 v oficiálním prohlášení zaslaném médiím velmi kriticky vyjádřil k reformě zdravotnictví Tomáše Julínka. Podle Carbola ministerstvo vedené Julínkem „dlouhodobě podceňuje nedobrou situaci v nemocnicích a léčebnách dlouhodobě nemocných. Zatímco na účtech pojišťoven je téměř 40 miliard korun, v některých zařízeních nemají dostatek peněz na provoz“. K principiálním kritikům Julínkem zamýšlených reforem z řad představitelů KDU-ČSL patří poslanec Ludvík Hovorka.\n\nNa stranickém sjezdu ODS počátkem prosince 2008 Julínek obvinil z údajného sabotování zdravotnických reforem starosty za ODS, kteří začali vracet poplatky zavedené jeho ministerstvem. Podle Julínka se někteří kandidáti ODS před volbami „svou kampaní nelišili od svých komunistických a sociálně demokratických kandidátů v boji proti vlastní vládě“.\n\nTomáš Julínek je ženatý, má dva syny a jednoho vnuka Jakuba.\n\n"}
{"id": "176153", "url": "https://cs.wikipedia.org/wiki?curid=176153", "title": "Santa María (karaka)", "text": "Santa María (karaka)\n\nSanta María byla největší ze tří lodí použitých Kryštofem Kolumbem při jeho první cestě přes Atlantský oceán v roce 1492. Její majitel byl Juan de la Cosa. Výpravy se zúčastnily ještě dvě karavely Pinta a Niña.\n\n\"Santa María\" byla zřejmě malá karaka, nebo \"nao (nau)\". Sloužila jako velící a zásobovací loď pro Kolumbovu expedici. Posádku tvořilo 40 mužů.\n\n\"Santa María\" se původně jmenovala \"La Gallega\", jejím námořníkům byla ale možná známa také jako \"Marigalante\" (\"Galantní Marie\"). Bartolomé de Las Casas nikdy nepoužil ve svých dílech název \"La Gallega, Marigalante\" či \"Santa María\", používal spíše \"la Capitana\" nebo \"La Nao\".\n\nSanta María byla sice vlajkovou, ale nejpomalejší z Kolumbových lodí. Loď měla kompletní palubu (menší lodě měly pouze částečně podpalubí) a tři stěžně. O rozměrech lodi není nic bližšího známo, když z doby její existence se nedochovala žádná dokumentace a ani pouhé zobrazení lodi. Rozměry jsou proto pouze odhadovány. Podle některých zdrojů byla loď dlouhá asi 40 metrů a široká 8 metrů, Podle jiných zdrojů měla loď délku 22,6 metru, šířku 7,6 metru a ponor 2,1 metru. \n\nV roce 1492 se loď plavila podél Haiti, přičemž u kormidla zbyl pouze plavčík; ostatní členové posádky odpočívali po bouřlivých vánočních oslavách. Loď tak 25. prosince najela na mělčinu u pobřeží dnešního města Limonade a dalšího dne se potopila. Posádka se zachránila, větší část posádky založila kolonii La Navidad (Vánoce). Vrak lodi byl do velké míry rozebrán a použit při stavbě La Navidad.\n\nKotva lodi se dochovala a je vystavena v Musée du Panthéon National Haïtien (MUPANAH), v haitském Port-au-Prince.\n\nV květnu 2014 podmořský archeolog Barry Clifton oznámil, že jeho tým ztotožnili vrak, který objevil v roce 2003, s Kolumbovou vlajkovou lodí Santa Maria. Tým expertů UNESCO, vyslaný na místo haitskou vládou, však v říjnu 2014 uvedl, že se nejedná o Kolumbovu loď a datoval objevený vrak na konec 17. či začátek 18. stolení.\n\nI přes nejasný vzhled a rozměry lodi (viz výše) bylo postaveno hned několik jejích replik.\n\nJedna z replik byla postavena pro španělskou vládu již v roce 1892. Další z replik byla vyrobena pro výstavu Expo 86 ve Vancouveru, nyní se nachází v nákupním centru v Edmontonu. Jinou repliku si nechalo postavit americké město Columbus v roce 1991. Další replika byla vyrobena ve Španělsku při příležitosti oslavy 500 let objevení Ameriky, nyní kotví ve španělském Palos de la Frontera. Jiná replika byla postavena v letech 1997 a 1998 na ostrově Madeira a kotví ve Funchalu.\n\n"}
{"id": "176166", "url": "https://cs.wikipedia.org/wiki?curid=176166", "title": "Dálnice A10 (Německo)", "text": "Dálnice A10 (Německo)\n\nDálnice A10, německy Bundesautobahn 10 (zkratka BAB 10), zkráceně Autobahn 10 (zkratka A10), je identická s vnějším dálničním Berlínským okruhem (Berliner Ring, jak je také nejčastěji zvána); neměla by být zaměněna s tzv. Berlínským městským okruhem (\"Stadtring\") A100, což je torzo původně plánovaného vnitřního okruhu města, které až do roku 1990 neslo označení A10.\n\nOkruh A10 o délce 196 km vede kolem celého města a nachází se z převážné části mimo jeho území ve spolkové zemi Brandenburg. Z okruhu vedou čtyři dálnice (A111, A113, A114, A115) do centra Berlína, další pak spojují Berlín s německými městy.\n\nS celkovou délkou 196 km je A10 nejdelším dálničním okruhem v Evropě. Je o 8 kilometrů delší než londýnský dálniční okruh.\n\nDálniční značky začínají na křižovatce u města Schwanebeck (bývalá odbočka na Prenzlau) a označení pokračuje po směru hodinových ručiček. Je to v místě, kde dálnice A11 začíná svou trasu směrem k hraničnímu přechodu s Polskem Nadrensee/Kołbaskowo. Poté pokračuje jako polská dálnice A6 do Štětína. Od místa křížení s A11 vede okruh směrem na jih, kde se na křižovatce Spreeau kříží s dálnicí A12 vedoucí do Frankfurtu nad Odrou. V Polsku poté dálnice pokračuje jako A2. Na křižovatce Schönefeld se A10 kříží s dálnicí A13 vedoucí do Drážďan a s dálnicí A113, jenž vede k městskému okruhu (\"Berliner Stadtring\") a dále do centra Berlína. Trasou prochází dálnice kolem letiště Berlín Braniborsko.\n\nBerlínský okruh posléze pokračuje na západ k Nuthetalu. Zde dálnice A115 (včetně bývalé zkušební dráhy AVUS) spojuje dálniční okruh s okruhem městským. Dále se z okruhu odpojuje dálnice A9 (na křižovatce Postupim) vedoucí do Mnichova a dálnice A2, jenž směřuje do spolkové země Porúří. Odtud okruh směřuje severním směrem až ke křižovatce s dálnicí A24 vedoucí do Hamburku. Nakonec se A10 stáčí na východ ke křižovatkám s dálnicemi A111 a A114. Obě dálnice vedou do městského okruhu. Na 196. kilometru se okruh opět dostává ke Schwanebecku.\n\nPrvní úseky A10 byly otevřeny v roce 1936. Jednalo se o části u Werderu, Schwanebecku a Spreeau. Až do začátku druhé světové války v roce 1939 patřily tyto úseky do plánu říšských dálnic. Stavební práce nepokračovaly až do roku 1972, kdy východoněmecké úřady povolily výstavbu okruhu. Východoněmecká část byla hotova do roku 1979. Poté byl dokončen obchvat kolem západního Berlína, který spojoval Východní Berlín s Postupimí a dálnice vedoucí do Magdeburku a Lipska.\n\n\n"}
{"id": "176173", "url": "https://cs.wikipedia.org/wiki?curid=176173", "title": "Zjevení Panny Marie v Guadalupe", "text": "Zjevení Panny Marie v Guadalupe\n\nZjevení Panny Marie v Guadalupe je známé zjevení ve střední Americe v mexickém Guadalupe v 16. století, které výrazně pomohlo evangelizaci kontinentu a při kterém vznikl zázračný obraz Panny Marie Guadalupské.\n\nDne 22. dubna 1519 přistál u města Veracruz Hernán Cortés a s 500 vojáky, 14 děly a pomocnými indiánskými sbory započal dobývání Aztécké říše s jejími tehdejšími 8 milióny obyvatel. Po dvou letech urputných a velmi krvavých bojů se Aztékové Španělům podrobili. Tím se zhroutil nejen jejich dobře zorganizovaný svět, ale i cyklus ritů, při kterém bylo ročně obětováno 20 tisíc lidí. Cortés přišel s úmyslem vyhladit starou modloslužbu a podporovat šíření katolické víry. V jeho doprovodu byli ovšem jen dva kněží a teprve v roce 1523 přišli první tři františkáni z Gentu. O rok později přibylo dalších 12 a v roce 1526 přišla na misie prvá skupina dominikánů. Jejich prvými učiteli neznámé domorodé řeči Aztéků byly indiánské děti, které rychle pochopily posunčinu a pak pomáhaly jako katecheti ve svých rodinách a vesnicích. Těžké škody misijnímu dílu zasazovali vysoce postavení španělští úředníci počínaje Nuňou de Guzmánem, kteří v rozporu s císařovými instrukcemi nakládali s indiány pro osobní obohacení jako s otroky. Změna nastala teprve, když do Mexika přišel prvý Římem jmenovaný biskup Fray Juan de Zumárraga. Tím byl udělán důležitý krok pro zdar misijního díla a to, že křesťanství zde zapustilo velmi rychle své kořeny vděčí Mexiko událostem v Guadalupe, které se datují od 12. prosince 1531.\n\nV prosinci roku 1531 šel padesátisedmiletý prostý indián Juan Diego Cuauhtlatoatzin ze své vesnice Tulpetlác do města Mexika na mši a k výuce katechismu. Počínalo se teprve jitro, když došel k úpatí kopce Tepeyac. Z vrcholu kopce uslyšel zpěv, který zněl jako by to zpívalo množství nádherných ptáků. Zastavil se a upřel zrak k vrcholku kopce, ve směru kde se objevuje vycházející slunce. A když zpěv ustal a vše zmlklo, uslyšel, že ho někdo z vrcholku volá. Vyšel tedy na kopec a na vrcholku spatřil stát vznešenou Paní, která jej zvala, aby přistoupil blíže. Dívka indiánského vzezření a tmavé pleti se představila jako Svatá Maria, vždy Panna, Matka Boží a požádala ho, aby vyřídil biskupovi, že jí má na tomto místě postavit kostel, aby zde mohla ukázat svůj soucit, dobrotu a pomoc. Biskup ovšem historce od příslušníka méněcenného národa neuvěřil. Panna Maria poslala Juana Diega k biskupovi ještě jednou, a tu biskup řekl, že aby uvěřil, potřebuje nějaké viditelné znamení. V dalším zjevení na úpatí kopce poslala Panna Maria Juana Diega na vrcholek, na místo kde se mu poprvé zjevila, natrhat růže. Ačkoliv byl prosinec a mrzlo a na zmíněném kopci rostly jen kaktusy, našel Juan Diego zmíněné místo porostlé kvetoucími růžemi, a tak jich natrhal tolik, kolik se mu vešlo do jeho pláště, indiánské tilmy. A když je pak před biskupem vysypal na podlahu, vytvořil se na vnitřní straně pláště před užaslými svědky obraz Panny Marie Guadalupské. Biskup byl okamžitě přesvědčen a na místě zjevení dal postavit kostel. Na žádost Panny Marie bylo toto místo nazváno Guadalupe. Toto jméno nemá nic společného se španělštinou a je možné odvodit je z aztéckého slova \"Coatlaxôpeuh\", které znamená \"rozšlápla jsem hada\".\n\nPlášť Juana Diega s obrazem Madony z agávové látky ze 16. století, který se měl nejpozději po 40 letech rozpadnout, je naprosto zachovalý.\n\nObraz údajně nenese žádné stopy tahů štětce, je barevný a svěží, ale barviva se nedaří identifikovat, nepodobají se ničemu, co se v malířské technice používá. Barvy podobně jako perleť mění svůj odstín podle toho z jaké vzdálenosti a pod jakým úhlem obraz pozorujeme. Technika zobrazení v lecčems připomíná obraz na turínském plátně. Kresba je zde pouze na povrchu, nevpitá dovnitř.\n\nV roce 1951 obraz fotografoval jeden fotograf z Mexika a přitom také udělal zvětšeninu tváře. Při sledování lupou si všiml v očních pupilách obrysů tváře. Biskupem následně sestavená komise zjistila, že se jedná se vší určitostí o Juana Diega, jehož dobový portrét se zachoval. A to je umístěno v oku o velikosti špendlíkové hlavičky. Zajímavé je, že se obraz zrcadlí na pupile, když na ni dopadá světlo, obdobně jako u živých lidí, fotografie tuto vlastnost nemají. Oči na obraze se proto do určité míry chovají jako oči živého člověka. Obraz v očích má dokonce sférické zkreslení, jaké musí mít, když se zobrazuje na kulové ploše. Výzkum v roce 1962 za použití dokonalejší techniky a většího zvětšení pak odhalil v očích Panny Marie ještě další postavy. Obraz je tak perfektní, že je možno identifikovat celou situaci. Jedna postava se dívá na Juana, druhá se mu dívá přes rameno. Ve druhé postavě byl rovněž podle dobového obrazu identifikován překladatel Juan Gonzales, který tenkrát stál vedle Juana Diega. Třetí postava je nezřetelná, ale zřejmě to bude světící biskup Ramirez y Fuenleal, který byl při audienci také přítomen. Uvědomíme-li si, že obraz vznikl při audienci Juana Diega před biskupem Zumárragou, vyplyne nám z toho, že zobrazuje scénu při vysypání květů z pláště. Protože se scéna zobrazuje v oku Panny Marie, ozřejmuje se nám nejen, že byla vzniku obrazu přítomná, ale také, že stála vedle biskupa Zumarragy, aniž ji ovšem kdokoli viděl. Plášť se pak zachoval jako inverzní barevný film ve fotoaparátu a neviditelnou Madonu zachytil. Tento závěr podpořil i zástupce firmy Kodak v Mexiku, který v roce 1963 prohlásil, že obraz na plášti se svou podstatou mnohem více podobá fotografii než namalovanému obrazu.\n\nPo tomto zjištění byl proveden vědecký výzkum pláště profesory z univerzity na Floridě. V roce 1979 dospěla komise k závěru, že obraz na plášti z roku 1531 není možno vědecky vysvětlit. Infračervené zkoušky prováděné fyzikem Philipem Callahanem z NASA potvrdily, že na obraze neexistuje podmalba ani podklad. Na obraze není také ochranná laková vrstva. Bez podkladu by se plášť musel už před staletími rozpadnout a bez ochranné vrchní vrstvy by se už obraz musel dávno zničit, protože byl vystavován velmi dlouho kouři svíček, dotekům zbožných poutníků a dalším znečištěním. Obraz si přesto zachoval svoji původní svěžest. Je dokonce vytvořen tak, že využívá hrubý vzor tkaniny k docílení prostorové hloubky obličeje.\n\n\n\n"}
{"id": "176174", "url": "https://cs.wikipedia.org/wiki?curid=176174", "title": "Tvrzení", "text": "Tvrzení\n\nSlovo tvrzení má více významů.\n\n"}
{"id": "176178", "url": "https://cs.wikipedia.org/wiki?curid=176178", "title": "Druhý triumvirát", "text": "Druhý triumvirát\n\nJako druhý triumvirát se označuje spojenectví Gaia Julia Caesara Octavia (později Octavianus Augustus – tj. božský), Marka Antonia a Marka Aemilia Lepida, trvající od r. 43 př. n. l. do r. 33 př. n. l. V platnost vstoupil zákonem zvaným Lex Titia.\n\nNa rozdíl od prvního triumvirátu byl druhý triumvirát oficiálně vyhlášen a přivlastnil si mnoho funkcí zvláště na úkor senátu, čímž definitivně odsoudil republikánské zřízení k zániku. Během trvání triumvirátu bylo zavražděno množství jeho odpůrců, mj. bratři Marcus Tullius a Quintus Tullius Ciceronovi. Po odstranění Lepida z veřejných funkcí Octavianem v r. \n36 př. n. l. se naplno rozhořel boj o moc mezi Octaviem a Antoniem, který vyvrcholil námořní bitvou u Actia r. 31 př. n. l. , ve které byl Antonius, na jehož straně stála egyptská královna Kleopatra VII., poražen. Záminkou pro tento boj bylo to, že Antonius uděloval území, které patřilo Římu, Egyptu, neboť Kleopatra VII. byla jeho milenkou. V roce 29 př. n. l. se pak Octavius přejmenoval na Augustus a stal se cenzorem, čímž získal všechny funkce. V roce 27 př. n. l. tyto funkce symbolicky vrátil senátu, jenže v senátu bylo na jeho pokyn jen 600 senátorů - jeho příznivců, kteří mu všechny funkce vrátili na doživotí. Poté nastolil principát jako první římský císař. Antonius je vyslán do Egypta, aby převzal moc nad Egyptem od Kleopatry, ale zamiluje se do Kleopatry a postaví se do čela Egypta proti Římu.\n"}
{"id": "176183", "url": "https://cs.wikipedia.org/wiki?curid=176183", "title": "US Open (tenis)", "text": "US Open (tenis)\n\nUS Open, oficiálním názvem United States Open Tennis Championships, známý také pod jmény Flushing Meadows a Forest Hills, je poslední ze čtyř tenisových turnajů nejvyšší kategorie – Grand Slamu, každoročně hraný na přelomu srpna a září. Od sezóny 2004 představuje vyvrcholení letní US Open Series konané na severoamerických betonech. První ročník mužských soutěží proběhl v roce 1881 na travnatých kurtech Casina v rhodeislandském Newportu. Do roku 1968 nesl turnaj název US National Championships. V sezóně 1968 se poprvé otevřel profesionálním tenistům, což odráží část „Open“ v názvu. Vlastníkem události je Americký tenisový svaz, který je spolu s Mezinárodní tenisovou federací také jejím spolupořadatelem.\n\nOd roku  1978 se newyorský grandslam koná v Národním tenisovém centru Billie Jean Kingové, ležícím v parku Corona Flushing Meadows newyorské čtvrti Queens. Hraje se na tvrdém polymethylmethakrylátovém povrchu DecoTurf, složeném z několika vrstev položených na betonový podklad. V letech  1975–1977 se odehrával na antuce a předtím od jeho vzniku v roce 1881 probíhal na trávě. Všechny otevřené dvorce mají umělé osvětlení. V sezóně 2005 došlo ke změně a sjednocení vzhledu kurtů na všech turnajích série US Open, včetně newyorského grandslamu. Vnitřní plocha hřiště získala modrou a vnější pak zelenou barvu. Výsledným efektem bylo zvýšení viditelnosti míče.\n\nHlavním kurtem je největší tenisový stadion světa Arthur Ashe Stadium s kapacitou 22 547 sedících diváků, jenž získal pojmenování po afroamerickém tenistovi a prvním vítězi dvouhry v otevřené éře Arthurovi Ashovi. Od sezóny 2016 je opatřen zatahovací střechou. Druhý největší kurt nese název Louis Armstrong Stadium po americkém jazzovém hudebníkovi Louisi Armstrongovi. Otevřen byl v srpnu 2018 a nahradil zbořený stadion téhož jména. Jeho kapacita činí 14 053 míst, což z něj dělá největší grandslamovou dvojku. Disponuje také zatahovací střechou. Třetí hlavní aréna Grandstand Stadium, otevřená roku 2016, pojme 8 125 návštěvníků.\n\nUS Open se v roce 1973 stal prvním tenisovým turnajem s vyrovnanými finančními odměnami mužů a žen. Jako první z grandslamů uplatnil tiebreak i v rozhodujících sadách zápasů, než se v roce 2019 připojily další dva majory. V sezóně 2006 se stal prvním „turnajem velké čtyřky“, na němž byl zaveden systém „jestřábího oka“ pro kontrolu dopadu míčů a v roce 2018 prvním s využitím této technologie na všech soutěžních dvorcích.\n\nProgram zahrnuje soutěže mužské a ženské dvouhry, mužskou, ženskou a smíšenou čtyřhru, soutěže legend, juniorů a vozíčkářů. Rekordní návštěvnost zaznamenal ročník 2019, když do areálu zavítalo 737 872 diváků.\n\nV březnu 2013 organizátoři oznámili úmysl zvýšit celkovou dotaci grandslamu tak, aby v roce 2017 činila 50 miliónů dolarů, když v sezóně 2012 představovala 25,2 miliónů dolarů. Slib dodrželi a rozpočet v ročníku 2017 dosáhl výše 50,4 miliónů dolarů.\n\nOd roku 1881 startovali v prvních šesti ročnících turnaje pouze muži. Původní název grandslamu zněl „US National Singles Championships for Men“. Ženská část zaznamenala debut v sezóně 1887 a konala se pod jménem „US Women's National Singles Championship“. Od roku 1889 přibyla do programu soutěž ženské čtyřhry pod názvem „US Women's National Doubles Championships“ a jako poslední vstoupila do turnaje soutěž smíšené čtyřhry se jménem „US Mixed Doubles Championships“, jejíž úvodní ročník proběhl v roce 1892.\n\nRoku 1884 došlo ke změně herního systému, když byl místo standardního pavouku pro všechny hráče uplatněn systém tzv. vyzývacího finále (challenge round). Vítěz v něm automaticky postoupil do finále následujícího ročníku, kde se střetl s vítězem vyřazovací části (All-Comers singles). Jestliže obhájce titulu na turnaji nestartoval, titul automaticky připadl vítězi vyřazovací části. Tato situace nastala v mužské dvouhře šestkrát v letech 1888, 1893, 1898, 1901,1904 a 1907. K opuštění vyzývacího formátu u mužů došlo v roce 1911. Od následujícího roku již obhájce titulu nastupoval do úvodního kola soutěže.\n\nNa ženském národním mistrovství byl stejný formát tzv. vyzývacího finále uplatňován v letech 1888–1918. Pouze v roce 1917 obhájkyně titulu nastoupila již do prvního kola vyřazovacího formátu. Stejně jako u mužů se vyzývací finále pro absenci obhájkyně titulu neuskutečnilo šestkrát, a to v letech 1893, 1899, 1900, 1905, 1906 a 1907. Od roku 1919 je používán čistý vyřazovací systém, kdy vítězka z předchozího roku nastupuje do prvního kola pavouku. V období 1891–1901 bylo ženské vyzývací finále hráno na tři vítězné sady.\n\nMezi roky 1890–1906 se konaly oddělené turnaje čtyřher v místních klubech východního a západního pobřeží, z nichž vzešly dva nejlepší deblové páry, které sehrály barážový zápas. Jeho vítěz se pak střetl ve vyzývacím finále s obhájci titulu o mistrovský titul.\n\nV období 1881–1885 se všechny zápasy konaly na dvě vítězné sady. Od roku 1886 pak muži musí k výhře v utkání získat tři sety. K návratu zápasového formátu na dvě vítězné sady došlo v mužské dvouhře v počátečních kolech roku 1917, v letech 1943–1945 a také v období antukového turnaje 1975–1978.\n\nTiebreak byl jako ukončení všech sad zaveden v roce 1970. Do sezóny 1974 byl uplatňován systém náhlé smrti po devátém míči zkrácené hry. Od roku 1975 je praktikován standardní formát minimálního rozdílu dvou bodů po odehrání dvanácti míčů. US Open představuje jediný grandslamový turnaj, jenž využívá tiebreak i v rozhodujících setech zápasů. V mužské dvouhře doposud nikdy nerozhodl pátou sadu finálového utkání, v ženské části ukončil třetí sadu zápasu o titul dvakrát, a to v letech 1981 a 1985.\n\nPremiérový ročník turnaje se uskutečnil v srpnu 1881 na travnatých dvorcích sportovního klubu Newport Casino v rhodeislandském Newportu. Soutěží mužské dvouhry a čtyřhry se mohli zúčastnit pouze hráči, kteří byli členy tenisových oddílů sdružených v Americkém tenisovém svazu, jenž nesl původně název „United States National Lawn Tennis Association“ (USNLTA). Singlovým vítězem se z 26 tenistů stal Američan Richard Sears, který vyhrál i dalších šest ročníků a vytvořil tak dosud platný rekord sedmi titulů v řadě. Od roku 1882 byl turnaj otevřen i pro zahraniční tenisty. V prvním desetiletí 20. století ovládl turnaj Američan William Larned, který získal sedm titulů ve dvouhře. V roce 1903 zvítězil první neamerický hráč. Angličan Hugh Doherty přehrál Larneda ve finále hladce 3–0 na sety.\n\nPremiérový ročník ženské dvouhry proběhl v sezóně 1887. Dějištěm soutěže se staly travnaté dvorce filadelfského Cricket Clubu. V první soutěži dvouhry zvítězila sedmnáctiletá Američanka Ellen Hansellová. Zahraniční šampiónku turnaj poznal v pátém ročníku 1891, v němž triumfovala britská tenistka Mabel Cahillová, která dokázala porazit obhájkyni titulu Ellen Rooseveltovou, a to v prvním vyzývacím finále žen hraném na tři vítězné sady. Následující rok titul obhájila po pětisetovém boji nad Američankou Elisabeth Mooreovou. Druhou britskou vítězkou se pak v sezóně 1904 stala May Suttonová, která opět přehrála Mooreovou hladce 6–1 a 6–2. Tehdy již třetím rokem probíhaly zápasy ženské dvouhry ve formátu na dvě vítězné sety.\n\nV roce 1915 se národní mistrovství přestěhovalo z Newportu do West Side Tennis Clubu, sídlícím v části newyorského Queensu – Forest Hills. Tím byla dovršena snaha skupiny tenistů v čele s Karlem H. Behrem, která usilovala o přesun do newyorského dějiště již od roku 1911. Tehdy ještě neuspěla, když proti přemístění hlasovalo 95 delegátů a pro se vyjádřilo pouze 60 z nich.\n\nNa počátku roku 1915 podepsala skupina přibližně 100 tenistů petici podporující přesun turnaje do New Yorku se zdůvodněním, že se v této oblasti nachází většina tenisových klubů a žije zde velká část hráčů i fanoušků, takže by přemístění napomohlo k rozvoji bílého sportu na americkém kontinentu. Tento názor ovšem odmítla druhá skupina hráčů, jež také zahrnovala osm vítězů národního mistrovství Spojených států. Spor o budoucí lokaci šampionátu byl zařazen na program každoroční schůze amerického tenisového svazu USNLTA. Dne 5. února 1915 došlo k hlasování delegátů, z nichž se pro změnu místa konání vyslovilo 128 a proti bylo 119 z nich. Výsledek znamenal přemístění turnaje do Forest Hills v New Yorku. V letech 1921–1923 se tři ročníky grandslamu odehrávaly ve filadelfském areálu Germantown Cricket Club. Do Forest Hills se událost vrátila opět roku 1924.\n\nMezi ženami si v letech 1909–1911 hattrick připsala americká hráčka Hazel Hotchkissová Wightmanová. Poslední čtvrtý triumf získala roku 1919.\n\nVůbec nejlepších výsledků v championships éře zaznamenala naturalizovaná Američanka pocházející z Norska Molla Malloryová, rozená Bjurstedtová, která zvítězila osmkrát. Její nadvláda započala v roce 1915 a na poslední vítězství dosáhla v roce 1926. Vytvořila tak rekordní počet osmi singlových titulů, který nebyl překonán. Kromě toho také dvakrát vyhrála ženskou a třikrát smíšenou čtyřhru. O jedno vítězství méně dokázala ve dvouhře získat Američanka Helen Willsová Moodyová. Na šest výher dosáhla v průběhu dvacátých let a poslední sedmou dovršila v roce 1931.\n\nCelkem sedm titulů získal ve dvacátých letech americký hráč Bill Tilden, jenž v boji o titul pětkrát pokořil krajana Billa Johnstona, druhého nejlepší světového tenistu dané éry, přezdívaného „Malý Bill“. Roku 1926 pak zahájil tříletou francouzskou nadvládu René Lacoste, druhý neamerický šampión, jenž v posledním utkání grandslamu zdolal krajana Jeana Borotru ve třech setech. Jednalo se o první ročník grandslamu, v němž se do finále neprobojoval žádný americký tenista. Po Lacostově úspěšné obhajobě si v sezóně 1928 připsal titul další zástupce „čtyř mušketýrů“ Henri Cochet, když v pětisetové bitvě udolal Američana Francise Huntera.\n\nVe 30. letech se v mužské dvouhře prosadil Brit Fred Perry, který si připsal tři vítězství. Dva tituly zaznamenal Američan Don Budge, jenž v sezóně 1938 završil jako první tenista historie čistý grandslam, když triumfoval na všech čtyřech událostech „velké čtyřky“ během jedné sezóny. Druhá světová válka na rozdíl od Australian Championships, French Championships a Wimbledonu nepřerušila průběh soutěží newyorského turnaje.\n\nV sezóně 1932 opanovala dvouhru Američanka Helen Jacobsová, která vyhrála i další tři ročníky. Další americkou čtyřnásobnou vítězku z druhé poloviny třicátých let Alici Marbleovou zastavila první jihoamerická šampiónka turnaje Anita Lizanaová pocházející z Chile, která dokázala ve finále 1937 porazit Polku Jadwigu Jędrzejowskou. Jednalo se vůbec o první finále, do něhož se neprobojovala ani jedna americká tenistka. Marbleová jako průkopnice moderního útočného tenisu vnesla do ženských soutěží amerického grandslamu tvrdé podání a efektivní hru na síti s kvalitními volejovou technikou. Tři trofeje si v průběhu druhé světové války připsala další Američanka Pauline Betzová. Čtvrtý titul pak získala v roce 1946.\n\nV poválečném období ovládl první dva ročníky 1946 a 1947 americký hráč Jack Kramer. V dalších dvou letech jej dvěma tituly napodobil krajan Pancho Gonzales. Oba tenisté praktikovali moderní útočný tenis a krátce po osobních úspěších přestoupili k profesionálům. Nástup australské dominance dvěma výhrami z let 1951 a 1952 předznamenal Frank Sedgman. Do počátku otevřené éry v roce 1968 pak na tomto grandslamu zvítězilo devět dalších australských hráčů, a to včetně Roy Emersona, Freda Stolla a Johna Newcomba. Rod Laver jako druhý tenista historie zkompletoval čistý grandslam, a to dokonce dvakrát v sezónách 1962 a 1969. Mezi lety 1951 až 1970 Australané triumfovali patnáctkrát, když v tomto období nezískali pouze pět titulů. Z toho jedenáctkrát se do finále probojovali vždy dva australští tenisté. Australská dominance se odrazila i v mužské čtyřhře.\nŽenskou dvouhru dokázaly v prvních letech poválečného období vyhrát třikrát za sebou Američanky Margaret Osborneová duPontová a po ní také Maureen Connollyová. Ve finále celkem čtyřikrát porazily krajanku Doris Hartovou. Ta si připsala dvě vítězství z ročníků 1954 a 1955. Poslední výhrou v roce 1953 Connollyová dosáhla jako první tenistka historie na zisk čistého grandslamu.\n\nPrvní afroamerickou vítězkou se roku 1957 stala Althea Gibsonová, jež praktikovala útočný tenis. Jako druhá Jihoameričanka ovládla poslední grandslam sezóny v roce 1959 Brazilka Maria Buenová. Během šedesátých let pak zaznamenala další tři turnajové výhry. V roce 1962 poprvé triumfovala australská tenistka Margaret Smithová, která po sňatku hrála pod novým příjmením Courtová. Australanka představuje jednu z největších postav historie tenisu, když si ve Forest Hills připsala pět titulů ve dvouhře (z toho 3 v otevřené éře), pět v ženské (z toho 4 v otevřené éře) a osm ve smíšené čtyřhře (z toho 3 v otevřené éře). V roce 1970 jako první tenistka otevřené éry dosáhla na čistý grandslam ve dvouhře.\n\nPo French Open a Wimbledonu se US Open stal historicky třetím otevřeným turnajem velké čtyřky. Australian Open umožnil přístup profesionálům až následující sezónu 1969. Od roku 1968 také došlo k ustálení dějiště všech pěti soutěží, včetně čtyřher, do jediného areálu v newyorském Forest Hills. Zde turnaj probíhal v letech 1921–1977. Dalším důsledkem otevření turnaje profesionálům bylo zvýšení herní kvality. V roce 1978 se místo konání přestěhovalo do blízko ležícího Národního tenisového centra Billie Jean Kingové ve Flushing Meadows newyorského Queensu.\n\nPremiérový ročník otevřené éry vyhrál afroamerický tenista Arthur Ashe, po němž byl později nazván hlavní dvorec areálu a největší tenisový kurt na světě Arthur Ashe Stadium. Nadvláda Australanů skončila v roce 1973, kdy druhý titul získal John Newcombe po pětisetové finálové výhře nad československým hráčem Janem Kodešem.\n\nV ročníku 1974 zaznamenal první vítězství mladý Američan Jimmy Connors, jenž deklasoval Rosewalla v nejjednoznačnějším finále tohoto grandslamu po setech 6–1, 6–0 a 6–1. Poté vyhrál další čtyři tituly, když dvakrát porazil Švéda Björna Borga a dvakrát zdolal Ivana Lendla. Zatímco Borg poslední grandslam nikdy nevyhrál poté, co všechna čtyři finálová utkání ztratil, československý tenista Lendl získal vletech 1985, 1986 a 1987 hattrick – tři tituly za sebou. Z dalších pěti finále však odešel poražen. V období 1982–1989 hrál osmkrát v řadě o titul newyorského grandslamu, což představuje rekordní počet v otevřené éře.\n\nV roce 1975 došlo k první změně povrchu – tráva byla na další tři ročníky nahrazena antukou. Změna se odrazila ve výsledcích, když grandslam vyhráli dva antukoví specialisté. V roce 1975 nejdříve zvítězil Španěl Manuel Orantes a roku 1977 také Argentinec Guillermo Vilas. Oba v boji o titul přehráli Connorse. Ten se stal šampiónem v roce 1976. Poté, co roku 1979 došlo ke druhé náhradě povrchu na tvrdý gumoasfalotvý potah, následující tři ročníky v ovládl americký bouřlivák John McEnroe. Čtvrtý titul pak přidal ještě v roce 1984. McEnroe se tak stal prvním hráčem otevřené éry a prvním od Tildenových triumfů ve dvacátých letech, jemuž se podařilo získat tři vítězství v řadě. Nejvšetranějšího tenistu tohoto období představoval Jimmy Connors, jenž jako jediný dokázal vyhrát na všech třech površích – trávě, antuce i tvrdém podkladu. Po jednom titulu si v osmdesátých letech připsali Mats Wilander (1988) a následující sezónu Němec Boris Becker (1989).\n\nV ženské dvouhře první ročník otevřené éry vyhrála Britka Virginia Wadeová. Další tři k celkovým pěti singlovým trofejím doplnila v otevřené éře Margaret Courtová. V období 1973–1976 se čtyřikrát v řadě do finále probojovala Australanka Evonne Goolagongová, které se však nikdy nepodařilo vyhrát. Na přelomu obou období zaznamenala čtyři vítězství Američanka Billie Jean Kingová. V sezóně 1975 zahájila nadvládu další americká tenistka Chris Evertová, která do roku 1978 získala čtyři tituly v řadě, což představuje novodobý rekord, kterého žádná jiná hráčka v otevřené éře nedosáhla. Následně přidala v letech 1980 a 1982 další dvě vítězství, když v obou finále zdolala československou hráčku Hanu Mandlíkovou a se šesti trofejemi se stala nejúspěšnější tenistkou dvouhry na US Open v otevřené éře. Představuje také jedinou tenistku, která získala singlový titul na dvou různých površích – antuce a tvrdém podkladu.\n\nV osmdesátých letech se prosadila Američanka českého původu Martina Navrátilová, která si v období 1983–1987 připsala čtyři výhry, když dvakrát v boji o titul přehrála Evertovou, jednou Češku Sukovou a jednou Němku Grafovou. V roce 1985 její vítěznou sérii přerušila Hana Mandlíková, když ji ve finále porazila poměrem setů 7–6, 1–6 a 7–6. Čechoameričanka Navrátilová odešla z rozhodujícího zápasu o stříbrný pohár čtyřikrát jako poražená finalistka. Dalších 12 trofejí z newyorského grandslamu si odnesla ze soutěží čtyřher (9x vyhrála ve čtyřhře a 3x v mixu). S celkovým počtem 16 trofejí je nejúspěšnější tenistkou US Open v otevřené éře. V roce 1988 svou druhou finálovou účast proměnila Steffi Grafová v triumf, když ve finále zůstala na její raketě argentinská tenistka Gabriela Sabatini. V sezóně 1988 Grafová zkompletovala jako druhá tenistka otevřené éry čistý grandslam ve dvouhře a dominovala také na letních olympijských hrách. Na newyorském grandslamu se poté ze singlového titulu radovala ještě pětkrát.\n\nV roce 1990 získal premiérové vítězství Američan Pete Sampras, když ve finále porazil krajana Andreho Agassiho. Poslední pátý titul vyhrál v roce 2002, když v posledním utkání grandslamu opět udolal Agassiho. Andre Agassi si připsal dva triumfy.\n\nNa přelomu třetího milénia dali vzpomenout na australskou nadvládu Patrick Rafter, jenž se stal šampiónem v letech 1997 a 1998, kdy ve finále přehrál australského krajana Marka Philippoussise, a také světová jednička Lleyton Hewitt. V roce 2001 získal po výhře nad Samprasem jediné vítězství. Pro Američana to byla jedna ze tří porážek v boji o stříbrný pohár. Prvním ruským vítězem dvouhry se v roce 2000 stal Marat Safin.\n\nJediný grandslamový titul kariéry ve dvouhře vyhrála roku 1990 Argentinka Gabriela Sabatini. Oplatila tím newyorskou porážku starou dva roky německé hráčce Grafové. Následovaly dvě vítězství jugoslávské tenistky Moniky Selešové. Steffi Grafová přidala v průběhu devadesátých let další tři tituly k celkovým pěti, když ve finále dvakrát zdolala Selešovou a v roce 1993 také Sukovou. V dalších třech případech odešla z boje o titul poražena. V roce 1994 skončila na raketě jediné španělské šampiónky v historii dvouhry newyorského grandslamu Arantxy Sánchezové Vicariové.\n\nPrvní titul pro Švýcarsko získala roku 1997 Martina Hingisová, kterou ve finále následujících dvou ročníků porazily Američanky Lindsay Davenportová a mladá nastupující nejlepší tenistka nadcházející dekády Serena Williamsová. V období 1999–2002 si po dvou výhrách rozdělily sestry Serena a Venus Williamsovy. Dominaci z přelomu nového tisíciletí zvýraznily tím, že v letech 2001 a 2002 na sebe narazily až ve finále. Mladší Serena Williamsová pak přidala třetí titul v roce 2008 po výhře nad Srbkou Jankovićovou a čtvrtý v sezóně 2012, když ve finále s běloruskou světovou jedničkou Azarenkovou prohrávala již 3–5 na gamy v třetí rozhodující sadě.\n\nV sezóně 2003 začal kralovat Švýcar Roger Federer, jenž si připsal pět titulů za sebou, nejvíce od dvacátých let předchozího století, kdy šestkrát vyhrál Bill Tilden. V pěti finále švýcarský tenista porazil pět různých tenistů – Hewitta, Agassiho, Roddicka, Djokoviće a Murrayho, než v šestém posledním zápase turnaje roku 2009 narazil na odhodlaného Argentince Juana Martína del Potra. Podlehl mu v pětisetové bitvě a přenechal místo pro další vítěze. V roce 2010 se z titulu radoval Španěl Rafael Nadal po finálové výhře nad Djokovićem, čímž jako sedmý hráč historie zkompletoval kariérní grandslam. Následující sezónu 2011 měl boj o titul stejné složení, ale s opačným výsledkem. První triumf slavila srbská světová jednička Novak Djoković. V roce 2012 pak premiérový grandslam kariéry získal Andy Murray, jenž se stal prvním mužským vítězem grandslamu z Velké Británie od roku 1936, kdy zvítězil Fred Perry.\n\nV roce 2003 triumfovala v belgickém boji o titul Justine Heninová. Poraženou finalistkou se stala její krajanka Kim Clijstersová, která následně vyhrála 22 singlových zápasů v řadě a ve třech ročnících 2005, 2009 a 2010, jichž se zúčastnila, vždy slavila titul. Historicky premiérovou ruskou šampiónkou se v roce 2004 stala Světlana Kuzněcovová, když v posledním utkání turnaje přehrála krajanku Dementěvovou. Druhou ruskou výhru zajistila v sezóně 2006 devatenáctiletá Maria Šarapovová. V roce 2011 titul získala první Australanka od roku 1973. Samantha Stosurová ve finále zdolala favorizovanou Serenu Williamsovou ve dvou sadách a připsala si premiérové grandslamové vítězství. Ženskou dvouhru v letech 2013 a 2014 opanovala Serena Williamsová, čímž dosáhla na šestý turnajový triumf a celkově 18. kariérní grandslam, kterým se vyrovnala Navrátilové a Evertové.\n\nJména vítězů soutěží dvouher jsou vyryta na poháry.\n\nVšichni vítězové získávají stejně veliké repliky pohárů. První tři tenisté a tenistky ve dvouhrách z předcházejícího letního okruhu US Open Series jsou oceněni finančním bonusem v závislosti na dosaženém kole grandslamu. Vítězové série si tak v případě titulu na US Open připisují prémii 1 milión dolarů.\n\nCelkový základní rozpočet US Open 2019 činil 57 238 700 dolarů, což představovalo meziroční nárůst o 7,4 %.\n\nVítězové mužské a ženské dvouhry si připsali částku 3 850 000 dolarů. Každý vyřazený ve druhém kole obdržel 100 tisíc dolarů, což se rovnalo celkové sumě odměn prvního otevřeného ročníku v roce 1968. Rozpočet kvalifikací se meziročně zvýšil téměř o 20 %, na částku 3,5 milionu dolarů.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\nPrvním československým tenistou, který se probojoval do finále mužské dvouhry, se v roce 1971 stal Jan Kodeš. V předchozí kariéře byl vnímán pouze jako antukový specialista. Z pozice nenasazeného hráče porazil na cestě do finále dva bývalé vítěze newyorského grandslamu – australskou turnajovou jedničku Johna Newcomba a v semifinále pak Američana Arthura Ashe. V boji o titul podlehl ve čtyřech setech druhému nasazenému americkému hráči Stanu Smithovi. O dvě sezóny později, roku 1973, již Smithe přehrál a opět prošel až do finále, v němž po pětisetové bitvě nestačil na Johna Newcomba. V osmdesátých letech vytvořil rekordní šňůru osmi singlových finále v řadě Ivan Lendl. Mezi roky 1985–1987 získal tři tituly za sebou, když ve vítězných zápasech postupně zdolal McEnroa, Mečíře a Wilandera.\n\nV ženské dvouhře získala jediný československý titul Hana Mandlíková poté, co v roce 1985 zdolala Navrátilovou. Mandlíková si o titul zahrála již v letech 1980 a 1982, kdy v obou případech nestačila na Američanku Chris Evertovou. Z finále také dvakrát odešla poražená Helena Suková. V roce 1986 ji přehrála Navrátilová a roku 1993 pak Steffi Grafová. Martina Navrátilová obdržela americké občanství v roce 1981. Na grandslamu vyhrála za dvacet devět let šestnáct titulů – čtyři singlové, devět deblových a tři z mixu, což je absolutní rekord otevřené éry. Roku 2016 odešla z finále poražena Karolína Plíšková po prohře s Angelique Kerberovou.\n\nPrvním československým vítězem soutěže mužské čtyřhry se v roce 1984 stal Tomáš Šmíd, který triumfoval ve dvojici s Australanem Johnem Fitzgeraldem. V roce 1997 získal titul Daniel Vacek, jenž nastoupil s Rusem Jevgenijem Kafelnikovem. Následující ročník 1998 vyhrál Cyril Suk s Australanem Sandonen Stollem. V roce 2006 získal deblový titul Martin Damm a roku 2009 pak Lukáš Dlouhý. Oba vytvořili vítěznou dvojici s Indem Leandrem Paesem.\n\nJako poražení finalisté se do historie zapsali v roce 1993 Karel Nováček, hrající s Martinem Dammem, roku 2002 Jiří Novák s Radkem Štěpánkem a v roce 2007 Lukáš Dlouhý s Pavlem Víznerem. V páru s Paesem si finále neúspěšně zahráli David Rikl (2004), Lukáš Dlouhý (2008) a Radek Štěpánek (2012). Štěpánek s Paesem se roku 2013 podruhé za sebou probojovali do finále, v němž získali titul.\n\nPremiérový československý titul v ženské čtyřhře získala v roce 1985 Helena Suková, která startovala s německou tenistkou Claudií Kohde-Kilschovou. Druhou výhru přidala roku 1993 se Španělkou Arantxou Sánchezovou Vicariovou. V následujícím ročníku 1994 zvítězila se stejnou španělskou hráčkou také Jana Novotná, která přidala další dva tituly. Na první z nich dosáhla v roce 1988 s Američankou Lindsay Davenportovou a druhý vybojovala roku 1998 se Švýcarkou Martinou Hingisovou. Z finále odešly jako poražené hráčky Hana Mandlíková (1986), startující s Turnbullovou a Jana Novotná, která hrála debla se Sukovou (1990), se Savčenkovou (1991, 1992) a se Sánchezovou Vicariovou (1996). V roce 2012 pak v boji o titul prohrála česká dvojice Andrea Hlaváčková a Lucie Hradecká, aby si v dalším ročníku 2013 tento pár odvezl titul. V sezóně 2016 trofej vybojovala Lucie Šafářová v páru s Američankou Mattekovou-Sandsovou a v dalším ročníku 2017 odešly jako poražené finalistky Lucie Hradecká s Kateřinou Siniakovou.\nV soutěži smíšené čtyřhry si o titul v roce 1935 zahrál Roderich Menzel s britskou spoluhráčkou Kay Stammersovou. V utkání podlehli americko-španělskému páru Sarah Palfrey Cookeová a Enrique Maier. První československý titul roku 1988 získala Jana Novotná, která startovala s Američanem Jimem Pughem. S australským tenistou Toddem Woodbridgem pak v roce 1994 odešla z finále poražena. V sezóně 1993 soutěž vyhrála také Helena Suková, když se jejím spoluhráčem stal Woodbridge. V předchozím ročníku 1992 se navíc do finále probojovala s Nizozemcem Tomem Nijssenem. V roce 1994 byl český tenis již počtvrté za sebou zastoupen ve finále mixu. Cyril Suk však s Američankou Gigi Fernándezovou na trofej nedosáhli. V letech 2006, 2010 a 2012 finále vždy prohrála Květa Peschkeová. Až roku 2013 se další českou šampiónkou stala Andrea Hlaváčková, která startovala po boku Mirného.\n\n\n"}
{"id": "176190", "url": "https://cs.wikipedia.org/wiki?curid=176190", "title": "Tichonovova věta", "text": "Tichonovova věta\n\nTichonovova věta je matematické tvrzení z oblasti topologie. Říká, že libovolný součin kompaktních topologických prostorů je také kompaktní. Platnost této věty je ekvivalentní axiomu výběru. Poprvé ji dokázal roku 1929 Andrej Nikolajevič Tichonov.\n\nZa předpokladu axiomu výběru:\n\"Nechť formula_1 jsou kompaktní topologické prostory, A libovolná množina. Pak součin formula_2 je kompaktní.\"\n\nK důkazu se využívá takzvané Alexandrovovo lemma, které říká následující:\n\nDále volme v součinu formula_2 subbázi formula_4 otevřená v formula_5, kde formula_6 jsou kanonické projekce. Nechť je dáno pokrytí formula_7 prostoru \"Y\" prvky \"S\". Dle Alexandrovova lemmatu stačí ukázat, že z formula_7 lze vybrat konečné podpokrytí.\n\nVolme formula_9 pro každé formula_10. Pak zřejmě alespoň jeden ze systémů formula_11 pokrývá formula_12, neboť jinak zvolíme-li pro každé formula_13 takové, že není v žádné množině z formula_11, neleží formula_15 v žádné množině z formula_7 (to plyne triviálně z formula_17), což je spor s tím, že formula_7 je pokrytí součinu. Tedy máme formula_19 takové, že formula_20 pokrývá formula_12. Pak z kompaktnosti formula_12 existují formula_23, že formula_24, pak \nformula_25 a zřejmě formula_26, tedy jsme nalezli konečné podpokrytí formula_7, což jsme potřebovali.\n\n\nV češtině:\nV angličtině:\nV němčině:\n"}
{"id": "176191", "url": "https://cs.wikipedia.org/wiki?curid=176191", "title": "Onon gol", "text": "Onon gol\n\nOnon gol ( , ) je řeka v Mongolsku (ajmagy Chentijský, Východní) a v Rusku (Zabajkalský kraj). Po spojení s řekou Ingodou vytváří Šilku, jednu ze zdrojnic Amuru. Je 1 032 km dlouhá (298 km v Mongolsku a 734 km v Rusku). Povodí má rozlohu 96 200 km².\n\nPramení v centrální části Chentejského pohoří. Teče po Chentijčikojské pahorkatině. Na tomto úseku jsou v korytě časté ostrovy. Na dolním toku protéká mezi Mogojtujským a Borščovočným hřbetem.\n\n\nNa řece leží centrum sumu Onon v Chentijském ajmagu v Mongolsku a města Mangut, Akša, Nižnij Casučej, Olovjannaja v Rusku.\n\nZdrojem vody jsou převážně sněhové srážky. Vodnost řeky stoupá na jaře, kdy se jednotlivé vzestupy hladiny násobí a nakonec dosahuje maxima v létě. Průměrný roční průtok ve vzdálenosti 12 km od ústí činí 191 m³/s, maximální 2 810 m³/s a minimální 1,22 m³/s. Zamrzá v listopadu a na mělčinách promrzá až do dna. Rozmrzá v dubnu až v květnu.\n\nVyužívá se na zavlažování a zásobování průmyslu vodou.\n"}
{"id": "176193", "url": "https://cs.wikipedia.org/wiki?curid=176193", "title": "Operace Harpoon", "text": "Operace Harpoon\n\nOperace Harpoon byla jednou z námořních operací druhé světové války ve Středozemním moři, při které došlo ke střetu mezi spojeneckými jednotkami a jednotkami Osy. Operace se uskutečnila mezi 6. a 16. červnem 1942 a jejím cílem bylo dopravit konvoj z Gibraltaru na Maltu. Souběžně probíhala operace Vigorous jejímž cílem bylo dopravit na Maltu konvoj z Alexandrie.\n\nPo neúspěšných konvojích na Maltu (viz druhá bitva u Syrty) bylo rozhodnuto dále tyto konvoje neprovádět a řešit zásobování jinak. Avšak po zprávách o kritické situaci obránců Malty rozhodl W. Churchill 22. dubna 1942 jinak. Byly naplánovány dvě paralelní operace Harpoon a Vigorous. Při operaci Harpoon měl být svaz H posílen loděmi z Domácího loďstva a Středomořské loďstvo mělo být při operaci \"Vigorous\" posíleno loděmi z Východního loďstva.\n\n5. června vyplul z Clyde konvoj, kterému velel viceadmirál Alban Curteis a který byl složen z těchto skupin:\n\n12. června konvoj proplul Gibraltarem a 13. června byl spatřen průzkumným letadlem a ponorkou.\n\n14. června ráno se konvoj dostal do doletu letadel ze Sardínie. V 10:30 začal první útok. Křižník \"Liverpool\" byl zasažen torpédem a poškození byla tak rozsáhlá, že ho musel torpédoborec HMS \"Antelope\" odtáhnout zpět do Gibraltaru. Krátce poté byla pumou potopena obchodní loď \"Tanimbar\".\n\nNavečer se konvoj dostal do dosahu německých letadel ze Sicílie. Jejich nálet byl odražen. Britové při tom ztratili sedm strojů a Němci jedenáct. Po setmění se krycí svaz od konvoje oddělil, protože Curteis nechtěl riskovat vjezd s těžkými loděmi do Sicilského průlivu.\n\nRáno napadl konvoj italský svaz, kterému velel viceadmirál Alberto da Zara. Byl složen z lehkých křižníků \"Raimondo Montecuccoli\", \"Eugenio di Savoia\" a torpédoborců \"Ascari\", \"Alfredo Oriani\", \"Lanzerotto Malocello\", \"Premuda\" a \"Ugolino Vivaldi\".\n\nV přestřelce byl na italské straně poškozen torpédoborec \"Ugolino Vivaldi\". Na britské straně byl lehce poškozen křižník \"Cairo\" a těžce poškozeny torpédoborce HMS \"Bedouin\" a HMS \"Patridge\". V 9:30 byl boj přerušen.\n\nMezitím německé střemhlavé bombardéry potopily obchodní loď \"Chant\" a poškodily tanker \"Kentucky\", který musela vzít do vleku minolovka \"Hebe\". K německým \"Stukám\" se přidaly i italské torpédové letouny Savoia-Marchetti SM.79 a jeden z nich zasáhl už poškozený torpédoborec \"Bedouin\", který se po zásahu torpédem potopil.\n\nPři dalším náletu byla poškozena obchodní loď \"Burdwan\". Hardy se rozhodl potopit obě poškozené lodě (\"Burdwan\" a \"Kentucky\") aby nezdržovaly zbytek konvoje. Večer dopluly zbylé dvě obchodní lodě se svým doprovodem na Maltu.\n\nNěmecké a italské letouny a rychlé čluny nakladly okolo Malty množství min na kterých se potopily polský eskortní torpédoborec ORP \"Kujawiak\" a pomocná minolovka \"Justified\". Torpédoborce HMS \"Badsworth\" a HMS \"Matchless\" byly poškozeny.\n\nZe šesti nákladních lodí se na Maltu podařilo dopravit jen dvě, na kterých bylo 18 000 tun nákladu. To spolu s neúspěchem operace Vigorous znamenalo, že bude muset být vypraven další konvoj (operace Pedestal).\n\nKřižník \"Liverpool\" se do konce války nepodařilo opravit.\n"}
{"id": "176195", "url": "https://cs.wikipedia.org/wiki?curid=176195", "title": "Erik Ahrnbom", "text": "Erik Ahrnbom\n\nErik Olof Markus Ahrnbom (*12. října 1967, Uppsala) je švédský scenárista, herec a dabér.\n\nErik Ahrnbom vystudoval scenáristiku, svůj talent uplatnil ve dvou muzikálech; prvním byl \"Poppis\" z roku 1993 a druhým \"Djungelboken\" z roku 1994.\n\nV dnešní době spolupracuje se švédskou televizí SVT, píše zejména scénáře pro úspěšné televizní série. Erik se také příležitostně věnuje také dabingu, bylo možné ho slyšet například ve švédské verzi filmu \"Happy Feet\" v roli Ramona.\n\n"}
{"id": "176196", "url": "https://cs.wikipedia.org/wiki?curid=176196", "title": "Antonio Carlos Jobim", "text": "Antonio Carlos Jobim\n\nAntônio Carlos Brasileiro de Almeida Jobim, nebo Tom Jobim (25. ledna 1927 Rio de Janeiro – 8. prosince 1994 New York), byl brazilský hudebník, spolu s João Gilbertem zakladatel bossa novy – kytarista, klavírista a zpěvák, který ovlivnil jazzmany mnoha generací.\n\nJeho původním cílem bylo stát se architektem, ale kolem dvacátého roku věku ho zlákala hudba. Začal hrát na klavír v nočních klubech a pracovat v nahrávacích studiích. Svou první nahrávku vytvořil roku 1954 jako leader kapely ,Tom and His Band“ (jeho doživotní přezdívka byla Tom, v Brazílii je proto známý spíše jako Tom Jobim) doprovázející zpěváka Billa Farra. Roku 1956 vytvořil společně s básníkem a diplomatem Viniciem de Moraesem hudbu k divadelní hře Orfeu de Conceição (některé zdroje uvádějí název Orfeo do Carnaval). Nejpopulárnější písní z této hry byla Se Todos Fossem Iguais A Você (později nahrána v angličtině jako Someone to Light Up My Life, takto ji nazpívali např. Sarah Vaughan či Frank Sinatra). Později byla hra zfilmována. Francouzský filmový producent Sacha Gordine však nechtěl použít hudbu z divadelní hry. Antonio Carlos Jobim a Vinicius de Moraes byli proto požádáni o vytvoření původní filmové hudby. De Moraes zrovna pobýval pracovně v Uruguayi, proto s Jobimem napsali pro film pouze tři písně (A Felicidade, Frevo a O Nosso Amor). Zbytek hudby napsal Luiz Bonfá a film Black Orpheus (natočený v brazilsko – italsko – francouzské koprodukci) posléze získal Oscara jako nejlepší cizojazyčný film roku 1959.\n\nSláva začala roku 1958. Tehdy ještě nepříliš známý zpěvák João Gilberto (nar. 1931) nahrál desku s několika Jobimovými písněmi. Tehdy vznikl fenomén nazvaný bossa nova (nová vlna, nová věc). Rozšíření bossa novy do světa propuklo roku 1962, kdy saxofonisté Stan Getz a Charlie Byrd slavili překvapivý úspěch se skladbou Desafinado. Producentem Getzovy verze byl Creed Taylor, který brzy nato začal s nahráváním nové desky (Joao Gilberto – zpěv, Stan Getz – tenorsaxofon, Antonio Carlos Jobim – klavír). Chtěl, aby část desky byla nazpívána v angličtině. Po zjištění, že Joao Gilberto nezná jediné anglické slovo, dali šanci jeho manželce Astrud (nar. 1940), která uměla trochu anglicky a trochu zpívala a shodou okolností se nacházela ve studiu. Takto vznikly nejslavnější nahrávky bossa novy, jako např. Garota de Ipanema/The Girl from Ipanema či Corcovado (Quiet Nights of Quiet Stars, na albu Getz/Gilberto oceněném třemi cenami Grammy. Skladba The Girl from Ipanema pak byla oceněna jako nejlepší nahrávka roku 1963. Úspěch všech výše jmenovaných byl korunován 9. října 1964 koncertem v newyorské Carnegie Hall (dalšími zúčastněnými byli Gary Burton na vibrafon, Gene Cherico na kontrabas a Joe Hunt na bicí), vydaném na desce jako Getz/Gilberto#2. Původní nahrávka Getz/Gilberto proslavila bossa novu nejprve v USA, posléze po celém světě.\n\nSkladby A. C. Jobima posléze nahrála a nazpívala plejáda slavných interpretů. Společně s Frankem Sinatrou nahráli album Francis Albert Sinatra & Antonio Carlos Jobim (1967), roku 1981 vydala Ella Fitzgerald desku Ella Abraça Jobim, roku 1996 bylo vydáno album k jeho poctě , na kterém jsou slyšet např. Oscar Peterson, Herbie Hancock nebo Chick Corea.\n\nJobim preferoval spíše nahrávání ve studiu před objížděním turné, v 60. a 70. letech proto nahrál jako klavírista, kytarista a zpěvák mnoho zajímavých alb u nahrávacích společností jako Verve, Warner Bros, Discovery, A&M, CTI, nebo MCA. V době, kdy se zvýšil zájem o rockovou hudbu více než kdykoli předtím, stáhl se poněkud do pozadí a vkládal svou tvůrčí energii do filmové hudby a komponování pro televizi. V roce 1985, kdy se svět začal zajímat o tzv. world music, Jobim se opět vydal na sérii koncertních turné s novou kapelou, sestávající z jeho přátel muzikantů a části jeho rodiny (druhá manželka Ana Lontra, syn Paulo a dcera Elizabeth). Tato vystoupení vyvrcholila roku 1993 koncertem v Brazílii a v dubnu 1994 návratem do Carnegie Hall.\n\nJeho hudební řeč vychází hlavně z jazzu, v padesátých letech jej silně ovlivnil West Coast jazz, hlavně Gerry Mulligan, Chet Baker nebo Barney Kessel. Na jeho práci s harmonií měl však také velký vliv Claude Debussy, rytmické cítění vychází z tradiční brazilské samby.\n\nAntonio Carlos Jobim zemřel náhle na selhání srdce 8. prosince 1994 v New Yorku jako jeden z nejlepších skladatelů populární hudby 20. století. Jeho vliv na jazzovou hudbu je znát dodnes. Jak bylo uvedeno na začátku, na téměř každém jazzovém koncertě uslyšíme bossa novu. Není mnoho jazzových muzikantů, kteří nehrají alespoň jednu z jeho skladeb a není mnoho posluchačů, kteří by alespoň jednu z jeho skladeb neznali.\n\n\n"}
{"id": "176200", "url": "https://cs.wikipedia.org/wiki?curid=176200", "title": "Železničná spoločnosť", "text": "Železničná spoločnosť\n\nFirma Železničná spoločnosť, a.s. se sídlem v Bratislavě byla největším slovenským provozovatelem drážní dopravy. Společnost používající zkratku ZSSK existovala v letech 2002 až 2004. Držitelem všech akcií společnosti byla Slovenská republika prostřednictvím Ministerstva dopravy, pôšt a telekomunikácií (MDPT).\n\nSpolečnost vznikla 1. ledna 2002 oddělením oddělením činností spojených s provozováním drážní dopravy od původně unitárních železnic Železnice Slovenskej republiky (ŽSR).\n\nK významným mezníkům v historii společnosti patří 2. únor 2003, od kdy firma zcela zastavila provoz osobních vlaků na 24 slovenských tratích a prakticky na všech ostatních došlo k omezení počtu spojů.\n\nKe zrušení společnosti bez likvidace došlo k 1. 1. 2005, kdy rozdělením zaniklé firmy vznikly dvě nové, na sobě nezávislé, společnosti, které převzaly aktivity spojené s provozováním osobní dopravy (Železničná spoločnosť Slovensko) a s provozováním nákladní dopravy (Železničná spoločnosť Cargo Slovakia).\n\n2. února 2003 společnost provedla výraznou redukci počtu provozovaných osobních vlaků na síti ŽSR. Zcela byl zastaven provoz pravidelných osobních vlaků na 24 tratích, na ostatních tratích pak byl významný počet vlaků zrušen. V průběhu ledna 2003 proběhly dvě stávky, které však nevedly ke zrušení rozhodnutí o zastavení provozu. Na některých tratích byl po několika týdnech provoz alespoň částečně obnoven.\n\nZSSK převzala od ŽSR prakticky kompletní park hnacích i tažených vozidel, vyjma některých vozidel určených pro údržbu a opravy tratí, které zůstaly s ohledem na předmět činnosti ŽSR v jejím majetku.\n\nSpolečnost tak provozovala motorová i elektrická hnací vozidla pro dopravu osobních i nákladních vlaků, stejně jako tažená vozidla pro přepravu osob i zboží.\n"}
