{"id": "204885", "url": "https://cs.wikipedia.org/wiki?curid=204885", "title": "Miroslav Miller", "text": "Miroslav Miller\n\nMiroslav Miller (* 19. srpna 1980, Beroun, Československo) je bývalý český fotbalový brankář, kariéru ukončil v červnu 2017 v klubu AC Sparta Praha. Je ženatý, mezi jeho oblíbené hráče patřil Andreas Köpke.\n\nPo skončení kariéry se stal trenérem brankářů.\n\nS fotbalem začínal v TJ Sokol Jinočany, v žákovském věku hrál za Sokol Rudná, odkud přes krátké působení v pražském divizním celku Admira Slavoj v zimě 2000/01 přestoupil do FK Mladá Boleslav.\n\nV Mladé Boleslavi začínal v brankářské dvojici s Martinem Slavíkem, další dva roky kryl záda Liboru Macháčkovi. V sezóně 2003/04 se už jako brankářská jednička podílel na postupu do první ligy. V červenci 2013 oslavil jubilejní 200. zápas v nejvyšší soutěži.\nS Mladou Boleslaví získal ligové stříbro v ročníku 2005/06 a bronz o rok později. Zažil i úspěšná tažení Mladé Boleslavi pohárovou Evropou v sezónách 2006/07 a 2007/08. Zachytal si mimo jiné v odvetě předkola Ligy mistrů UEFA proti Galatasaray Istanbul (1:1). Ve své kariéře nastoupil také k 11 zápasům v Poháru UEFA (Evropské lize) včetně slavného vítězství 4:2 nad francouzským velkoklubem Olympique Marseille v září 2006. Jednou vychytal čisté konto - v téže sezóně v základní skupině proti Paris Saint-Germain FC.\n\nV sezóně 2010/11 se podílel na zisku českého fotbalového poháru, když ve finále proti Sigmě Olomouc přispěl po remíze 1:1 v základní hrací době čtyřmi chycenými penaltami k vítězství 4:3 v dramatickém rozstřelu (po sedmé sérii).<br>\nO dva roky později se probojoval s Mladou Boleslaví znovu až do finále poháru proti Jablonci, zápas dospěl po remíze 2:2 znovu do rozstřelu, v němž sice Miller kryl hned první pokus, ale mladoboleslavští nakonec prohráli poměrem 4:5 po šesté sérii.\n\nV podzimní části sezóny 2014/15 se stal v Ml. Boleslavi náhradníkem Aleše Hrušky.\nV lednu 2015 se po zranění brankáře Sparty Davida Bičíka přesunul na půlroční hostování do Sparty Praha. V červenci 2015 do Sparty přestoupil a podepsal smlouvu na 2 roky. Poté, co se Bičík uzdravil, se stal brankářskou trojkou a šance dostával v českém poháru. Profesionální kariéru ukončil v červnu 2017. Za Spartu odchytal pouze jedno ligové utkání.\n\nPo ukončení profesionální hráčské kariéry v červnu 2017 se stal trenérem brankářů v Bohemians 1905.\n\n"}
{"id": "204886", "url": "https://cs.wikipedia.org/wiki?curid=204886", "title": "Polytropický děj", "text": "Polytropický děj\n\nPolytropický děj je termodynamický proces, který více odpovídá reálným dějům, než klasické jednoduché procesy jako např. děj izotermický nebo adiabatický. Lze jej definovat tak, že tepelná kapacita (uzavřené) soustavy je při něm konstantní. Při polytropickém ději se obecně mění všechny stavové veličiny (odtud název).\n\nPro polytropický děj v ideálním plynu platí rovnice\nkde formula_2 je tlak plynu, formula_3 je jeho objem a formula_4 (bezrozměrný) polytropický koeficient, který může nabývat všech reálných hodnot (včetně formula_5).\n\nV (pracovním) \"p-V\" diagramu je tento děj zobrazen polytropou, která je mocninnou funkcí.\n\n\n"}
{"id": "204890", "url": "https://cs.wikipedia.org/wiki?curid=204890", "title": "Adiabata", "text": "Adiabata\n\nAdiabata, nebo izoentropa (platí jen pro kvazistatické děje) je křivka popisující změny stavových veličin během adiabatického děje.\nVe stavovém diagramu pV (závislost tlaku na objemu plynu) má adiabata exponenciální průběh podle rovnice:\n\n\nVe stavovém diagramu TS (závislost teploty na změně entropie) má adiabata lineární průběh podle rovnice:\n\n\nEntropie se podél adiabaty nemění, odtud je odvozen i její alternativní název izoentropa (platí jen pro kvazistatické děje).\n"}
{"id": "204892", "url": "https://cs.wikipedia.org/wiki?curid=204892", "title": "Václav Matějka", "text": "Václav Matějka\n\nVáclav Matějka (* 4. července 1937, Katovice u Strakonic) je český scenárista a režisér a spisovatel.\n\n\n\n\n\n\n(Epizody Camel story, Zlatá klec, Bílá past)\n\n\n"}
{"id": "204899", "url": "https://cs.wikipedia.org/wiki?curid=204899", "title": "1913 v letectví", "text": "1913 v letectví\n\nTento článek obsahuje seznam událostí souvisejících s letectvím, které proběhly roku 1913.\n\n\n\n\n\n\n"}
{"id": "204902", "url": "https://cs.wikipedia.org/wiki?curid=204902", "title": "Áine", "text": "Áine\n\nÁine je irská keltská bohyně, kterou patrně Keltové po svém příchodu do Irska převzali od místních obyvatel. Zřejmě byla původně velkou mateřskou bohyní a/nebo bohyní slunce. Křesťanská tradice tuto bohyni degradovala na jednu z místních vílích královen. Přesto je uctívání Áine coby nositelky plodnosti a potravy doloženo až do 19. století, kdy se na její počest ještě stále konaly průvody s pochodněmi, které měly zajistit polím úrodu. Během Velkého irského hladomoru se říkalo, že Áine byla viděna na vrcholu kopce, kde nabízela jídlo hladovějícím. O oblíbenosti této bohyně svědčí, že dívčí jméno Áine patří v Irsku dodnes k často používaným.\n\nKolem roku 500 př.n.l. bylo Áine zasvěceno několik míst v provinciích Munster a Connacht a její uctívání bylo rozšířeno i na západě Skotska.\n\nNěkterá z míst, která dodnes nesou jméno této bohyně:\n\nÁinino jméno nesou i některé kamenné monumenty a studánky. Poblíž Dun Áine se nachází velký kámen, nazývaný \"Cathair Áine\", který k sobě podle pověstí přitahuje zdivočelé psy, kteří se pak vrhají do moře, kam je táhne Áinino volání. Kdo se na tento kámen posadí, ten prý může ztratit rozum, a pokud se na něj posadí dokonce třikrát, bude tato ztráta nezvratná. Pokud se ale ten, kdo se na kámen posadí, Áine zalíbí, nejen že neztratí rozum, ale dokonce od ní bude obdarován básnickým a hudebním nadáním.\n\nÁine jsou zasvěceny první pátek, sobota a neděle po Lugnasadu. V tyto dny se konaly průvody s pochodněmi na vrcholek jednoho z Áininých kopců, kde potom lidé tančili v kruhu kolem tamních mohyl v protisměru hodinových ručiček, a když potom sestoupili z kopce, rozprášili popel z pochodní na polích, aby byla lepší úroda.\n\nV tyto dny se také nesmělo provádět pouštění žilou, protože se věřilo, že Áine je spojená s „životní jiskrou“, která během dne putuje celým tělem, a kdyby bylo člověku na Áinin den puštěno žilou, jiskra by uletěla a člověk by zemřel.\n\nPříbuzenské vztahy\n\nIrská mytologie zná Áine jako příslušnici místního božského národa Tuatha Dé Danann a dceru nebo manželku Manannana mac Líra, boha moře, který je také považován za jednoho z Tuathů, i když je stejně jako Áine staršího původu. Její sestrou je Grían.\n\nÁinina přísaha\n\nÁine učinila \"geise\" (zvláštní přísahu), že nikdy nebude spát s mužem se šedivými vlasy. Když se pak zamilovala do mladého bojovníka Fionna, její žárlivá sestra ho nalákala do začarovaného jezera, ve kterém mu zešedly vlasy. Áine z toho byla nešťastná, ale svou přísahu dodržela a nevyspala se s ním.\n\nAilillova smrt\n\nÁine se měla zapříčinit o rozpoutání války, ve které zahynul král Ailill Olom i jeho sedm synů. Byla to její pomsta buď za to, že ji Ailill znásilnil, nebo za to, že zabil jejího bratra. Ve chvíli, kdy Ailill padl, se prý nad celým bojištěm rozezněl Áinin smích tak hlasitě, že přehlušil veškerou bitevní vřavu.\n\nLeannan Sidhe\n\nÁine se také dokázala zjevit smrtelníkům v podobě překrásné ženy, tzv. \"Leannan Sidhe\" (vílí milenky), aby je mohla svádět. Jejich intenzivní sexuální vztah ale obvykle končil smrtí Áinina vyvoleného.\n\nÁine je velmi oblíbena mezi současnými novopohany (příslušníky keltských směrů a některých čarodějnických kultů), a to nejen v Irsku. Např. skupina keltských pohanů z Colorada jménem Tuatha Áine uctívá jako jednu ze svých kmenových bohyň a jako Áinina posvátná místa chápe místní kopce, které se podobají těm, které byly zasvěceny Áine v Irsku.\nÁine je vyzdvihována zejména jako bohyně lásky a plodnosti (ekvivalent římské Venuše či řecké Afrodíté). Jako taková je vzývána jako patronka pohanských svatebních obřadů (tzv. \"handfasting\" - svazování rukou).\n\nBohyně Áine se objevila ve druhém díle série počítačových her Atlantis. Hráč zde má za úkol vyvolat ji na tento svět, aby zrušila kletbu, kterou seslala na tuahskou dívku Airmidu za to, že si ji básník vyvolil za svou múzu právě místo Áine.\n\n"}
{"id": "204908", "url": "https://cs.wikipedia.org/wiki?curid=204908", "title": "Louis Mountbatten", "text": "Louis Mountbatten\n\nLouis Francis Albert Victor Nicholas Mountbatten, 1. hrabě Mountbatten z Barmy (25. června 1900 – 27. srpna 1979) byl britský šlechtic, námořní velitel a politik.\n\nByl mladším synem prince Louise von Battenberg a princezny Viktorie Hesensko-Darmstadtské, sestry poslední ruské carevny Alexandry; jako takový byl pravnukem britské královny Viktorie, bratrancem králů Eduarda VIII. a Jiřího VI. Jednou jeho starší sestrou byla princezna Alice, matka Philippa, vévody z Edinburghu, manžela Alžběty II. Druhá starší sestra Luisa Mountbatten byla jako druhá manželka švédského krále Gustava VI. Adolfa švédskou královnou.\n\nDo roku 1917 nosil příjmení Battenberg – jako celá královská rodina byl německého původu. V roce 1917 se jeho rodiče pod tlakem protiněmeckých nálad za první světové války vzdali svých německých titulů a změnili rodové jméno z německého Battenberg na jeho anglickou podobu Mountbatten.\n\nMountbatten byl v červenci 1916 jmenován praporčíkem na  bitevním křižníku HMS Lion a po účasti v akci v srpnu 1916 byl přesunut na bitevní loď HMS Queen Elizabeth, na kterém strávil závěrečné fáze první světové války. V červnu 1917, kdy královská rodina přestala užívat svá německá jména a tituly a přijala britštější příjmení „Windsor“, se stal z prince Louise Battenberga Louisem Mountbattenem s přídomkem markýz z Milford Haven. Jeho druhý syn získal titul Lord Ludvík Mountbatten a byl spíš znám jako Lord Louis až do roku 1946, kdy vstoupil do Sněmovny lordů. V červenci 1918 uskutečnil krátkou desetidenní návštěvu západní fronty. V květnu 1940 velel britskému konvoji, který evakuoval spojenecké vojáky z Norska. V roce 1942 velel neuspěšnému vylodění u Dieppe. Od roku 1943 byl velitelem spojeneckých vojsk v jihovýchodní Asii. Od 12. února do 15. srpna 1947 byl posledním místokrálem Britské Indie.\n\nV roce 1979 se stal obětí atentátu, který na něj připravili členové Prozatímní irské republikánské armády. Bomba uložená na lordově jachtě zabila další tři osoby (mezi nimi i jeho vnuka) a další tři zranila (mezi nimi jeho dceru a zetě). Atentátník Thomas MacMahon byl odsouzen k doživotnímu vězení, ale v roce 1998 byl propuštěn.\n\nOženil se s nesmírně bohatou Edwinou Ashleyovou (1901–1960), vnučkou židovského finančníka Sira Ernesta Cassela, z otcovy strany pocházející z rodiny hrabat z Shaftesbury – jako dědictví po smrti svého děda (1921) dostala kolem 3 miliónů liber a jen její roční důchod z kapitálu činil 30 000 liber, zatímco Mountbatten pobíral ročně 310 liber důstojnického platu a dalších 300 liber důchodu z kapitálu.\n\nZ manželství se narodily dvě dcery:\n\nPatricie zdědila po otci titul hraběnka Mountbatten z Barmy, udělený králem Jiřím VI. speciálně jemu; od té doby se tento titul dědí po přeslici.\n\n\n"}
{"id": "204912", "url": "https://cs.wikipedia.org/wiki?curid=204912", "title": "Leannan Sidhe", "text": "Leannan Sidhe\n\nLeannan Sidhe (Leanain Sidhe, Lenanshee) je označení pro nadpřirozeného (vílího) milence nebo milenku, který se zjeví smrtelnému člověku a naváže s ním intenzívní sexuální vztah, který po nějaké době vede k tomu, že smrtelník vyčerpáním zemře (snad proto, aby mohl ve vztahu s vílou pokračovat v Jiném světě). Víra v Leannan Sidhe dodnes přetrvává v některých odlehlých koutech keltských zemí, např. na skotské vrchovině, kde nějakou dobu přebýval Bram Stoker, který se tímto fenoménem možná inspiroval při sepisování svého nejznámějšího románu Drákula.\n\nZa možný důkaz nočních návštěv nadpřirozené milenky byly u mladých mužů považovány noční poluce, tzv. „mokré sny“.\n\n"}
{"id": "204914", "url": "https://cs.wikipedia.org/wiki?curid=204914", "title": "Signus", "text": "Signus\n\nSignus: The Artefact Wars je česká tahová strategie od vývojářského týmu Valacirca z roku 1998. Nabízí 19 misí, kvalitní AI, vyznačuje se ve své době ucházející, přehlednou grafikou a značnou obtížností. Svojí koncepcí do určité míry připomíná sérii Battle Isle. Hráč ovládá skupinu jednotek, pouze s omezenými možnostmi reprodukce jednotek v některých misích z důvodu pevně daného počtu nákupních kreditů. Hra rovněž využívá tvaru terénu a terénních překážek. Od roku 2002 je zdrojový kód hry dostupný pod licenci GNU GPL.\n\nHra se odehrává na planetě Arconis 1000 let po jejím osídlení dávno po zániku Země. Původní osadníci byli nuceni ke svému přežití vyhubit původní mimozemskou civilizaci. Po této civilizaci na planetě zůstalo mnoho technologických artefaktů, které se později staly důvodem ozbrojeného střetu dvou největších společností na planetě; Toriconu a Konzorcia.\n\nVe hře je přes 45 jednotek jako průzkumná vozidla, tanky, letadla, lodě, dalekonosná děla a raketomety, konstrukční vozidla na stavbu mostů, transportní vozidla atd. Každá jednotka s počtem úspěšných zásahů získává zkušenosti a posléze postupuje na další úroveň. Vytrénované jednotky nepostupují do dalších misí. Všechny jednotky jsou omezeny určitým množstvím paliva a střeliva, které je nutno průběžně doplňovat ze zásobních vozidel. Tato vozidla jsou velmi zranitelná.\n\nVe hře je celkem 11 budov (výrobny, základny, sklady, radary a 5 obranných věží). Budovy nelze stavět ani vylepšovat, lze je jen opravovat.\n\nHra disponuje strohou, ale přehlednou izometrickou 2D grafikou a propracovanými video sekvencemi. Mimo množství ucházejících zvukových efektů je hra nadabována Michalem Pavlatou.\n\n"}
{"id": "204915", "url": "https://cs.wikipedia.org/wiki?curid=204915", "title": "Žloukovice", "text": "Žloukovice\n\nVesnice Žloukovice je částí obce Nižbor v okrese Beroun ve Středočeském kraji. Nachází se asi čtyři kilometry severozápadně od Nižboru proti směru proudu řeky Berounky, převážně na jejím pravém břehu. Jedná se o ves s nepravidelnou zástavbou. Má asi 230 obyvatel. Zachováno je několik roubených lidových staveb (čp. 3, 5, 16, 17) a zvonička z 18. století. Poštovní směrovací číslo je 267 05.\n\nPrvní zmínka o Žloukovicích pochází z roku 1357, ze zakládací listiny karlštejnské kapituly, které obec patřila až do roku 1382, kdy ji král Václav IV. natrvalo připojil k nižborskému panství. K němu patřily až do konce vrchnostenské éry v roce 1848. Tehdy čítaly 296 obyvatel žijících v 41 domech. Stála tu již i dnešní zvonička, pravděpodobně z poloviny 18. století.\n\nV historii nešlo o nijak významnou obec, vždy patřila mezi menší obce. V její historii najdeme i období, kdy měla i více než 300 obyvatel. Ke konci 19. a v první polovině 20. století měla obec dokonce vlastní jednotřídní školu. Po druhé světové válce však část obyvatel odešla osídlit pohraničí, obec zaznamenala značný úbytek obyvatel a tím také dětí. Proto musela být škola v roce 1949 zrušena. Od té doby docházejí žáci do školy v Nižboru.\n\nV osmdesátých letech dvacátého století také zanikla samostatnost obce, která byla nově připojena k Nižboru. Dnes ve vsi bydlí asi 200 trvale žijících obyvatel. Je však vyhledávaným rekreačním centrem, na jejím katastrálním území se nachází téměř 600 rekreačních objektů, tedy zdaleka nejvíce na celém berounsku. I přestože jsou Žloukovice malou obcí, mají svůj vlastní Sbor dobrovolných hasičů. Druhou a poslední fungující organizací v obci je Klub přátel Žloukovic. Dříve byla spolková činnost bohatší, Žloukovice měly pobočku Červeného kříže, SSM, Sokola a dalších organizací.\n\nVe vsi je železniční zastávka Žloukovice s možností spojení na Beroun nebo Rakovník. Vlaky jezdí zhruba v dvouhodinových intervalech. Ve Žloukovicích je železniční most, po němž trať, přicházející od Zbečna po pravém břehu, přechází na levý břeh. Železniční most je upraven i pro pěší provoz. Ve vsi je také autobusová zastávka (jedná se o konečnou zastávku městské dopravy). Autobusem městské dopravy se lze dostat do Berouna a Králova Dvora (přes Nižbor).\n\n"}
{"id": "204920", "url": "https://cs.wikipedia.org/wiki?curid=204920", "title": "Swansea", "text": "Swansea\n\nSwansea (: \"Abertawe\", „ústí Tawe“) je město a hrabství na pobřeží jižního Walesu na východě poloostrova Gower. Je druhým největším městem knížectví a do současné velikosti vyrostlo především v osmnáctém a devatenáctém století, během nichž se stalo centrem těžkého průmyslu. Stejný stupeň imigrace jako Cardiff a východní údolí jižního Walesu nicméně nezažilo.\n\nJméno \"Swansea\" pochází ze staronorského pojmenování „Sweyn's Ey'“ (\"ey\" bylo slovo vyjadřující ostrov) jež vzniklo v dobách vikinského plenění jihovelšského pobřeží. Proto se i dnes vyslovuje Swan's-y , nikoliv Swan-sea.\n\nNa severu hraničí s hrabstvím Carmarthenshire, na východě s hrabstvím Neath Port Talbot. Podle britského meteorologického úřadu je nejvlhčím městem ve Velké Británii.\n\nNa poloostrově Gower bylo nalezeno mnoho zbytků z doby kamenné, doby bronzové i doby železné. V samotném městě jsou však archeologické nálezy poměrně vzácné. Oblast kontrolovali jak Římané, tak později Vikingové podle jejichž pojmenování se město nazývá dodnes.\n\nOd roku 1550 se díky vývozu uhlí a vápence stává významným přístavem. Kvůli obchodnímu spojení s jihozápadní Anglií, přístavu a zásobám uhlí se v období průmyslové revoluce od roku 1720 stává též centrem zpracování mědi.\n\nOtevírány jsou i další uhelné doly a slévárny a během osmnáctého století pak i provozy zpracovávající arzen, zinek a cín k výrobě cínovaného plechu a keramiky. Město rychle roste a v polovině devatenáctého století je největším vývozcem uhlí na světě. Během dvacátého století však průmysl upadá a mizí.\n\nZe středověkého historického centra dnes již zbývají pouze zbytky, protože důležitost města jako průmyslového centra zapříčinila ničivé nálety během druhé světové války, jimiž bylo centrum téměř úplně srovnáno se zemí.\n\n27. června 1906 postihlo oblast zemětřesení o síle 5,2 stupně Richterovy škály. Šlo o největší zemětřesení, jež bylo ve Velké Británii ve dvacátém století zaznamenáno. Ačkoliv jsou větší strukturální škody způsobené podobnými zemětřeseními ve Spojeném království jen velmi vzácné, toto zemětřesení poškodilo mnoho budov města.\n\nSwansea bylo od začátku 18. století centrem těžby uhlí a zpracování kovů, především mědi. Svého vrcholu tento průmysl dosáhl v osmdesátých letech devatenáctého století, kdy bylo v oblasti zpracováváno 60% veškeré měděné rudy dovezené do Velké Británie. Od druhé světové války však byl tento průmysl v úpadku a Swansea se změnilo spíše na město s převažujícím sektorem služeb.\n\nDnešními nejdůležitějšími oblastmi ekonomiky jsou státní správa, vzdělání, zdravotnictví a ubytovací a finanční služby.\n\n\n"}
{"id": "204927", "url": "https://cs.wikipedia.org/wiki?curid=204927", "title": "1915 v letectví", "text": "1915 v letectví\n\nTento článek obsahuje seznam událostí souvisejících s letectvím, které proběhly roku 1915.\n\n\n\n\n"}
{"id": "204928", "url": "https://cs.wikipedia.org/wiki?curid=204928", "title": "Phil Kessel", "text": "Phil Kessel\n\nPhil Kessel (* 2. října 1987 v Madison, USA) je americký profesionální hokejista hrající v kanadsko-americké NHL za tým Arizona Coyotes.\n\nSvoji kariéru zahájil v univerzitním klubu \"Minnesota Golden Gophers\", hrajícím nižší americkou hokejovou soutěž Western Collegiate Hockey Association. V roce 2005 se zúčastnil juniorského šampionátu do 18 let pořádaném v České republice, kde se stal nejlepším střelcem mistrovství. Po skončení turnaje byl Phil vyhlášen nejlepším hráčem šampionátu. Od roku 2009 hrál v NHL za tým Toronto Maple Leafs. Na mezinárodní scéně se představil kromě juniorských mistrovství světa také na MS 2006, MS 2007 a MS 2008. Je držitelem stříbrné olympijské medaile ze ZOH 2010.\n\n"}
{"id": "204934", "url": "https://cs.wikipedia.org/wiki?curid=204934", "title": "1918 v letectví", "text": "1918 v letectví\n\nTento článek obsahuje seznam událostí souvisejících s letectvím, které proběhly roku 1918.\n\n\n\n\n\n\n\n"}
{"id": "204936", "url": "https://cs.wikipedia.org/wiki?curid=204936", "title": "Paul Stastny", "text": "Paul Stastny\n\nPaul Stastny (* 27. prosince 1985 Kanada) je americký profesionální hokejista slovenského původu, hrající v současné době v týmu Vegas Golden Knights. Je synem slovenského hokejisty a člena hokejové síně slávy Petera Šťastného, který hrál za předchůdce Colorada Quebec Nordiques. Jeho starší bratr Yan hrál v týmech Boston Bruins, Edmonton Oilers, St. Louis Blues, v ruské KHL a v současnosti hraje za tým HC Vítkovice Ridera. Jeho strýcové Anton a Marián Šťastní hráli v 80. letech v Québecu.\n\nNarodil se v Kanadě slovenským rodičům a on i bratr měli dvojí občanství (kanadské a americké), oba se rozhodli reprezentovat USA.\n\nSvou hokejovou kariéru začal s týmem \"River City Lancers\" v \"United States Hockey League\", v roce 2004 přestoupil do univerzitního týmu Denver Pioneers, kde zůstal po dvě sezony. Před ročníkem 2006/2007 podepsal smlouvu s klubem Colorado Avalanche. Během své premiérové sezony v NHL posbíral 78 bodů v 82 zápasech a byl nominován na Calder Memorial Trophy. O rok později byl nominován na All-Star Game západní konference, ale nemohl se zúčastnit, kvůli operaci slepého střeva, nahradil jej Corey Perry.\n\nNarodil se v Québecu Petrovi a Darině Šťastným, v době, kdy Peter Šťastný hrál za Nordiques. Paul Stastny strávil dětství částečně v Quebecu, a částečně v New Jersey (podle toho, kde zrovna hrál jeho otec). Stastny nastoupil na \"Millard North High School\" v Omaze a maturoval na \"Chaminade College Preparatory School\" v St. Louis, kde hrál otec a po skončení hráčské kariéry v týmu působil jako skaut pro Evropu a Stastny během studií hrál v týmu River City Lancers.\n\nSvou kariéru začal v univerzitním klubu univerzity v Denveru, hrajícím nižší americkou hokejovou soutěž Western Collegiate Hockey Association. V roce 2005 byl draftován jako celkově čtyřicátý čtvrtý klubem Colorado Avalanche. Za něj nastupuje pravidelně v NHL od sezóny 2006/2007 dosud. V nováčkovské sezóně dosáhl vynikajících individuálních výsledků, když zaznamenal 78 kanadských bodů. V této statistice byl mezi nováčky celkově druhý za Jevgenijem Malkinem, byl zařazen do NHL All-Rookie týmu nejlepších nováčků a také nominován na Calder Memorial Trophy, tu však získal Jevgenij Malkin. Jeho klub se však do bojů o Stanley Cup neprobojoval. V následujících letech jej brzdila zranění. Teprve v sezóně 2009/2010 odehrál téměř všechna utkání a vylepšil si osobní statistiky v počtu kanadských bodů (celkem 79). Jeho Colorado Avalanche se sice probojovalo do playoff, avšak vypadlo již v prvním kole se San Jose Sharks. 1. července 2014 se na volný přestup přesunul do týmu St. Louis Blues.\n\nZa národní tým Spojených států amerických hrál na mistrovství světa 2007 v Rusku a Olympijských hrách 2010 ve Vancouveru, kde s týmem získal stříbrnou medaili. Na MS v hokeji 2012 získal 9 kanadských bodů (3 góly a 6 asistencí) a stal se druhým nejúspěšnějším hráčem USA.\n"}
{"id": "204939", "url": "https://cs.wikipedia.org/wiki?curid=204939", "title": "1917 v letectví", "text": "1917 v letectví\n\nTento článek obsahuje seznam událostí souvisejících s letectvím, které proběhly roku 1917.\n\n\n\n\n\n\n\n\n\n\n\n\n\n\n\n"}
{"id": "204941", "url": "https://cs.wikipedia.org/wiki?curid=204941", "title": "Katedrála svatého Ducha", "text": "Katedrála svatého Ducha\n\nKatedrála svatého Ducha je hlavním kostelem Královéhradecké diecéze a tedy také sídelním kostelem jejího biskupa. Gotická cihlová bazilika se dvěma věžemi v jihozápadním rohu Velkého náměstí tvoří charakteristické panorama Hradce Králové již po více než sedm století. Vnější rozměry katedrály jsou: délka 56 m, šířka 25 m, výška lodi 48 m.\n\nNěkdy se uvádí, že kostel založila roku 1307 vdova po českém králi Václavu II. královna Eliška Rejčka, podle novějších výzkumů však zde stál už ve druhé polovině 13. století farní kostel, který roku 1339 vyhořel. V letech 1339–1342 byl postaven nynější presbytář a stavba lodi byla dokončena v 60. letech 14. století za královny Alžběty Pomořanské. Roku 1424 zde byl prý pohřben Jan Žižka z Trocnova. Při opravách po husitských válkách, které skončily roku 1463, byla vestavěna rozsáhlá kruchta. Požár v roce 1484 poškodil hlavně věže, které pak byly o patro zvýšeny a dostaly nové zvony. Nejstarší ze čtyř zvonů, Leopold (Dominik) je z roku 1485. Největší ze zvonů je Michael (Orel) z roku 1496, který váží 3847 kg. Z roku 1497 pochází i pastoforium na levé straně presbytáře. Kostel byl několikrát opravován, roku 1639 vyrabován a vypálen švédskými vojáky. Roku 1664 založením biskupství se kostel stal katedrálou a byl pak barokně upraven, další úpravy následovaly koncem 18. století. V letech 1864–1876 byl kostel radikálně regotizován Františkem Schmoranzem a věže roku 1901 L. Láblerem. V letech 1980–1990 dostal kostel měděnou krytinu a roku 1997 k jubileu sv. Vojtěcha jej navštívil papež Jan Pavel II.\n\nHistorie katedrály svatého Ducha je obestřena tajemstvím. Zakládající listina kostela se nedochovala, takže je zde prostor pro různé dohady a teorie. Historie katedrály se obvykle popisuje až od roku 1307, kdy měla výstavbu kostela zahájit česká královna Eliška Rejčka, manželka Václava II. a posléze Rudolfa Habsburského, po jehož smrti v roce 1307 obdržela svá věnná města včetně Hradce Králové, který si mezi lety 1308 a 1318 zvolila jako své sídelní město. V poslední době se však věnuje více pozornosti historii katedrály již od 10. století, kdy se na jejím místě děly historické skutečnosti, které pozdější stavbu výrazně ovlivnily.\n\nV 10. století se v areálu dnešního historického jádra města nacházelo slovanské hradiště, které bylo v následujícím století přebudováno na královský hrad. Pod tímto hradem bujel čilý středověký život a úspěšně se rozvíjela trhová osada, která se ještě před rokem 1225 změnila na plnohodnotné středověké město. Prvním farním kostelem tohoto města se podle tradičního výkladu stal kostel svatého Klimenta, který stál na místě dnešní barokní kaple svatého Klimenta, v bezprostředním sousedství katedrály. Stavebněhistorické a archeologické výzkumy zde však žádné doklady této stavby neprokázaly, navíc ztotožnění kaple s nejstarším kostelem vzniklo omylem renesančního kronikáře Václava Hájka z Libočan. První nepřímé zmínky o katedrále svatého Ducha pochází již z roku 1238, kdy se těsně u hradeb města usadil Řád německých rytířů. Ten se mezi lety 1238 a 1250 rozhodl vybudovat ve městě svůj vlastní farní kostel, který vyrostl na místě dnešní katedrály svatého Ducha. Jeho podoba však není známa a přirozeně se nedochovaly jeho stavební plány ani popis. Roku 1339 postihl město rozsáhlý požár, který zničil město do základů, a to včetně někdejšího farního kostela německých rytířů. Výstavba nového kostela se tak stala nezbytností. Nové průzkumy však ukazují, že dnešní kostel byl založen na samém počátku 14. století a před r. 1310 již stála severní boční loď.\n\nProjekt výstavby nového farního kostela počítal s vystavěním bazilikálního trojlodí se dvěma věžemi presbytáře, které by disponovaly vnějším opěrným systémem. Výstavba kostela však byla neplánovaně rozdělena do několika fází, rozdělených opětovnými požáry města, které poškodily i vznikající kostel.\n\nPrvní fáze výstavby probíhala mezi lety 1339 a 1342, kdy byl vybudován presbytář a v závěru první fáze zaklenut, aby již mohl sloužit církevním účelům. V této fázi byly postaveny také obě věže presbytáře, piscinium a sanktuárium.\n\nDruhá fáze výstavby je spjata s působením královny Elišky Pomořanské. Tato čtvrtá manželka Karla IV. se stala v pořadí druhou královnou, která významně ovlivnila historii kostela, ale také celého města. Roku 1363 jí byla připsána věnná města, mezi nimi i Hradec Králové. Ačkoliv se Eliška Pomořanská pozitivně podílela na rozvoji města a jeho architektury, jsou jí připisovány také značné dluhy, které městu během její vlády vznikly. Elišce se připisuje zahájení dostavby kostela, která byla dokončena v 60. letech téhož století.  \n\nCílem této fáze bylo dokončit stavbu trojlodí a připojit k presbytáři děkanskou sakristii. Ani tato podoba kostela se však nezachovala, protože roku 1407 byl kostel poškozen dalším městským požárem a vyžadoval rozsáhlé opravy. Vlivem husitských válek však došlo k protažení oprav na dlouhá desetiletí, takže byly dokončeny až v roce 1463. Daly kostelu nový pseudobazilikální vzhled bez vnějšího opěrného systému. Západní strana trojlodí byla obohacena o novou kruchtu, která sloužila hudebníkům a literátskému bratrstvu, které zajišťovalo během bohoslužby zpěv.\n\nDějiny města Hradce Králové i samotné katedrály výrazně ovlivněny husitské války. Zde lze hovořit o štěstí, že od roku 1420 patřil Hradec Králové k významným husitským centrům a tehdejší kněz Ambrož od svatého Ducha byl významnou vůdčí osobností tohoto hnutí. Díku tomu nebyla katedrála svatého Ducha poničena a vyrabována. O významu města a kostela hovoří také skutečnost, že zde roku 1424 proběhl pohřeb Jana Žižky, významného husitského vojevůdce. Dle pověsti byly jeho ostatky uloženy do jedné ze čtyř krypt, které se nacházejí pod katedrálou. Je tedy nesporné, že hradečtí stáli na počátku kultu Jana Žižky, který byl později rozvíjen zejména v Čáslavi, kam mělo být jeho tělo později převezeno.\n\nRoku 1484 město opět zasáhl rozsáhlý požár, který poničil celé město i kostel a vynutil si další opravy a rekonstrukce kostela. Požár zasáhl zejména obě věže, které shořely a zvony se roztavily. Oprava tak zahrnovala nové věže a instalaci nových kostelních zvonů, které se dochovaly až dodnes. Jsou dokladem vysoké úrovně tehdejšího hradeckého zvonařství, zejména zvonařské dílny Ondřeje Žáčka. Požár zcela zničil také sanktuárium. V tomto případě však lze hovořit o štěstí, protože hradečtí měšťané si pořídili nový pozdně gotický typ sanktuáře označovaný jako pastoforium. Toto pískovcové pastoforium údajně vzniklo roku 1497 v dílně slavného pražského kameníka a stavitele Matěje Rejska. Stojí při levé (severní) stěně presbytáře a patří ke klenotům katedrály svatého Ducha. Od konce 15. století lze tedy hovořit o současné podobě katedrály svatého Ducha, alespoň po exteriérové stránce.\n\nKostel byl několikrát opravován, roku 1639 byl během třicetileté války vyrabován a vypálen švédskými vojáky. Roku 1664 založením biskupství se kostel stal katedrálou a byl pak barokně upraven, další úpravy následovaly koncem 18. století. V letech 1864–1876 byl kostel radikálně regotizován F. Schmoranzem st. a věže roku 1901 L. Láblerem. V letech 1980–1990 dostal kostel měděnou krytinu.\n\nInteriér kostela procházel různými změnami, často na přání královen, jejichž byl Hradec Králové věnným městem. Asi nejvýznamněji se do interiéru promítl vliv druhé manželky Václava IV. Žofie Bavorské, která získala věnné město kolem roku 1400 po smrti Elišky Pomořanské. Ta věnovala svým městům náležitou péči a snažila se o jejich architektonický rozvoj, zejména prostřednictvím své stavební hutě, kterou vedli tehdejší pražští mistři. Katedrála svatého Ducha tak byla obohacena o celou řadu prvků, které se podobají pražským vzorům.\n\nKostel je vymalován bíle s barevně podtrženými žebry jednoduché křížové klenby. Žebra hranolovitého profilu s výžlabkem jsou svedena do svazků, které v prostoru hlavní lodi končí převážně na konzolách s maskaronem nebo floristickým motivem. Ve vrcholcích klenby jsou žebra spojena jednoduchým kruhovým svorníkem, ve kterém je tematická malba. Nad mezilodní lomenou arkádou jsou malovaná vyobrazení svatých patronů. Podkruchtí je zaklenuto obkročnou klenbou na středním poli, žebra se sbíhají do kruhového svorníku s písmenem „G“ (patrně monogram krále Jiřího z Poděbrad - \"Georgius\"). Právě toto zobrazení písmena G je využito na symbolech Královéhradeckého kraje.\n\nV presbyteriu čili kněžišti se odehrává hlavní část církevních obřadů. V katedrále svatého Ducha je zřetelně protaženo do délky a výrazně odděleno od zbytku kostela. Přípory v presbyteriu, na které nasedají žebra křížové klenby, jsou převážně dotaženy až k zemi. Kromě malovaných svorníků zdobí strop presbyteria malované erby diecézních biskupů, arcibiskupů a Svatého otce Jana Pavla II. v klenebních pláštích.\n\nKrálovská předsíň se nalézá mezi jižní věží a děkanskou sakristií. Přívlastek „královská“ dostala předsíň zejména pro vysokou uměleckou hodnotu a netypické zaklenutí, z něhož lze usuzovat, že se na ní podílel Michal Parléř, bratr slavnějšího Petra Parléře. Žebra předsíně jsou doplněna v Čechách neobvyklými kružbami. Spojnice žeber ve vrcholu klenby je hladká bez svorníku, usazení žeber ve stěně je opatřeno konzolami s florálními a zvířecími prvky.\n\nZařízení je většinou z 19. století, reliéfy na pískovcové kazatelně jsou raným dílem J. V. Myslbeka. Na oltáři v severní lodi je obraz sv. Antonína Poustevníka od Petra Brandla, na oltáři v jižní lodi je pozdně gotický mariánský triptych z roku 1494. Cínová křtitelnice z roku 1406 je nejstarší v Česku.\n\nPři pohledu na tuto dominantu Hradce Králové pozorovatele zaujme zejména kontrast červeného cihlového zdiva a bílého pískovce portálů, oken a říms chrámu. V době stavby se ve východočeských městech běžně užíval jako hlavní stavební materiál pískovec, který v okolí Hradce Králové chyběl. Stavitelé katedrály proto zvolili jako hlavní stavební materiál méně běžné cihly. Trojlodní bazilikální kostel má převýšenou hlavní loď a dlouhý východní chór, kterým katedrála směřuje do náměstí. V ose chóru je před kostelem umístěn kříž a po stranách symetricky dvě věže. K severní straně katedrály přiléhá barokní kapitulní sakristie, z jižní strany děkanská sakristie a Královská předsíň. Na vnějších stěnách kostela se nalézá několik renesančních náhrobků. Do exteriéru se propisují mohutné nosné pilíře členěné na tři části.\n\nKromě unikátní architektury přispívá k jedinečnosti katedrály svatého Ducha také to, že se dochovala jako jediný středověký kostel v celém městě i předměstí. Ostatní kostely byly zbořeny při stavbě vojenské pevnosti v 18. století, která si vyžádala rozsáhlé stavební úpravy a významně ovlivnila vzhled tehdejšího Hradce Králové.\n\n26. dubna roku 1997 navštívil věřící Královéhradecké diecéze tehdejší papež Jan Pavel II. Na památku jeho návštěvy byla na východní stěnu kostela připevněna pamětní deska a 3. dubna 2015 byly uloženy ostatky sv. Jana Pavla II. do niky kaple severní lodi.\n\nVe věžích katedrály jsou zavěšeny čtyři historické zvony, v severní věži Dominik (zvaný též Leopold) z roku 1485 a Orel (zvaný též Michal) z roku 1480, v jižní věži Žebrák (zvaný Václav) z roku 1509 (přelit v roce 1538) a Nový zvon (zvaný Klement) z roku 1510.\n\n\n\n"}
{"id": "204964", "url": "https://cs.wikipedia.org/wiki?curid=204964", "title": "Peter Šťastný", "text": "Peter Šťastný\n\nPeter Šťastný (* 18. září 1956 Bratislava) je jednou z nejvýznamnějších osobností slovenského hokeje. Reprezentoval Československo, Kanadu a Slovensko. Je vítězem Kanadského poháru a dvojnásobným mistrem světa. V osmdesátých letech 20. století byl druhým nejproduktivnějším hráčem NHL po Waynu Gretzkém. Do roku 2005 působil více než 4 roky jako generální manažer Slovenského svazu ledního hokeje. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy. Od roku 2004 je poslancem Evropského parlamentu.\n\nPeter Šťastný patří mezi nejvýznamnější postavy slovenského hokeje v historii. Svoji hokejovou kariéru začínal v roce 1974 v klubu HC Slovan Bratislava, kde spolu se starším bratrem Mariánem a mladším bratrem Antonem vytvořili obávanou útočnou trojici. Ve zlaté éře bratislavského hokeje se Slovanu pod vedením bratrů Šťastných podařilo v sezóně 1978/79 prolomit hegemonii českých klubů a získat titul mistra Československa. V následující sezóně získal Peter Zlatou hokejku - ocenění pro nejlepšího hokejistu Československa.\n\nV roce 1980 se Peter spolu s bratrem Antonem rozhodli odejít hrát hokej do NHL. O rok později je následoval i nejstarší z bratrů - Marián. Bratři Šťastní začali svou profesionální kariéru v dnes už neexistujícím klubu Quebec Nordiques. Odehráli v něm společně čtyři sezóny. Stali se tak druhým bratrským triem hrajícím v jednom klubu NHL po bratrech Bentleyových, kteří hráli za Chicago Blackhawks v čtyřicátých letech 20. století. Peter Šťastný odehrál za Quebec celkem 10 sezón. V sezóně 1989/90 přestoupil do New Jersey Devils a v sezóně 1993/94 zase do klubu St. Louis Blues, kde následující sezónu ukončil svoji profesionální hráčskou kariéru. Na klubové úrovni působil až do roku 2000 jako skaut klubu St. Louis Blues pro Evropu.\n\nBěhem své kariéry v NHL se Peter Šťastný stal druhým nejproduktivnějším hráčem osmdesátých let 20. století. Celkem v základní části NHL odehrál 977 zápasů a získal 1 239 bodů za 450 gólů a 789 přihrávek. K tomu ještě odehrál 93 zápasů v play off, kde získal 105 bodů za 33 gólů a 72 asistencí.\n\n\n\nPeter Šťastný je jediným hráčem, který na vrcholných mezinárodních soutěžích (mistrovství světa, olympijské hry, Kanadský pohár) reprezentoval postupně 3 země (přičemž v každé soutěži reprezentoval 2 země, byť na MS hrál za Slovensko pouze v B-skupině).\n\nNa reprezentační úrovni sehrál mezi roky 1976 a 1995 celkem 141 zápasů, v nichž vstřelil 72 gólů:\n\n\nSkupina A:\nSkupina B:\n\n\n\nPeter Šťastný je ženatý. Má slovenské i kanadské občanství. Žije v USA a na Slovensku. S manželkou Darinou mají čtyři děti, dva syny a dvě dcery. Oba jejich synové jsou profesionálními hokejisty, starší Yan je hráčem HC CSKA Moskva, mladší Paul působí v klubu Vegas Golden Knights Yan reprezentoval USA na Mistrovství světa v ledním hokeji 2005 ve Vídni, 2006 v Rize i 2011 v Bratislavě a Košicích a Paul na Mistrovství světa v ledním hokeji 2007 v Moskvě a na Mistrovství světa v ledním hokeji 2013 ve Stokholmu a Helsinkách\n\n\n"}
{"id": "204976", "url": "https://cs.wikipedia.org/wiki?curid=204976", "title": "Bianchi Anderloni", "text": "Bianchi Anderloni\n\nCarlo Felice Bianchi Anderloni (7. dubna 1916 – 7. srpna 2003), známý také jako CiCi, byl italský automobilový designér a podnikatel.\n\nVe třicátých letech 20. století začal pracovat ve firmě svého otce, Felice Bianchi Anderloniho († 1949), Carrozzeria Touring v Miláně. Po jeho smrti převzal vedení společnosti. Firmu proslavily zejména exkluzivní vozy série \"Touring Superleggera\" stavěné na podvozcích vozů Alfa Romeo, Lancia, Ferrari, Maserati a Aston Martin. V období od 30. do 60. let patřila mezi nejznámější italské karosářské firmy. Slavnými typy byly například:\n\nKoncem 60. let však pro nedostatek zakázek firma skončila. Poté Anderloni pracoval jako poradce v oblasti designu ve firmě Alfa Romeo.\n\nMnoho let byl předsedou poroty na \"Concorso d'Eleganza Villa d'Este\", známé evropské přehlídce klasických vozů kategorie Oldtimer. Na jeho počest je na této soutěži od roku 2004 udělována zvláštní cena nesoucí jeho jméno.\n\n"}
{"id": "204994", "url": "https://cs.wikipedia.org/wiki?curid=204994", "title": "Lee Stempniak", "text": "Lee Stempniak\n\nLee Stempniak je americký profesionální hráč ledního hokeje hrající NHL v současnosti za klub Boston Bruins. Reprezentoval USA na Mistrovství světa v ledním hokeji 2007, 2008 a 2009.\n\n"}
{"id": "204995", "url": "https://cs.wikipedia.org/wiki?curid=204995", "title": "Jerome Klapka Jerome", "text": "Jerome Klapka Jerome\n\nJerome Klapka Jerome (2. května 1859, Walsall, Staffordshire – 14. června 1927, Northampton) byl anglický spisovatel a redaktor, známý zejména pro své humoristické povídky a cestopisy (jeho německý životopisec Walter Gutkess uvádí 49 knižních titulů a divadelních her). Jeho nejznámějším dílem jsou \"Tři muži ve člunu\" a volné pokračování \"Tři muži na toulkách\".\n\nNarodil se jako čtvrté dítě do rodiny laického kazatele otci Jerome Clapp Jeromovi a matce Marguerite Jeromové, své prostřední, neanglicky znějící jméno Klapka dostal na počest rodinného přítele maďarského generála Györgya Klapky. Neměl lehké dětství, jak sám píše ve svém životopisu \"Čas mého života\" (\"My Life and Times\"). Vyrůstal v chudých poměrech společně se sestrami Paulinou a Blandinou a bratrem Miltonem, který brzy zemřel. Začátkem sedmdesátých let, když mu bylo patnáct, ztratil otce a z finančních důvodů byl donucen zanechat studií na střední škole a začít si vydělávat na živobytí sám. Uchytil se jako dělník u železniční společnosti London and North Western Railway, kde setrval čtyři roky, dále pak pracoval také jako učitel, balič a jako ochotnický herec pod uměleckým jménem Harold Crichton v kočovné herecké společnosti. Po třech letech společnost opustil a začal psát drobné eseje a krátké humoristické příběhy, bez většího úspěchu.\n\nJeho prvním větším dílem byla kniha \"Na jevišti a bez angažmá\" (\"On the Stage and Off\", 1885), ve které čerpal ze svých zkušeností z doby, kdy putoval s kočovnou divadelní společností po Anglii. Z knihy vyplývá, že v té době byl evidentně bez větších finančních prostředků. Na skutečný úspěch na literárním poli si musel počkat do svých třiceti, kdy začal časopis \"Home Chimes\" vydávat seriál příběhů o výpravě třech vodáků po řece Temži, který pak vyšel knižně pod názvem \"Tři muži ve člunu (o psu nemluvě)\". Po deseti letech pak vydal její volné pokračování \"Tři muži na toulkách\", kde popisoval cestování po Německu. Tyto dvě knihy patří bezesporu k tomu nejznámějšímu, co kdy napsal. V roce 1892 začal vydávat ilustrovaný měsíčník \"Lenivec\" (\"The Idler\") a od roku 1893 redigovat společenský časopis \"Dnes\" (anglicky \"Today\"). Oběma časopisům se zpočátku dařilo, roku 1897 musel ale vydávání obou periodik ukončit. Své zkušenosti z celého podniku zúročil v knize \"Tommy a spol\" (\"Tommy and CO\", 1904).\n\nPostupem času došlo v jeho tvorbě k jistému zvážnění a k posunu od komiky ke snaze čtenáře více kultivovat (například sbírka povídek \"Host z pokoje do dvora ve třetím poschodí\" nebo \"Láska Ulricha Nebendahla\"). Definitivní obrat ale nastává po vypuknutí první světové války. Přihlásil se do armády jako dobrovolník, pro svůj věk však nebyl přijat. Začal tedy jezdit jako řidič ambulance u francouzského Červeného kříže. Po návratu z první světové války přestal definitivně psát humoristické romány, zato však vydal dva romány sociální, a to \"Všechny cesty vedou na Kalvárii\" (\"All Roads Lead to Calvary\", 1920) a \"Anthony John\" (\"Anthony John\", 1922). Zemřel roku 1927 na následky krvácení do mozku, které bylo způsobeno těžkým úrazem při cestě z Devonu do Londýna.\n\n21. června 1888 si vzal za manželku Gregorinu Henriettu Stanleyovou. Stalo se tak pouze devět dní poté, co se rozvedla se svým prvním manželem. Do manželství si přivedla malou dcerku Elsii, jež v roce 1921 předčasně zemřela. Svatební cestu, která pak posloužila jako jeden z podkladů k \"Třem mužům ve člunu\", absolvovali novomanželé plavbou po řece Temži.\n\nV roce 1889 přinesl do redakce časopisu \"Home Chimes\" rukopis jakéhosi průvodce po horním toku Temže s titulkem \"The Story of the Thames\", který by připomínal historické události na jejích březích. Redaktorovi se rukopis zamlouval, nicméně přiměl jej (tehdy třicetiletého) aby podstatně zkrátil historické pasáže a namísto nich přidal veselé příhody třech veslařů, třech kamarádů George, Harrise, samotného Jeroma a jeho psa Montmorencyho. Tento nápad se mu zalíbil a pod novým titulem \"Tři muži ve člunu (o psu nemluvě)\" (\"Three Man in a Boat to Say Nothing of the Dog\") začal vycházet v časopisu seriál, který se pro svou obrovskou popularitu u čtenářů brzy dočkal i knižní edice. Sám autor byl takovým úspěchem překvapen a dle svých vlastních slov měl některá svá díla za mnohem lepší, ale proč se stali populární \"Tři muži ve člunu\", neví.\n\nPo zhruba deseti letech vydal volné pokračování s názvem \"Tři muži na toulkách\" (\"Three Man on the Bummel\"), kde popisoval cyklistický výlet třech přátel po Německu, přičemž zavítali i do Rakouska-Uherska a do Prahy. I v tomto vyprávění se řídil radou redaktora z \"Home Chimes\" a popsal hlavně veselé vyprávění z cesty, v závěru však vyjádřil svoji nelibost nad některými obyčeji v té době v Německu panujícími. Jako příklad uváděl bezmeznou poslušnost vůči nejrůznějším předpisům a nařízením, byť jakkoliv nesmyslným (lavičky vyhrazené pouze dospělým v městských parcích). Žádné jiné jeho dílo se nestalo takovým bestsellerem jako vyprávění o třech mužích a do značné míry tyto dvě knihy zastínily jeho ostatní tvorbu.\n\nPrvní překlad \"Třech mužů ve člunu\" do českého jazyka vytvořil tehdejší soudce a pozdější protektorátní prezident Emil Hácha, spolu se svým bratrem Theodorem.\n\n\n\n"}
{"id": "205002", "url": "https://cs.wikipedia.org/wiki?curid=205002", "title": "Panasonic AG-HVX200", "text": "Panasonic AG-HVX200\n\nPanasonic AG HVX200 je HD videokamera s pevným objektivem, která byla uvedena na trh v prosinci 2005 pro NTSC a dubnu 2006 pro PAL za cenu okolo 6000 dolarů. Díky kartám DVCPRO P2 umožňuje 4× vyšší bitrate než u formátu DV (až 100 Mbit/s) a natáčení ve vyšších fps. HVX200 je oblíbená u nezávislých filmařů.\n\nK zachycení obrazu tato 3CCD kamera používá tři půlmegapixelové, třetinu palce veliké CCD prvky s rozlišením 960×540 pixelů a progresívním skenováním. HD rozlišení je rozlišeno pomocí tzv. pixel shiftingu, kdy CCD prvek zachytávající zelenou část obrazu je fyzicky posunut o polovinu pixelu v obou osách, aby bylo dosaženo o polovinu většího rozlišení v obou rozměrech. Interně používá kamera rozlišení 1920×1080.\n\nObraz je zaznamenáván v 960×720 pro režim 720P a 1280×1080 pro režim 1080i v zemích používajících normu NTSC; v zemích, které používají normu PAL je zaznamenáván v rozlišení 1440×1080. Senzory umožňují proměnné snímání od 2 půlsnímků za sekundu až do 60 (u NTSC) nebo 50 (u PAL) a vždy snímají progresivně. Obrázek je čipem snímán vždy v 1920×1080 - pro záznam je downsamplován do odpovídajícího rozlišení dané formátem nebo televizní normou:\n"}
{"id": "205003", "url": "https://cs.wikipedia.org/wiki?curid=205003", "title": "Argentinské peso", "text": "Argentinské peso\n\nArgentinské peso (plným názvem \"Peso Convertible\") je zákonným platidlem jihoamerického státu Argentina. Název „peso“ má argentinská měna společný s měnami několika dalších států, které bývaly španělskými koloniemi. Značka pro peso je $, ale pro rozlišení od jiných měn se před tento znak dávají písmena Arg (Arg$). ISO 4217 kód argentinské měny je ARS. Jedna setina pesa se nazývá „centavo“. \n\nV koloniálním období se na území dnešní Argentiny používaly španělské monetární jednotky - escuda, pesa, realy. Současné peso je už šestým platidlem, které už Argentina používá jako nezávislý stát.\n\n"}
{"id": "205004", "url": "https://cs.wikipedia.org/wiki?curid=205004", "title": "1916 v letectví", "text": "1916 v letectví\n\nTento článek obsahuje seznam událostí souvisejících s letectvím, které proběhly roku 1916.\n\n\n\n\n\n\n\n\n\n\n\n\n\n"}
{"id": "205007", "url": "https://cs.wikipedia.org/wiki?curid=205007", "title": "Petr z Montaigu", "text": "Petr z Montaigu\n\nPetr z Montaigu († 1230 nebo 1231) byl v letech 1219 až 1230/1231 velmistrem řádu templářů.\n\nPocházel z Francie z oblasti Clermont v kraji Auvergne. Celá jeho rodina byla úzce spjata s křížovými výpravami. Jeho bratr Garin byl od roku 1207 velmistrem řádu johanitů a bratr Eustorge byl biskupem v kyperské Nikósii.\n\nOn sám zastával v řádu v letech 1206 až 1212 funkci mistra v Provenci a Španělsku a později i pro celý Západ. V tomto postavení se v roce 1212 zúčastnil důležitého momentu reconquisty na iberském poloostrově, bitvy u Las Navas de Tolosa.\n\nDo Palestiny se dostal nejspíše s německou flotilou roku 1218 a po smrti Viléma z Chartres se stal velmistrem řádu. Následujícího roku se připojil k páté křížové výpravě proti egyptskému sultánovi al-Kámilovi. Po dobytí města Damietty však výpravu opustil. Jednak proto, že byl přesvědčen o tom, že k dalšímu postupu již vojsko nemá dost sil, a jednak kvůli hrozbě, kterou představovaly pro državy templářů v severní Sýrii útoky damašského sultána al-Mu'azzama.\n\nZemřel nejspíše roku 1231.\n\n"}
{"id": "205010", "url": "https://cs.wikipedia.org/wiki?curid=205010", "title": "Zdeno Chára", "text": "Zdeno Chára\n\nZdeno Chára (* 18. března 1977 Trenčín) je slovenský hokejový obránce, kapitán týmu Boston Bruins v NHL, vítěz Norris Trophy za sezonu 2008–09 a nejvyšší hráč v historii NHL.\n\nPočátky jeho dráhy jsou nesmazatelně spojeny s jeho otcem, bývalým zápasníkem a reprezentantem Československa Zdeňkem Chárou.\nNaučil jej gymnastické obratnosti, zápasení, ale celou dobu mu vštěpoval, že má být hráč a ne rváč.\n\nCháru draftoval v roce 1996 na 56. místě tým New York Islanders, hrající nejvyšší hokejovou soutěž, NHL. Po čtyřech letech strávených v organizaci Islanders byl vyměněn do Ottawa Senators společně s Billem Muckaltem a výběrem v prvním kole draftu (vybraným hráčem je Jason Spezza) za Alexeje Jašina.\n\nV týmu Senators se stal jedním z elitních zadáku ligy. V roce 2003 se poprvé dostal na Utkání hvězd, kde v soutěži dovedností skončil druhý v soutěži o nejtvrdší střelu za legendárním bekem Alem MacInnisem.\n\nV sezoně 2003–04 skončil třetí v NHL v bodování plus/minus za Martinem St. Louisem a Markem Malíkem. Tak byl poprvé nominován na Norris Trophy. Ocenění ale získal Scott Niedermayer, se kterým byl v prvním výběru hvězd ligy.\n\nVe stávkové sezoně 2004–05 hrál za švédský tým Färjestads BK. V průběhu sezony se nedokázal dohodnout se Senators na novém kontraktu a na konci sezony 2005–06 se stal volným hráčem bez omezení.\n\n1. července 2006 podepsal pětiletou smlouvu s Boston Bruins zajišťující mu 37 a půl milionu dolarů. V Bostonu se stal kapitánem po dosavadním Joeu Thorntonovi. Je tak teprve třetím slovenským kapitánem v NHL po Peteru Šťastném a Stanu Mikitovi. Chára se účastnil Utkání hvězd 2007, kde mimo vstřelení dvou gólů za tým Východní konference vyhrál soutěž o nejtvrdší střelu. Jeho střela dosáhla rychlosti 100,4 mil v hodině.\n\nV roce 2008 byl opět nominován na Utkání hvězd, kde znovu vyhrál soutěž o nejtvrdší střelu. Tentokrát dosáhl puk rychlosti 166 kilometrů v hodině (103.1 mil v hodině). Na začátku března téhož roku si Chára v zápase s Washington Capitals poranil rameno, chyběl ale jen pět zápasů a operaci odložil na přestávku mezi sezonami. Bruins se dostali do play-off, ale prohráli s Montreal Canadiens. Chára byl podruhé nominován na Norris Trophy, opět neúspěšně.\n\nV roce 2009 nechyběl ve svém čtvrtém Utkání hvězd, kde vytvořil nový rekord pro nejtvrdší střelu historie. Svou rychlostí 169,7 kilometrů v hodině (105,4 mil v hodině) překonal šestnáct let starý rekord Ala Iafrata. V téže sezoně vyhrál svou první Norris Trophy když porazil Mika Greena z Washington Capitals a Nicklase Lidströma z Detroit Red Wings.\n\nV roce 2012 překonal svůj světový rekord (169,7 km/h) a posunul hranici na 175 kilometrů v hodině (108,8 mil v hodině).\n\nNa Zahajovacím ceremoniálu Zimních olympijských her 2014 v Soči se stal vlajkonošem slovenské výpravy.\n\n\n14. července 2007 si v kostele v Nemšové vzal svou dlouholetou přítelkyni Tatianu Biskupicovou. 27. dubna 2009 se jim narodilo jejich první dítě, dcera Elliz Victoria. Jeho otec Zdeněk je čtyřnásobným mistrem Československa v řecko-římském zápase a bývalý reprezentační trenér Slovenska.\n\nStal se také jedním z ambasadorů charitativní organizace Right to Play (\"Právo hrát\"). V červenci 2008 strávil dva týdny v Mosambiku a s obráncem Calgary Flames Robynem Regehrem vystoupal na horu Kilimandžáro.\n\nDomluví se šesti jazyky: slovensky, česky, švédsky, rusky, německy a anglicky.\n\nStatistiky reprezentace na Mistrovstvích světa a Olympijských hrách:\n\n"}
{"id": "205011", "url": "https://cs.wikipedia.org/wiki?curid=205011", "title": "Horní Lažany", "text": "Horní Lažany\n\nNázev Horní Lažany má více sídel:\n"}
{"id": "205013", "url": "https://cs.wikipedia.org/wiki?curid=205013", "title": "Luby (rozcestník)", "text": "Luby (rozcestník)\n\nLuby mohou být:\n\n\n\n"}
{"id": "205015", "url": "https://cs.wikipedia.org/wiki?curid=205015", "title": "Sebastião Salgado", "text": "Sebastião Salgado\n\nSebastião Salgado (* 8. února 1944 Minas Gerais) je brazilský dokumentární fotograf, který pokračuje v tradici černobílé humanistické fotografie.\n\nSebastião Salgado se narodil 8. února 1944 v Minas Gerais v Brazílii. Vystudoval ekonomii v Sao Paulu a v roce 1969 emigroval do Paříže. V roce 1973 pak začal pracovat jako fotograf. Postupně pracoval pro agentury \"Sygma\" a \"Gamma\" a byl členem sdružení Magnum Photos. Od počátku se věnoval velkým fotografickým projektům – dokumentoval život domorodců v Latinské Americe, Afričanů postižených hladomorem anebo celosvětovou migraci. Za svoji činnost získal více než 50 mezinárodních ocenění. V roce 1994 založil vlastní agenturu \"Amazonas Images\". Salgado se věnuje převážně vlastním dlouhodobým sociálním projektům. Jeho zatím šest vydaných autorských publikací patří k vrcholům humanistického dokumentu. Sebastiao Salgado je ženatý a má dva syny. V květnu 2005 zahájil na pražském Hlavním nádraží svou výstavu cyklu \"Workers\" v galerii Leica ve vlaku. Výstava byla putovní a cestovala po několika velkých městech po České republice. \n\nSebastião Salgado je jeden z nejznámějších brazilských i světových fotografů. Brazílie je zemí, kde se na ulici střílí po dětech, kde musí statisíce bezzemků nezákonně obsazovat půdu a kde desítky aktivistů jejich hnutí mizí beze stopy – jako oběti bojůvek najatých těmi mocnými a bohatými. Když Salgadovi bylo pět let, jeho rodina se odstěhovala na maloměsto, pak žil v São Paulu, v jednom z nejlidnatějších měst na světě. Z politických důvodů byl nucen svou rodnou zemi opustit. Nyní žije ve Francii.\n\nSalgado zachycuje na svých snímcích realitu jakou je utrpení a fakt, že lidský život v takových oblastech světa, jako je Rwanda, \nBrazílie, Nigérie či Bosna, naprosto ztrácí hodnotu. Obzvláště působivé jsou jeho perspektivní snímky, na kterých má anonymní lidský dav na velké ploše černobílé fotografie skutečnou hloubku. Snímky Salgado komponuje podobně jako jsou plátna starých mistrů. Kompozice a hlavní postava, to ústřední, co se v ten moment stalo: to dokáže fotografie zachytit.\n\nBrazilský fotograf potkával na svých cestách mnoho dětí. \"„Vždycky se kolem mě rozestoupily, až když jsem si je dal pěkně do řady a vyfotil je, daly mi pokoj,“\" \"„Mají toho už tolik za sebou, že mají ve výrazu zkušenost dospělých, moudrých a smířených,“\" říká o svých dětských duších fotograf. Tak vznikla celá série portrétů dětí, jejichž tváře jsou pravdivé. Tvary mříží, za kterými jsou uvězněny děti v ghettu Hočkinova města, mají ostré obrysy – a vystrašené tváře, které vykukují zpoza nich, ostře kontrastují v černobílé fotografii. Mrtvá těla a zbytky tlejících mrtvol nepůsobí na černobílé fotografii tak naturalisticky. O to víc jsou ovšem působivé.\n\nSebastião Salgado není klasickým fotoreportérem, ale spíše lidským fotografem s cítěním a schopností soucítit s trpícími. Je také umělcem, který se staví na stranu utlačovaných a ponižovaných. \"„Přijel jsem do Brazílie, abych fotografoval odbojné Rolníky – jsou pro mě totiž jedním z posledních hnutí odporu v tomto světě,“\" uvedl ke svým snímkům brazilského hnutí bezzemků \"Movimiento Sem Terra\".\n\n\n\n\n\n\n\n \n"}
{"id": "205016", "url": "https://cs.wikipedia.org/wiki?curid=205016", "title": "Joseph J. Allaire", "text": "Joseph J. Allaire\n\nV roce 1995 Joseph J. (JJ) Allaire spoluzakládal Allaire Corporation se svým bratrem Jeremy Allaire, vyvíjejí webové vývojářské nástroje ColdFusion. V březnu 2001 Allaire prodali Macromedia, kde byl ColdFusion integrován do Macromedia MX produktové linie. Macromedia následně získal Adobe Systems, kteří pokračují ve vývoji a prodeji ColdFusion.\n\nPo prodání své společnosti byl JJ frustrován cenou vývoje s použitím Google. Aby vyřešil tento problém, v roce 2004 založil Onfolio společně s Adamem Berreyem z bývalého Allaire a VP marketingu v Macromedia.\n\n8. března 2006 bylo Onfolio získáno Microsoftem a mnoho jejich myšlenek a nápadů začlenil pak Microsoft do svého Windows Live Toolbar.\n\n13. srpna 2006 Microsoft uvolnil beta verzi svého nového grafického klienta na blogování, který se jmenuje Windows Live Writer, jenž byl vytvořen JJ Allairovým týmem v Microsoftu.\n\nV roce 2009 zakládá Allaire RStudio, společnost která vyvíjí nástroje pro statistické analýzy v programovacím jazyce R. Vlajková loď společnosti je program s názvem RStudio, který byl v roce 2015 oceněn cenou udělovanou magazínem InfoWorld - InfoWorld Technology of the Year Award.\n\nJJ Allaire má titul bakaláře z Macalester College (St. Paul) z roku 1991.\n\n"}
{"id": "205019", "url": "https://cs.wikipedia.org/wiki?curid=205019", "title": "Pyrometrie", "text": "Pyrometrie\n\nPyrometrie je bezkontaktní měření teploty daného předměty pomocí měření jeho vlastních emisí a emisivity. Tak se dá pomocí Stefan-Boltzmannova zákona určit povrchová teplota horkého tělesa, zatímco se měří jím vyzařované záření. Přístroj, který měří teplotu na základě pyrometrie se nazývá pyrometr, také optický pyrometr, pyranometr nebo pyrheliometr.\n\nEmisivita je schopnost předmětu vysílat elektromagnetické záření. Hodnota emisivity se přitom pohybuje v rozsahu od 0 do 1, přičemž hodnoty 1 dosahuje absolutně černé těleso, které veškerou energii vyzáří, zatímco těleso, které nevyzařuje žádnou energii, dosahuje emisivity 0.\n\nNejvyspělejší pyrometry měří jak emisi, tak i emisivitu objektu, zatímco jiné pyrometry požadují po uživateli zadání emisivity jako vstupní hodnoty (číselníková nebo digitální komunikace).\n\nPyrometry jsou využívány k různorodým účelům, od monitorování teploty lidského těla až po měření teplot v průmyslových provozech při tavbě kovů a výrobě polovodičů, či měření teploty povrchu Slunce.\n\n"}
{"id": "205021", "url": "https://cs.wikipedia.org/wiki?curid=205021", "title": "Švédská hokejová reprezentace", "text": "Švédská hokejová reprezentace\n\nŠvédská hokejová reprezentace (nebo také Reprezentace tří korunek) patří mezi národní reprezentační mužstva v ledním hokeji, které hrají v elitní A skupině Mistrovství světa v ledním hokeji a patří mezi nejlepší reprezentační týmy světa.\n\n"}
{"id": "205023", "url": "https://cs.wikipedia.org/wiki?curid=205023", "title": "Cena Aniara", "text": "Cena Aniara\n\nCena Aniara (švédsky \"Aniara-priset\") je literární cena, kterou na návrh Bengta Holmströma založil roku 1974 Svaz švédských knihoven (\"Svensk Biblioteksförening\"). Uděluje se každoročně švédským spisovatelům beletrie pro dospělé. Kandidáty vybírá komise volená na dva kalendářní roky.\n\n\n"}
{"id": "205024", "url": "https://cs.wikipedia.org/wiki?curid=205024", "title": "Literární cena ABF", "text": "Literární cena ABF\n\nLiterární cena ABF (švédsky \"ABF:s litteraturpris\") byla založena roku 1949 Vzdělávací společností pracujících (\"Arbetarnas Bildningsförbund\") a udílí se každoročně spisovatelům, kteří \"„chtějí pomocí slov zviditelnit neviditelné a připomenout nám to, co bylo zapomenuto.“\" Finanční odměna činí 20 000 švédských korun.\n\n"}
{"id": "205025", "url": "https://cs.wikipedia.org/wiki?curid=205025", "title": "Literární cena Svenska Dagbladet", "text": "Literární cena Svenska Dagbladet\n\nLiterární cena Svenska Dagbladet (švédsky \"Svenska Dagbladets litteraturpris\") je literární cena každoročně udílená deníkem Svenska Dagbladet a honorovaná 25 000 švédskými korunami. Cena byla poprvé udělena v roce 1944 při příležitosti tehdejších oslav šedesátiletého jubilea založení novin.\n\n"}
{"id": "205026", "url": "https://cs.wikipedia.org/wiki?curid=205026", "title": "Velká cena Devíti", "text": "Velká cena Devíti\n\nVelká cena Devíti (švédsky \"De Nios Stora Pris\") je literární cena, kterou udílí Spolek Devíti (\"Samfundet De Nio\"). Cena byla v roce 2006 honorována 250 000 švédskými korunami.\n"}
{"id": "205027", "url": "https://cs.wikipedia.org/wiki?curid=205027", "title": "Cena Eyvinda Johnsona", "text": "Cena Eyvinda Johnsona\n\nCena Eyvinda Johnsona (švédsky \"Eyvind Johnsonpriset\") je literární cena, která se od roku 1988 udílí každý druhý rok v obci Boden. Cena je honorována 40 000 švédskými korunami. Laureáti jsou voleni porotou sestávající ze spisovatelů a literárních kritiků. \n\n\n"}
{"id": "205028", "url": "https://cs.wikipedia.org/wiki?curid=205028", "title": "Cena Gerarda Bonniera", "text": "Cena Gerarda Bonniera\n\nCena Gerarda Bonniera (švédsky \"Gerard Bonniers pris\") je literární cena, kterou od roku 1988 udílí Švédská akademie (\"Svenska Akademien\"). Je honorována 125 000 švédskými korunami.\n\n"}
{"id": "205029", "url": "https://cs.wikipedia.org/wiki?curid=205029", "title": "Literární cena Severské rady", "text": "Literární cena Severské rady\n\nLiterární cena Severské rady nebo Cena Severské rady za literaturu (dánsky a norsky \"Nordisk Råds litteraturpris\", švédsky \"Nordiska rådets litteraturpris\", finsky \"Pohjoismaiden neuvoston kirjallisuuspalkinto\", faersky \"Bókmentavirðisløn Norðurlandaráðsins\", islandsky \"Bókmenntaverðlaun Norðurlandaráðs\") je literární cena udílená každoročně od roku 1962 Severskou radou za beletristické dílo napsané v jednom ze severských jazyků, tj. v dánštině, faerštině, finštině, islandštině, norštině či ve švédštině. Může se jednat o román, drama, sbírku básní, novel, esejů či jiný žánr, který splňuje kritéria vysoké literatury a umění.\n\nCena je honorována odměnou 350 000 dánských korun.\n\n"}
{"id": "205030", "url": "https://cs.wikipedia.org/wiki?curid=205030", "title": "Literární cena Selmy Lagerlöfové", "text": "Literární cena Selmy Lagerlöfové\n\nLiterární cena Selmy Lagerlöfové (švédsky \"Selma-Lagerlöf-Preis\") je literární cena předním spisovatelům píšícím v duchu Selmy Lagerlöfové. Byla založena v roce 1984 a je každoročně udílena Spolkem literární ceny Selmy Laferlöfové při příležitosti týdne kultury v Sunne ve Värmlandu, který se koná 13. srpna. Je honorována 100 000 švédskými korunami.\n\n\n"}
{"id": "205031", "url": "https://cs.wikipedia.org/wiki?curid=205031", "title": "Parry O'Brien", "text": "Parry O'Brien\n\nWilliam Patrick O' Brien, známý jako „Parry“ O' Brien (28. ledna 1932 Santa Monica, Kalifornie – 21. dubna 2007 Santa Clarita, Kalifornie) byl americký atlet, reprezentant ve vrhu koulí. Získal zlaté olympijské medaile na 15. letních olympijských hrách 1952 v Helsinkách a na 16. LOH 1956 v Melbourne, byl stříbrný na 17. LOH 1960 v Římě. Na své poslední, čtvrté olympiádě r. 1964 v Tokiu obsadil 4. místo. Byl tvůrcem nového, účinnějšího stylu ve vrhu koulí a během své kariéry překonal 17 světových rekordů mezi 18 m a 19,28 m.\n\nNa střední škole v Santa Monice byl O' Brien členem úspěšného školního týmu v americkém fotbale, který zvítězil v mistrovství Kalifornie školních družstev. Během svých experimentů s technikou vrhu koulí se začal zaměřovat také na jogistická cvičení, v nichž viděl dobrou psychickou průpravu pro sport.\nNa Univerzitě Jižní Kalifornie začal r. 1951 hledat novou techniku vrhu koule, která by zvýšila její rychlost a tím i vzdálenost dopadu. Doposud vrhači házeli s otočkou 90°, ale O' Brien začal vrh otočen směru pohybu koule zády, takže otočku zvýšil na 180°. Tím se lépe využilo svalů dolních končetin a zádových svalů. Tento tzv. O' Brienův sun zvětšil dráhu odhodu a současně i dráhu letu koule.\nNový styl umožnil O' Brienovi nejenom získat zlaté olympijské medaile 1952 a 1956, ale v letech 1953–1959 byl stálým držitelem světového rekordu. Vítězstvím na své druhé olympiádě v Melbourne se stal po Ralphu Rosemu druhým koulařem, který zvítězil dvakrát po sobě. Na olympiádě v Tokiu se mu dostalo pocty vlajkonoše výpravy USA. Během své kariéry získal 18 národních mistrovských titulů v šampionátech AAU (Amatérská atletická unie), z toho 17 ve vrhu koulí a 1 titul v hodu diskem.\n\nO' Brien se stal také dvakrát vítězem Panamerických her, a to r. 1955 v Mexiku a 1959 v Chicagu.\nRoku 1974 byl Parry O' Brien uveden do Lehkoatletické Síně slávy USA, r. 1984 do Olympijské Síně slávy USA a r. 1994 do Sportovní Síně slávy USA. 21. dubna 2007 podlehl přímo v bazénu O' Brien infarktu při plaveckých závodech veteránů v Santa Claritě .\n\nSoutěže ve vrhu koulí se účastnilo 20 závodníků ze 14 zemí. Finále se účastnil mj. i československý reprezentant Jiří Skobla, který skončil na 8. místě. Zvítězil Parry O' Brien v novém olympijském rekordu 17,41 m před svými krajany C. D. Hooperem a Jamesem Fuchsem.\nStartovalo 14 závodníků z 10 zemí. Kvalifikace i finále se konalo 28. listopadu. O' Brien celkem šestkrát překonal svůj dodsavadní OR, Parry O' Brien zvítězil v olympijském rekordu 18,57 m, druhý skončil Američan Bill Nieder, třetí byl československý koulař Jiří Skobla (17,65 m). První čtyři závodníci překonali hodnotu olympijského rekordu z Helsink.\nV soutěži obeslané 24 koulaři ze 16 zemí oplatil William Nieder Parymu O' Brienovi porážku z Melbourne. Zvítězil výkonem 19,68 m a převzal od O' Briena (19,11 m) i olympijský rekord. Třetí skončil další Američan Dallas Long. Jiří Skobla v Římě skončil devátý, Jaroslav Plíhal desátý.\n22 závodníků z 13 zemí přijelo vrhat kouli do Tokia. Závod se konal 17. října. Zvítězil Dallas Long, který zlepšil olympijský rekord na 20,33 m, druhý byl slavný Randy Matson z USA, třetí Maďar Vilmos Varjú, čtvrtý pak Parry O' Brien. Naši koulaři do Tokia nejeli.\n"}
{"id": "205037", "url": "https://cs.wikipedia.org/wiki?curid=205037", "title": "Johan Davidsson", "text": "Johan Davidsson\n\nJohan Davidsson (* 6. ledna 1976, Jönköping, Švédsko) je švédský profesionální hokejista hrající švédskou nejvyšší soutěž Elitserien za klub HV 71. V minulosti hrál NHL za týmy Mighty Ducks of Anaheim a New York Islanders. Švédsko reprezentuje na Mistrovství světa v ledním hokeji 2007 a byl i reprezentantem Švédska na Mistrovství světa v ledním hokeji 2002, MS 2003 a MS 2004. V roce 2004 vyhrál anketu o hokejistu roku ve švédské lize (Zlatý puk).\n\n\n"}
{"id": "205042", "url": "https://cs.wikipedia.org/wiki?curid=205042", "title": "1940 v letectví", "text": "1940 v letectví\n\nTento článek obsahuje seznam událostí souvisejících s letectvím, které proběhly roku 1940.\n\n\n\n\n\n\n\n\n\n\n\n\n\n\n\n"}
{"id": "205043", "url": "https://cs.wikipedia.org/wiki?curid=205043", "title": "Masai Mara", "text": "Masai Mara\n\nNárodní rezervace Masai Mara (psáno též Maasai Mara) je rozsáhlé chráněné území na jihozápadě Keni, která na jihu přechází v národní park Serengeti v Tanzanii. Název rezervace je po Masajích, původních obyvatelích této oblasti, a místní řece \"Mara\". Rezervace je slavná díky každoročnímu stěhování kopytníků (zejm. pakoňů a zeber) mezi parky Masai Mara a Serengeti, které probíhá každé září a říjen; stěhování je tak rozsáhlé, že je nazýváno Velké stěhování.\n\nV Masai Mara probíhá zvláštní výzkumný projekt, který sleduje chování lvů. Monitoruje se jednotlivé chování predátorů vůči sobě. Každý lev má dokonce své jméno.\n"}
{"id": "205051", "url": "https://cs.wikipedia.org/wiki?curid=205051", "title": "Tunel Klimkovice", "text": "Tunel Klimkovice\n\nTunel Klimkovice (též Klimkovický tunel) je dálniční tunel na dálnici D1 u města Klimkovice. Jedná se o jediný tunel na této dálnici. Nachází se na úseku 4707 Bílovec – Ostrava-Rudná, který byl dříve uvažovaný jako součást dálnice D47. Tunel byl postaven z důvodu ochrany životního prostředí a kvůli minimalizaci vlivu stavby dálnice D1 na Klimkovice.\n\n\nTunel tvoří dva tubusy. Tubus A (směr Brno – Ostrava) je dlouhý 1076,826 m (z toho 864,823 m raženo a 165,83 m hloubeno na brněnské straně a 46,17 m na ostravské), tubus B (směr Ostrava – Brno) je dlouhý 1088,090 m (z toho raženo 875,273 m a hloubeno 166,4 m na brněnské straně a 46,4 m na ostravské). Tunel je široký 12,204 m, v místě nouzového zálivu 14,454 m, šířka mezi chodníky je 9,5 m, v místě nouzového zálivu 11,75 m a průjezdní výška je 4,8 m. Plocha výrubu je 120,17 m². Celkem bylo vyraženo 367,2 tisíc m³.\n\nKaždý tubus obsahuje dva jízdní pruhy a maximální povolená rychlost je stanovena na 80 km/h, ačkoliv projekt počítal s rychlostí až 110 km/h. Tubusy propojuje 5 propojovacích chodeb sloužících k nouzové evakuaci lidí v případě nehody či požáru. Středová spojka obsahuje nouzové zálivy o délce 40 m a je vyvedena na povrch vertikální šachtou určenou pro přípojné kabely a požární vodovod. Kromě toho každý tubus obsahuje šest SOS výklenků obsahujících sebezáchranné prostředky, protipožární hydranty a spojení s integrovaným záchranným systémem. Dozor nad provozem v tunelu dohlíží dispečink ve Středisku správy a údržby dálnic ve Slovenské ulici v Ostravě. Pro stavbu byl poprvé v České republice používán tzv. protipožární beton. Ten obsahuje polypropylenová vlákna, která se v případě požáru vlivem vysoké teploty vypaří. V betonu tak vzniknou komůrky, do kterých se zahřátý beton může rozpínat. Zabrání se tak jeho pnutí a sníží možnost totální destrukce tunelové konstrukce.\n\nCelkové náklady na výstavbu byly odhadnuty na 2,5 miliardy Kč.\n\nGeodetická dokumentace skutečného provedení stavby byla provedena jako 3D dokumentace. Jejím zhotovitelem je Subterra a Geodis Brno. V soutěži o \"Technické dílo roku 2008\" pořádaném Komorou geodetů a kartografů získala tato dokumentace druhé místo.\n\nV červenci 2013 se Ředitelství silnic a dálnic rozhodlo reklamovat Klimkovický tunel vzhledem k prosakování vody do tunelu. Zatékání vody způsobilo škody v řádu stamiliónů korun a jednalo se o nejzávažnější závadu na dálnici D1 v úseku mezi Lipníkem nad Bečvou a Ostravou. Kromě klimkovického tunelu správce dálnice kritizoval také kvalitu mostů a vozovky.\n\n"}
{"id": "205052", "url": "https://cs.wikipedia.org/wiki?curid=205052", "title": "Jonathan Hedström", "text": "Jonathan Hedström\n\nJonathan Hedstrom (* 27. prosince 1977, Boliden, Švédsko) je švédský profesionální hokejista (útočník) hrající finskou nejvyšší soutěž SM-liigu za klub Kärpät Oulu. V minulosti hrál NHL za tým Mighty Ducks of Anaheim. Reprezentuje Švédsko na Mistrovství světa v ledním hokeji 2007 a byl i reprezentantem Švédska na MS 2004 a MS 2005.\n\n"}
{"id": "205056", "url": "https://cs.wikipedia.org/wiki?curid=205056", "title": "Střední průmyslová škola chemická", "text": "Střední průmyslová škola chemická\n\nNázev Střední průmyslová škola chemická (SPŠ chemická, SPŠCH) má více škol:\n\n\nStřední průmyslová škola chemická byla také:\n\n"}
{"id": "205057", "url": "https://cs.wikipedia.org/wiki?curid=205057", "title": "Krišjānis Barons", "text": "Krišjānis Barons\n\nKrišjānis Barons (31. října 1835 Strutele – 8. března 1923 Riga), v Lotyšsku známý také jako Dainu tēvs (Otec lidových písní), byl lotyšský spisovatel, sběratel lidových písní a představitel hnutí Jaunlatvieši \"(Mladolotyši)\". Byl jedinou významnou osobností vyobrazenou na lotyšských bankovkách (100 latů).\n\nBarons je znám především jako autor šestisvazkového díla \"Latvju dainas\", vydaného v letech 1894–1915, ve kterém nashromáždil 217 996 lotyšských lidových písní (lotyšsky \"dainas\"). Oproti všeobecnému přesvědčení však Barons nebyl otcem této myšlenky a nepřepisoval všechny sesbírané texty na malé kartičky, které jsou dnes uloženy ve slavné \"Skříni lidových písní\" (\"Dainu skapis\"), přestože na mnohých z nich lze opravdu najít Baronsův rukopis. Skříň byla v r. 2001 zapsána do seznamu světového kulturního dědictví UNESCO a od roku 2014 je umístěna v nové budově Lotyšské národní knihovny. \n\nJeho přínos však zůstává i nadále enormní. Vypracoval systém třídění dain: vzhledem k tomu, že mnohé lotyšské písně existovaly ve více variantách, vybral u každé písně jednu hlavní, ostatní verze pak uvedl v jejich blízkosti pouze ve zkrácené formě zdůrazňující rozdíly. Některé texty také upravil ve snaze získat možné původní, starší znění.\n\nUž v době, kdy Barons pracoval na vydání \"Latvju dainas\", se tradice lidové písně vytratila z každodenního života Lotyšů. V úvodu ke svému dílu píše, že se „\"prameny paměti národa, jak se zdá, znovu naplnily a po dlouhém období sucha začaly téci\"\". Zdůrazňuje také, že „\"staré ženy, nejčistší prameny lidových písní, se den za dnem stávají stále vzácnějšími\"\". Barons také poukazuje na Lotyše samotné, kteří s přijetím křesťanství od tradice zpívání lidových písní upustili.\n"}
{"id": "205060", "url": "https://cs.wikipedia.org/wiki?curid=205060", "title": "Erik Cole", "text": "Erik Cole\n\nErik Cole (* 2. listopadu 1978, Oswego, USA) je americký profesionální hokejista hrající NHL za klub Carolina Hurricanes. V roce 2006 se zúčastnil s týmem USA Zimní olympiády v roce 2006 a reprezentoval USA na Mistrovství světa v ledním hokeji 2007.\n\n"}
{"id": "205066", "url": "https://cs.wikipedia.org/wiki?curid=205066", "title": "Hapi", "text": "Hapi\n\nHapi je moderní konvenční vokalizovaný přepis starověkého egyptského osobního jména, které může označovat:\n\n\nHAPI coby zkratka může znamenat:\n"}
{"id": "205067", "url": "https://cs.wikipedia.org/wiki?curid=205067", "title": "Citadela", "text": "Citadela\n\nCitadela (z ital. citadella, malé město) je pevnost chránící město. Může být umístěna uvnitř ve městě nebo být součástí jeho hradeb a často využívá vhodné vyvýšené místo nebo skálu nad městem. Bývala sídlem vladaře a jeho dvora, ale také posledním místem odporu, kam se stahovala posádka města, případně i jeho obyvatelé, když městské hradby padly.\n\nVe starověkých řeckých městech se taková městská pevnost nazývala \"akropolis\" (doslova „horní město“), v arabských městech \"kasba\", ve Španělsku \"alcázar\" a v ruských městech \"kreml\".\n\n"}
{"id": "205068", "url": "https://cs.wikipedia.org/wiki?curid=205068", "title": "Citadela (rozcestník)", "text": "Citadela (rozcestník)\n\nCitadela (z italského „cittadella“, městečko) může mít více významů:\n"}
{"id": "205069", "url": "https://cs.wikipedia.org/wiki?curid=205069", "title": "Dolomit (hornina)", "text": "Dolomit (hornina)\n\nDolomit je monominerální hornina, tvořená z více než 90 % minerálem dolomitem.\nVzniká buď usazováním CaMg(CO) v hypersalinním vodním prostředí nebo častěji dolomitizací usazených vápenců.\nČasto obsahuje příměsi kalcitu, méně křemene nebo jiných nerostů. Vzhledem se podobá vápenci – je jemnozrnná až celistvá, nejčastěji žlutavé, šedé nebo bílé barvy. Dolomit patří mezi chemicky usazené horniny. Jeho mocné vrstvy vznikly vysrážením z mořské vody (proces je popsán u halitu). Dolomity tvoří spolu s vápenci souvrství. Přechod mezi dolomitem a vápencem není ostrý, vzniká tzv. dolomitický vápenec – hornina složená z dolomitu a převládajícího vápence. Dolomit proto často obsahuje příměsi kalcitu nebo vložky vápenců, v menší míře i křemene nebo jílových minerálů. Z pohledu průmyslového využití se za dolomit považují jen horniny obsahující 90 % až 100 % CaMg(CO) a jen 0 - 10 % CaCO. Z geochemického hlediska obsahuje dolomit 19,6 - 21,7 % hořčíku.\n\nDolomity mohou vznikat buď primárně, tedy vysrážením z nasycených solných roztoků nebo sekundárně přeměnou zejména vápenců - tzv. dolomitizací. Jde o proces, vyznačující se obohacováním sedimentu o dolomit. Vápencové horniny jsou postupně přeměňovány na dolomitický vápenec, vápnitý dolomit až nakonec stejnorodou horninu dolomit. Primární dolomity, které vznikly vysrážením z roztoků jsou výrazně jemnozrnnější v porovnání se sekundárními dolomity, které vznikly diagenetickou dolomitizací.\n\nNa vysvětlení procesu dolomitizace nepanuje mezi odborníky jednotný názor. Všeobecně je možno říci, že ji podporuje vysoká salinita prostředí, vyšší (zásadité, vyšší než 8,3) pH a teplota prostředí. Proces taktéž podporuje i přítomnost organických zbytků s vyšším obsahem hořčíku.\n\nNejčastěji proto k takovým procesům dochází v mělkých pánvích, kde asociují s ložisky evaporitů. K dolomitizaci dochází v příbřežní oblasti ovlivněné přílivem, zde je vsakovaná nebo přílivem přinášená voda obohacována o hořčíkové ionty a při zpětném prosakovaní a proudění tak obohacuje už existující sedimenty v tzv. infiltračně-refluxním systému.\nK pozdnědiagenetické dolomitizaci může docházet i vlivem obohacení roztoků o Mg pocházejícího ze struktury různých minerálů (např. uvolnění ze smektitu po přeměně na illit) nebo ze schránek organizmů, které jsou bohatší na hořčík. Nadbytek hořčíku může též vzniknout spotřebováním iontů Ca, například po vysrážení sulfátů či kalcitu. Rozsáhlou diagenetickou dolomitizaci též mohou způsobovat mořské proudy obohacené o hořčík, které omývají podmořské karbonátové plošiny.\n\nDolomit je surovinou pro výrobu žáruvzdorných cihel a speciálních cementů, v metalurgii jako žáruvzdorný materiál na ochranu stěn vysokých pecí, i v dalších odvětvích chemického průmyslu. Mletý se používá ke snížení kyselosti půdy a jako zásaditý prvek při výrobě vysokopecní vsázky aglomerováním (tzv. aglomerát). Čisté dolomity jsou vhodnou surovinou pro výrobu kovového hořčíku. V minulosti se používal k výrobě brizolitu.\n\nRozšíření dolomitů v geologických obdobích nebylo rovnoměrné. Nejvíce jich vzniklo ve starších prvohorách a později na rozhraní jury a křídy. V dnešní době dochází k vzniku dolomitických sedimentů hlavně v okolí Baham, Floridy a Arabského moře, zkoumány byly též v Balchašském jezeře.\n\nZnámé je pohoří Dolomity v jižních Alpách, tvořené zejména střednětriasovými dolomity, které se ukládaly v šelfových oblastech moře Tethys.\n\n"}
{"id": "205094", "url": "https://cs.wikipedia.org/wiki?curid=205094", "title": "James Irwin", "text": "James Irwin\n\nJames Benson Irwin (17. března 1930, Pittsburgh, Pennsylvania, USA – 8. srpna 1991, Glenwood Springs, Colorado, USA) byl americký astronaut, člen expedice Apollo 15, který jako osmý člověk chodil po Měsíci.\n\nNarodil se sice 17. března 1930 v Pittsburgu, ale mládí prožil v Colorado Springs. Vysokou školu absolvoval v Salt Lake City v Utahu. Stal se z něj námořní inženýr a absolvoval v roce 1951 i námořní akademii (United States Naval Academy). Poté pokračoval ve studiu na University of Michigan, obor letecké inženýrství, diplom získal roku 1957. Letecký výcvik absolvoval na vojenských základnách v Texasu. Stal se z něj výtečný zkušební pilot, nalétal 6650 hodin, měl i vážnou nehodu s řadou zranění. Do NASA, jeho střediska amerických astronautů se dostal v dubnu 1966. Nejdříve se zacvičil do funkce člena záložní posádky Apolla 12, pak už do vesmíru letěl.\n\nSvůj let na Měsíc odstartoval s kolegy A. M. Wordenem a D. R. Scottem z mysu Canaveral 26. července 1971 ve svých 41 letech, a to po pěti letech příprav. Na Měsíci přistáli v modulu Falcon. Cílem expedice bylo nalézt nejstarší horninu Měsíce - zvanou „bílý kámen“. Během rekordních tří dnů na Měsíci nasbírali na 70 kg hornin, k čemuž jim pomohl poprvé užitý měsíční automobil „Rover“. Jejich start z Měsíce snímala poprvé kamera. Na Zemi se vrátili 7. srpna, přistáli na hladině Tichého oceánu. Ve vesmíru strávili 12 dní.\n\n\nPlukovník Irwin odešel ve svých 42 letech dne 1. srpna 1972 z armády i NASA. Stal se prezidentem náboženské organizace High Flight Foundation (Výškový let) v Colorado Springs, která se věnuje šíření evangelia po světě. Napsal také knihu \"To Rule the Night\", kde svůj život i let popsal.. Později napsal knih více. Byl ženatý a měl čtyři děti. V květnu 1990 navštívil Československo. Při této návštěvě předal prezidentu Václavu Havlovi naši vlajku, kterou měl s sebou na Měsíci. V srpnu 1991 zemřel na infarkt myokardu.\nV roce 1982 vedl výpravu k hoře Ararat v Turecku a hledal Noemovu Archu\n\n\n"}
{"id": "205095", "url": "https://cs.wikipedia.org/wiki?curid=205095", "title": "Maria Faustyna Kowalska", "text": "Maria Faustyna Kowalska\n\nSvatá Maria Faustyna Kowalska (rozená Helena Kowalska; počeštěně Marie Faustyna Kowalská; 25. srpna 1905 Głogowiec, Polsko – 5. října 1938 Krakov) byla polská řeholnice a mystička, členka Kongregace sester Matky Božího Milosrdenství, která byla 30. dubna 2000 prohlášena za svatou. Dnes je na celém světě známá jako apoštolka Božího Milosrdenství a hloubku jejího duchovního života odkryvá vlastnoručně napsaný Deníček.\n\nNarodila se 25. srpna 1905 ve vsi Głogowiec nedaleko polského města Łódz. O dva dny později přijala při křtu jméno Helena. Byla třetí z desíti dětí. Její rodiče Stanislav a Mariana byli velice chudí. Její otec pracoval jako tesař. Faustyna tuto chudobu na hranici nouze později popisuje ve svých vzpomínkách. Do školy chodila necelé tři roky. Často se jako dítě ve škole kvůli chudobě stávala terčem zlých urážek. Někdy neměla co na sebe, proto nemohla ani pravidelně navštěvovat nedělní bohoslužby. To jí však nepřekáželo v osobních modlitbách i společných pobožnostech v domácím prostředí. Již jako osmileté dítě uslyšela osobní Boží pozvání pro řeholní život, které se jí vrylo hluboko do srdce. Toto rozhodnutí pověděla rodičům, ale oni byli zásadně proti. Faustýna se snažila Boží pozvání přehlušit, avšak Ježíš jí důrazněji prokázal zvláštní povolání. Ve svých životopisných vzpomínkách popisuje, jak spatřila trpícího Spasitele, když byla na tanečním parketu a snažila se tak nevnímat Ježíšova slova:\" „Jak dlouho tě mám snášet a jak dlouho mě budeš klamat?“\" (Dn. 9) Od té chvíle se chtěla zasvětit pouze Ježíšovi.\n\nZamířila do Varšavy a snažně se pokoušela najít kláštery, které by ji přijaly, ale bez výsledku. Nakonec byla přijata 1. srpna roku 1925 jako postulantka do klauzury kláštera Kongregace sester Matky Božího Milosrdenství ve Varšavě v Žytné ulici. Ve svém deníčku zachytila své pocity: \"„Připadalo mi, že jsem vstoupila do ráje. Ze srdce mi neustávala tryskat děkovná modlitba.“ \"(Dn. 17). Později ji poslaly sestry do Krakova, kde 30. dubna 1926 složila první a po pěti letech věčné řeholní sliby čistoty, chudoby a poslušnosti. V kongregaci přijala jméno Marie Faustyna. Pohybovala se v několika kongregačních domech, nejdéle v Krakově, Płocku a ve Vilně a tam pracovala v kuchyni, na zahradě nebo jako vrátná. Své povinnosti a řeholní pravidla plnila s velkou odevzdaností a věrností. Z jejího osobitého charakteru vyčnívala přirozená, soustředěná a mlčenlivá povaha s přáním nezištné lásky.\n\nCelý život sestra Faustyna usilovala o dokonalejší sjednocení s Bohem a s velikou obětavostí spolupracovala s Ježíšem na díle záchrany duší. \"„Můj Ježíši, Ty víš, že jsem od raného mládí toužila stát se velikou svatou, to znamená toužila jsem Tě milovat tak velikou láskou, jak Tě dosud ještě žádná duše nemilovala“\" (Dn. 1372).\n\nVysilující povinnosti a přísné posty oslabily její tělesný organismus a zanedlouho onemocněla tuberkulózou. Sestra Faustyna dala svůj život v oběť za hříšníky, a proto také pro záchranu duší zakoušela různá utrpení. 1. května 1933 složila věčné sliby. Pater Josef Orchowski vydává o ní toto svědectví: \"„Kristus udělil sestře Faustyně mnoho milostí a také mystických zážitků. Vyvolil si ji, aby jejím prostřednictvím předal světu poselství o Božím Milosrdenství. \"»Ve Starém zákoně jsem posílal ke svému lidu proroky s hromobitím. Dnes posílám tebe k celému lidstvu se svým milosrdenstvím. Nechci nemocné lidstvo trestat, ale chci je vyléčit a přitisknout na své milosrdné srdce« “\" \"(D 588).\n\nDuchovně zcela zralá, mysticky spojena s Bohem, avšak fyzicky úplně vyčerpaná, zemřela v pověsti svatosti 5. října roku 1938 ve věku 33 let. V kongregaci sloužila 13 let. 25. listopadu 1966 byly její ostatky přeneseny do klášterní kaple. V roce 1968 byla kaple z důvodu hrobu služebnice Boží zapsána na seznam sanktuárií arcidiecéze krakovské. Do beatifikace spočívaly ostatky sestry Faustyny v původní rakvi. Nyní jsou uloženy na oltáři v sarkofágu, pod slavným obrazem Milosrdného Ježíše s nápisem Ježíši Důvěřuji Ti, který byl namalován Adolfem Hylou. Relikviář byl odhalen v den beatifikace řeholnice 18. dubna 1993.\n\nPoslání této prosté, ale statečné a pevně Bohu důvěřující sestry Faustyny spočívalo v těchto bodech:\n\nV roce 1968 začal v Římě proces beatifíkace služebnice Boží sestry Faustyny Kowalské. Mezi blahoslavené ji zařadil Svatý otec Jan Pavel II. 18. dubna roku 1993 a po zakončení kanonizačního procesu ji na Svatopetrském náměstí v Římě v neděli Božího Milosrdenství 30. dubna 2000 svatořečil.\n\nDnes je již kult Božího Milosrdenství nejen symbolicky, ale nerozlučně spojen s obrazem Spasitele „Ježíši, důvěřuji Ti!“ Namaloval ho roku 1934 Evžen Kazimirowski ve Vilně podle pokynů sestry Faustyny. Představuje celou postavu Spasitele, který pozvedá svou pravici k požehnání a jeho levá ruka se dotýká hrudi, odkud vycházejí dva paprsky. Jejich význam vysvětlil sám Ježíš: \"„Světlý paprsek znamená vodu, která ospravedlňuje duše, červený paprsek znamená krev, která je životem duší. Šťasten, kdo v nich bude žít, protože toho nezasáhne ruka spravedlivého Boha“\" (D 299). U Ježíšových nohou je nápis: \"Ježíši, důvěřuji Ti!\" Když malíř dokončil svou práci a sestra Faustyna obraz spatřila, byla zklamaná a dala se do pláče. Ježíš nebyl tak krásný, jak ho vídala. Neobvyklá jsou zaslíbení, která sdělil Boží Syn sestře pro ty, kdo budou správně uctívat tento obraz: \"„Slibuji, že duše, která uctívá tento obraz, nezahyne. Slibuji jí také vítězství nad nepřáteli Sestra Faustyna Kowalská již zde na zemi, zvláště pak v hodině smrti. Já sám ji budu bránit jako svou slávu“ \"(D 48).\n\nNeméně krásná jsou zaslíbení, která obdržela sestra Faustyna pro ty, kteří se budou modlit dnes všeobecně známou Korunku k Božímu Milosrdenství. \"„Kdokoliv se ji bude modlit, pozná Boží Milosrdenství v hodině své smrti. Kněží je budou podávat hříšníkům jako poslední záchranu“ \"(D 687). \"„Lidstvo ke mně přibližuješ modlitbou té korunky“ (Dn. 929). „Duše, které se tuto korunku budou modlit, zahrne mé milosrdenství v životě, ale zvláště v hodině smrti“ (Dn. 754), řekl jindy Ježíš.\"\n\nJsou zde ještě dva prvky kultu Božího Milosrdenství. Prvním je svátek Božího Milosrdenství, o kterém Ježíš řekl sestře: \"„V ten den jsou otevřeny poklady mého milosrdenství, vylévám moře milostí na duše, které se přiblíží k prameni mého milosrdenství“\" (D 699). Svátek Božího Milosrdenství zavedl Jan Pavel II. před šesti lety pro celou Církev. Při svatořečení sestry Faustyny Svatý otec řekl: \"„Na věky chci zpívat o Hospodinově milosrdenství (Ž 89,2). Také my, putující církev, připojujeme své hlasy k hlasu nejsvětější Panny Marie, Matky Milosrdenství, a k hlasu této nové světice, která opěvuje v nebeském Jeruzalémě spolu se všemi Božími přáteli Boha a jeho milosrdenství. A ty, Faustyno, která jsi Božím darem pro naše časy, darem poslaným zemi a celé Církvi, vypros nám, abychom pochopili hloubku Božího Milosrdenství. Pomáhej nám, abychom je živě zakoušeli a podávali o něm svědectví uprostřed lidí.“\"\n\nDruhým je Hodina Božího Milosrdenství. Rok před svou smrtí obdržela sestra Kowalská od Spasitele zvláštní úkol: šířit úctu k hodině jeho smrti, modlitba se má konat o třetí hodině odpoledne.\" „V tu hodinu si vyprosíš všechno pro sebe a pro své drahé. Ta hodina se stala milostí pro celý svět – milosrdenství zvítězilo nad spravedlností.\"\"\n\n\n\n"}
{"id": "205097", "url": "https://cs.wikipedia.org/wiki?curid=205097", "title": "Charlesův zákon", "text": "Charlesův zákon\n\nCharlesův zákon je termodynamický vztah pro izochorický děj probíhající v ideálním plynu.\n\n\"Při izochorickém ději v ideálním plynu o stálé hmotnosti je termodynamická teplota tohoto plynu přímo úměrná jeho tlaku\", neboli také \"při izochorickém ději v ideálním plynu o stálé hmotnosti je podíl tlaku a termodynamické teploty stálý\".\n\nCharlesův zákon lze vyjádřit rovnicí\nkde formula_2 je tlak plynu a formula_3 je jeho termodynamická teplota.\n\nTeplotní rozpínavost vzduchu určil francouzský fyzik Jacques Alexandre César Charles už v roce 1787 nezávisle na Gay-Lussacovi a Daltonovi, avšak veřejnost se o jeho výsledcích dozvěděla až na základě Gay-Lussacova článku, proto bývá tento zákon někdy také označován jako \"Gay-Lussacův izochorický zákon\".\n\n"}
{"id": "205101", "url": "https://cs.wikipedia.org/wiki?curid=205101", "title": "Naturalismus (literatura)", "text": "Naturalismus (literatura)\n\nNaturalismus (z latinského \"natura\", příroda) je umělecký směr, který se snaží zachytit nezkreslenou realitu (alespoň takovou, jaká je v očích naturalistů). Vznikl v 70. letech 19. století ve Francii z klasického realismu. Za jeho tvůrce bývá označován Émile Zola, k dalším naturalistům v literatuře patří např. Guy de Maupassant, Gustave Flaubert a Alphonse Daudet.\n\nNaturalistické spisovatele láká pesimismus – lidská bída, smrt i stáří. Tematicky se zaměřují na podmínky lidské existence v urbanizované, vědecko-průmyslové civilizaci. Podle nich není dobré vytvářet realitu ze snů, vyšší cíle jsou pro ně jen klamnou iluzí. Jako lepší způsob bytí berou uvědomění pravé reality. Naturalismus klade velký důraz na detailní popis prostředí i situací (například detailní líčení deliria v Zabijákovi) a na rozdíl od realismu, ve kterém hlavní postavu představuje průměrný člověk, naturalismus zobrazuje něčím výjimečné osoby (takzvaně „nejbídnější z bídáků“), stojící buďto na okraji společnosti, nebo na jejím vrcholu (Rusko). Hlavní postavy jsou určitým způsobem zvláštní, poznamenané, vyřazené. Mohou trpět fyzickou nebo psychickou narušeností. Naturalisté se snaží o exaktní zobrazení předmětu pozorování, odmítají stylizaci. \n\nZáklady naturalismu se objevují u Gustava Flauberta, první formulace v předmluvě k románu \"Germinie Lacerteux\" (\"Germinie Lacerteuxová\", 1864) od bratří Goncourtů. Émile Zola jej rozvinul jako literárně-estetický program. Teoreticky jej zpracoval v knize \"Le roman expérimental\" (\"Experimentální román\", 1880), teorii se pokusil uvést v praxi v románovém cyklu, literárním experimentu \"Les Rougon-Macquart\" (\"Rougonové-Macquartové\", 1871–1893). Zola vycházel z teorie prostředí Hippolyta Taina spočívající v tom, že lidé jsou determinováni rasou, prostředím a dobou. Umělec volí tedy pouze postavy a syžet, umělcovo vědomí zastupuje měřící aparaturu. \n\nPůvodní filozofický význam slova naturalista odkazoval k inspiraci empiricky orientovanou přírodovědou. Naturalismus souvisí s determinismem. Ten vylučuje úlohu vůle, nebo výchovy člověka na svůj osud. Člověk je předurčen prostředím a vrozenými vlastnostmi (jsou dědičné).\n\nNaturalistické romány se vyznačují odlidštěním. Autor nevstupuje ani nezasahuje do děje. Nechává vyvíjet události přesně tak, jak by se přirozeně udály. Cílem je obnažit člověka ve fyziologické podstatě (jako bytost řídící se pudy – ne mozkem).\n\nV českém prostředí probíhaly diskuze o naturalismu od konce 70. let 19. století. Starší generace (zastoupena například Eliškou Krásnohorskou a mluvčím lumírovců Josefem Durdíkem) odmítala estetiku \"ošklivosti\", která nebyla v souladu s představou lidu jako nositelem mravních hodnot a s uměleckým požadavkem harmonie pravdy, krásy a mravnosti. Naturalismus obhajovala mladá modernistická generace, Vilém Mrštík překládal Zolovy programové stati, František Xaver Šalda Zolovy teorie odmítl, ale jeho dílo vyzdvihoval. \n\nV české literatuře nebyl naturalismus příliš výrazný, nejsilněji se patrně projevil v díle Viléma Mrštíka, především v románu \"Santa Lucia\". Bratři Alois a Vilém Mrštíkové ve svém díle \"Maryša\".\n\nPrvky naturalismu v symbióze s realismem se objevují v díle Ignáta Herrmanna \"U snědeného krámu\" (1890). \n\nVýrazně ovlivněn naturalismem byl i Josef Karel Šlejhar, který ale experimentoval i se symbolismem – \"Zátiší\", \"Vraždění\", \"Peklo\", \"Kuře melancholik\", \"Co život opomíjí\".\n\nNaturalismem byla ovlivněna i díla prozaičky Anny Marie Tilschové, která však bývá řazena spíše k realismu (např. \"Fany\", \"Stará rodina\", \"Synové\", \"Dědicové\").\n\nNejvýraznějším českým naturalistou je Karel Matěj Čapek-Chod, jmenujme např. román \"Turbina\" (1916), nebo \"Antonín Vondrejc\" (1917–1918). Postavy jeho děl jsou determinovány nešťastnými okolnostmi, jakékoli ideály a vznešené city jsou ironizovány. Pro Čapka-Choda je příznačná znalost prostředí i jazyk různých sociálních vrstev. \n"}
{"id": "205105", "url": "https://cs.wikipedia.org/wiki?curid=205105", "title": "Světová asociace transhumanistů", "text": "Světová asociace transhumanistů\n\nSvětová asociace tranhumanistů (, krátce WTA) je mezinárodní nevládní organizace, která obhajuje etické použití nově vznikajících technologií k vylepšení lidských schopností.\n\nWTA byla založena jako nezisková organizace roku 1998 Nickem Bostromem a Davidem Pearcem. Její práce začala snahou o uznání transhumanismu jako legitimního předmětu vědeckého bádání a veřejného zájmu. \n\nWTA má po celém světě více než dvacet spolupracujících skupin transhumanistů, přičemž jsou virtuálně na rozmístěny na většině kontinentů. Přes deset jich je oficiálně s WTA spojeno, jsou především ze Spojených států, Evropy, Jižní Ameriky a Asie.\n\nCíle projektu WTA jsou:\n\n"}
{"id": "205110", "url": "https://cs.wikipedia.org/wiki?curid=205110", "title": "Falešný Nero", "text": "Falešný Nero\n\nVýrazem Falešný Nero se označují dva vzbouřenci proti císařské moci v Římě, kteří se snažili využít své podobnosti s císařem Neronem.\n\nPrvní se objevil již krátce pro Neronově smrti, v březnu 69. Podle Tacita se jednalo buď o uprchlého pontského otroka, nebo italského propuštěnce, který svým zjevem i vystupováním připomínal císaře Nerona. Podařilo se mu v Řecku a Malé Asii získat jistý počet přívrženců, avšak na rozkaz Calpurnia Asperata, správce Pamfýlie a Galatie, byl zajat a popraven.\n\nDruhým falešným Neronem byl jakýsi Terentius Maximus, který se objevil za vlády císaře Tita. Prohlašoval o sobě, že nebyl zavražděn, jak se všeobecně myslelo, nýbrž že se mu podařilo vojákům uprchnout. Za doprovodu lyry procházel Malou Asií, a než dospěl k Eufratu, získal si značný počet následovníků. Nakonec však uprchl k parthskému králi Artabanovi.\n\n"}
{"id": "205111", "url": "https://cs.wikipedia.org/wiki?curid=205111", "title": "Gay-Lussacův zákon", "text": "Gay-Lussacův zákon\n\nGay-Lussacův zákon je termodynamický vztah pro izobarický děj probíhající v ideálním plynu.\n\nGay-Lussacův zákon lze vyjádřit rovnicí\nkde formula_2 je objem plynu a formula_3 je jeho termodynamická teplota.\n\nKonstanta na pravé straně rovnice se označuje jako teplotní rozpínavost.\n\n"}
{"id": "205112", "url": "https://cs.wikipedia.org/wiki?curid=205112", "title": "Berdychův gang", "text": "Berdychův gang\n\nBerdychův gang je označení pro skupinu lidí kolem Davida Berdycha, která za asistence několika vlivných lidí z řad policie provozovala rozsáhlou kriminální činnost na území České republiky, a to zhruba od druhé poloviny 90. let do roku 2004. Případ Berdychova gangu byl inspirací pro televizní seriál Expozitura.\n\nNarodil se v roce 1973 v Praze. Pracoval jako vyhazovač v baru Discoland Sylvia, jehož majitelem byl Ivan Jonák (odsouzen za objednání vraždy své ženy). V Discolandu se scházeli lidé z pražského podsvětí a Berdych tak získal mnoho důležitých kontaktů. Kromě práce vyhazovače také vymáhal dluhy, přepadával a loupil kamiony a dělal menšího policejního informátora (občas prozradil někoho z podsvětí a policista tak měl výsledky). V roce 1996 se podílel na týrání a vraždě zlatníka Václava Tomana.\n\nBerdych dovedl získávat lidi pro vykonání tzv. „špinavé práce“, shora to však řídil někdo jiný – vysocí detektivové z Odboru boje s organizovaným zločinem Policie ČR (OBOZ) mjr. Josef Opava, pplk. František Brázdil (po plk. Josefu Kutkovi šéf OBOZu) a por. Petr Koňařík. Tito policisté brali podíly na zisku (30 %) a zločince kryli. Pravidelně informovali Berdycha o průběhu vyšetřování.\n\nJedním z prostředníků mezi lidmi z OBOZu a Berdychovými lidmi byl podnikatel Luděk Žalud st., majitel myčky. Policisté a Berdychovi lidé se tak osobně nemuseli setkávat.\n\nGang měl na svědomí loupeže, přepadení, vydírání a vraždy. Bez problémů je prováděl v policejních uniformách, s policejní výzbrojí, s pravými odznaky a pravými dokumenty, např. pro silniční kontroly nebo domovní prohlídky. Jako od skutečné policie vypadal však každý zásah pouze na začátku, pak začala vyplývat na povrch brutalita zločinců a nic nechápající podnikatel pak byl různými způsoby přinucen vydat peníze a jiné cennosti.\n\nTakovýchto loupeží v policejních uniformách přibývalo a bylo potřeba je objasnit, bylo třeba, aby se nějaká akce nepovedla. Do této akce byl pak vyslán člověk, kterého Berdych a jeho lidi nechali obětovat - policie rychle zareagovala a pachatele zneškodnila. OBOZ tak měl skvělé výsledky.\n\nAby se přepadení objasnila, byly zakládány zvláštní tajné policejní týmy, o kterých byl však vždy informován OBOZ.\n\nV OBOZu pracovali také detektivové Helena Kahnová a Tomáš Gregor. Právě jim se podařilo přijít na podivné praktiky svých šéfů a díky nim byl Berdychův gang rozkryt. Dostali ocenění prezidenta republiky a byli povýšeni na majory (v roce 2007 však kvůli novému služebnímu zákonu tuto hodnost ztratili). Tomáš Gregor u policie zůstal, Helena Kahnová odešla a začala pracovat v bulvárním deníku. V prosinci 2006 nastoupila opět k policii, a to k Odboru odhalování závažné obecné kriminality (OOZOK), který vznikl po zrušení OBOZu.\n\nK usvědčení pachatelů přispěla mimo jiné také svědecká výpověď uvězněného Miroslava Houdka (jeden ze zločinců, kteří byli obětováni, aby měl OBOZ pozitivní výsledky).\n\nProtože trestná činnost Berdychova gangu byla rozsáhlá, proces byl rozdělen. V první části se vyšetřovaly zločiny, kterých se Berdych a jeho lidé dopustili, když ještě nebyli napojeni na policisty, v druhé půlce pak začalo vyšetřování i s lidmi z OBOZu.\n\nV Berdychově gangu figurovalo kolem 80 lidí, soudy si vyžádaly kolem 200 svědků.\n\nV říjnu 2006 byl David Berdych odsouzen k 9 letům a 9 dnům vězení, celkem si však má odsedět 15 let (dříve odsouzen za únosy k 7 letům vězení, z toho měl již v té době rok za sebou). Dne 24. 6. 2015 byl na základě rozhodnutí Obvodního soudu pro Prahu 6 podmíněně propuštěn na svobodu se sedmiletou zkušební dobou. Celkem si tak Berdych odpykal 11 let ve vězení. \n\nV lednu 2007 byl Josef Opava odsouzen ke 14 letům vězení, Petr Koňařík ke 12 letům a Luděk Žalud st. ke 14 letům vězení. Proti rozsudku se odvolali. Jan Zelený, který proti nim svědčil, změnil svoji výpověď. \nV roce 2012 došlo k propuštění Josef Opavy a Petra Koňaříka na svobodu z důvodu vzorného chování ve vězení. K jejich propuštění došlo tedy po půlce odsezeného trestu odnětí svobody. Nejhorší následky z vězení si odnesl právě exmajor Opava, který prodělal ve vězení mozkovou příhodu a téměř zcela ohluchl. Jana Zeleného nalezli dozorci věznice Rýnovice v Jablonci nad Nisou v noci z 10. na 11. března 2009 oběšeného v jeho cele. Údajně spáchal sebevraždu, ale Zelený v minulosti uvedl, že mu někdo vyhrožoval a že má obavy o svůj život.\n\nDalším obžalovaným byl detektiv OBOZu mjr. Jiří Žofčín, ten byl však kvůli nedostatku důkazů úplně zproštěn viny, protože důležitý svědek změnil svou výpověď.\n\nMezi dalšími odsouzenými byli: Radek Trumpeš (13 let), Jaromír Prokop (14 let), Michal Puchar (13 let), Josef Korbela (11,5 roku), Jan Zelený (11 let), Ivan Kopta (12,5 roku), Jiří Večeřa (12,5 roku), Petr Hraběta (10 let), Roman Bláha (10 let), Martin Sýkora (8 let), Simona Mašková (3 roky podmíněně, 5 let zkušební lhůta). V případu figuruje ještě nejméně 23 dalších lidí souzených v první části procesu.\n"}
{"id": "205128", "url": "https://cs.wikipedia.org/wiki?curid=205128", "title": "OSCAR", "text": "OSCAR\n\nOSCAR je protokol pro rychlé zasílání ICQ zpráv (tzv. instant messaging) firmy AOL a zkratka znamená: Open System for CommunicAtion in Realtime (otevřený systém pro komunikaci v reálném čase). V současnosti používá OSCAR firma AOL ve svých dvou systémech: ICQ a AIM.\n\nPřestože má ve svém jméně název otevřený, nebylo tomu tak vždy. AOL nechtělo, aby Microsoft, Jabber nebo Cerulean Studios udělali svého multiprotokolového klienta a obešli tak jejich klienta. V roce 2002 AOL podepsala smlouvu s Apple Computer dovolující jim použít jejich zdrojové kódy ve svém programu iChat. Dovoluje to tedy uživatelům iChatu komunikovat s ICQ a AIM uživateli přímo.\n\nVelká část protokolu je dnes pochopena pouze díky reverznímu inženýrství.\n\n6. března 2006 AOL uvolnil své AIM SDK a spustil webové stránky zabývající se tímto vývojem. Dovoluje vývojářům používat AOL plugin AIM Triton, který se připojuje přes protokol OSCAR. O protokolu však stále neuvolnili žádné informace.\n\n5. března 2008 AOL vydalo dokumentaci protokolu OSCAR.\n\n"}
{"id": "205134", "url": "https://cs.wikipedia.org/wiki?curid=205134", "title": "Poissonova konstanta", "text": "Poissonova konstanta\n\nPoissonova konstanta vyjadřuje poměr měrných nebo molárních tepelných kapacit plynu.\n\nProtože formula_6 je vždy větší než formula_5, je Poissonova konstanta vždy větší než 1.\n\nPoissonova konstanta umožňuje popsat adiabatický děj:\nkde formula_10 je tlak plynu, formula_11 je objem plynu a formula_12 je Poissonova konstanta. \n\nPro ideální plyn lze konstantu odvodit z tvaru molekuly, který udává počet stupňů volnosti soustavy. \nReálné plyny mají hodnotu této \"konstanty\" mírně odlišnou a navíc závislou na teplotě.\n\nPoissonova konstanta je obvykle značena řeckým písmenem γ pro ideální plyny nebo řeckým písmenem κ pro reálné plyny. V technické praxi se používá též písmeno k latinské abecedy.\n\nPodle definice platí\nformula_13,\nV této rovnici formula_14 je molární tepelná kapacita při stálém tlaku, formula_15 je molární tepelná kapacita při stálém objemu, formula_16 je měrná tepelná kapacita při stálém tlaku a formula_17 je měrná tepelná kapacita při stálém objemu.\n\nPoněvadž je formula_18, platí vždy formula_19.\n\nPro ideální plyny lze Poissonovu konstantu určit z počtu stupňů volnosti dané molekuly podle vzorce:\nkde f je počet stupňů volnosti dané molekuly.\n\n\nVzduch, který je z drtivé většiny složen z dvouatomových molekul kyslíku a dusíku, lze počítat přibližně jako dvouatomový plyn.\nPro reálné dvou- a víceatomové plyny obvykle tato konstanta klesá s teplotou.\n\n"}
{"id": "205140", "url": "https://cs.wikipedia.org/wiki?curid=205140", "title": "Pocoucov", "text": "Pocoucov\n\nPocoucov ( , původně nejspíš \"Podsoudcov\") je vesnice asi půldruhého kilometru severně od města Třebíče. Nedaleko Pocoucova protéká \"Okřešický potok\", v jeho blízkosti se poté nachází také soustava rybníků. Nadmořská výška vesnice se pohybuje okolo 450 m n. m.\n\nVe vesnici se nachází autobusová zastávka, kaplička sv. Petra a Pavla a dříve též obchod se smíšeným zbožím.\n\nPocoucov patřil mezi nejstarší statky třebíčského kláštera a první písemná zmínka o něm pochází již z roku 1101. Místní částí města Třebíč se stal v roce 1980 a dříve patřil také k vesnici Trnava. Ve vesnici žije obyvatel.\n\nNázev vsi dnes píšeme foneticky \"Pocoucov\" a je odvozován od názvu \"Podsoudcov\" – slova \"podsoudce\" – podřízený soudce.\nTento původ ovšem není jistý vzhledem k různým dalším psaným podobám — ve výpise majetku třebíčského z roku 1556 je Pocoucov zmíněn jako \"Poczauczow\" (\"cz\" zde znamená pravděpodobně naše \"c\"), v zemských deskách z roku 1558, tedy o dva roky mladších než je předešlý dokument, se objevuje jako \"Pacúlcow\" a na staré obecní pečeti dokonce jako \"Pozuziw\" (\"z\" zde znamená pravděpodobně rovněž naše \"c\"). K dokreslení je ještě nutno dodat jméno třebíčského primátora, kterým v roce 1661 byl Jan Podcaucowský.\n\nKdybychom považovali název \"Poczauczow\" za nejstarší a zároveň připustili možnost zápisu pomocí spřežkového pravopisu, měl by se původní název obce číst nejspíše skutečně jako \"Pocoucov\" (\"cz\" = \"c\", \"au\" = \"ou\"). Ovšem nejstarší název lze nalézt ve výčtu klášterního majetku z roku 1101.\n\nZe starších dob se v blízkosti vsi našel pouze neolitický mlat.\n\nPrvní písemná zmínka pochází z roku 1101, kdy je uveden a ve výčtu majetku třebíčského kláštera darovaného Oldřichem Brněnským. Osada tedy téměř od samého začátku patřila třebíčskému klášteru, který zde později měl dva many.\n\nRoku 1556 zde bylo 10 celoláníků a dva mani. V r. 1678 bylo v obci 9 láníků a 1 půlláník. Roku 1840 zde bylo 8 celoláníků a dva půlláníci. V r. 1678 bylo v obci 9 láníků, 1 půlláník, 2 dvořáci, 1 chalupník a 10 domkařů. Část obyvatel se živila kamenictvím.\nDo roku 1882 byl Pocoucov osadou blízké vesnice Trnavy.\n\nBěhem první světové války zahynulo celkem 8 občanů Pocoucova. Všichni byli vojáky. Vdovský a sirotčí důchod potom dostávaly dvě vdovy a v obci bylo celkem 7 válečných sirotků.\n\nOd roku 1924 v Pocoucově působil spolek \"Domovina\". Na přelomu let 1936 a 1937 byla ve vsi zavedena elektřina. Obecní škola byla založena roku 1911, od roku 1924 byla jednotřídní.\n\nZa druhé světové války se někteří obyvatelé aktivně zapojili do odboje proti okupantům. Po válce, roku 1950, byl v obci založen \"Hasičský sbor\" s 18 členy. Téhož roku vzniklo v Pocoucově také Jednotné zemědělské družstvo. To rozhodnutím rady ONV v Třebíči z 24. března 1965 s platností od 1. ledna téhož roku zaniklo a hospodářství družstva bylo začleněno do Šlechtitelského a semenářského ústavu v Brně, odštěpného závodu \"Semenářský statek v Třebíči\".\n\nOd 1. ledna 1980 byl Pocoucov spolu s dalšími devíti vesnicemi připojen k Třebíči a stal se jeho integrovanou místní částí. V roce 2018 svazek Vodovody a kanalizace Třebíč vybudoval v obci splaškovou kanalizaci, stávající sloužila pouze pro odvod dešťové vody.\n\nPocoucov se nachází v kraji Vysočina v okrese Třebíč. Nejbližším městem je Třebíč vzdálená od Pocoucova 3,5 kilometru jižně, jejíž je Pocoucov součástí. Pocoucov spojuje s Třebíčí silnice II/360, která pokračuje dále na dálnici D1 přes Velké Meziříčí. V současné době je tato silnice rekonstruována a stává se důležitou spojnicí Třebíče s dálnicí.\n\nV blízkosti obce teče potok Lubí, levostranný přítok řeky Jihlavy. Do něho se zde vlévá \"Okřešický potok\".\n\nSamotné jádro vsi leží západně od silnice z Třebíče. Náves má půdorys nepravidelného trojúhelníku a stojí na ní kaplička zasvěcená svatým Petru a Pavlu. Z návsi vycházejí tři významnější ulice a všechny končí na hlavní silnici. V roce 2015 došlo k opravě silnice mezi Pocoucovem a Třebíčí, problémy však setrvávají v obci, kdy nejsou opraveny chodníky a není připraven přechod u autobusové zastávky. Dále se připravují práce na obchvatu obce, kdy problémem je výkup pozemků.\n\nSamotné jádro vesnice pocházející již z roku 1101 se nachází vlevo, západně od hlavní silnice z Třebíče do Velkého Meziříčí. V centru leží trojúhelníková náves. Kolem ní byly postupně vystavěny domy. Když se stal tento prostor již nedostačujícím, byly stavěny domy i podél čtyř hlavních cest vedoucích z návsi. Na západním konci pak vzniklo i několik zemědělských dvorů.\n\nPo druhé světové válce bylo nedaleko vesnice postaveno zemědělské družstvo. Větší expanzi zažila vesnice ještě v devadesátých letech 20. století, kdy byla postavena asi desítka domů napravo od hlavní silnice na místě dřívějšího stromořadí.\n\nRoku 2001 bylo v Pocoucově celkem 59 domovních čísel a žilo zde 183 obyvatel.\n\nObyvatelé Pocoucova, který je součástí Třebíče, mají možnost účastnit se voleb do zastupitelstva města Třebíče.\n\nV rámci celého města v posledních volbách roku 2006 zvítězila ODS a získala tak 6 z 27 mandátů. Posléze byla vytvořena koalice stran ODS, ČSSD a KDU-ČSL. V Pocoucově zvítězila strana \"Heřman zpátky na radnici!\", která obsadila druhé místo se ziskem 5 mandátů a je nyní v opozici.\n\nV předchozích volbách do zastupitelstva města v roce 2002 v Pocoucově zvítězilo SNK Břehy, které je svým programem poměrně blízké straně \"Heřman zpátky na radnici!\", která měla úspěch v Pocoucově o čtyři roky později a po volbách roku 2006 se také ocitlo v opozici. Tehdy skončilo v rámci celého města se čtyřmi mandáty čtvrté.\n\nV rámci regionu zde v posledních volbách do zastupitelstva kraje Vysočina zvítězila Česká strana sociálně demokratická, jako ve většině místních částí Třebíče i ve většině obcí v kraji.\n\nVe vesnici nepůsobí žádná větší společnost, ale pouze drobní podnikatelé.\n\nŽáci z Pocoucova museli v 19. století docházet do nedaleké vesnice Trnavy, ke které byl Pocoucov přiškolen. Když byla tamní škola roku 1908 rozšířena a začalo se uvažovat a přidání další třídy a vytvoření tak školy trojtřídní, objevily se návrhy na založení školy vlastní, pococucovské. To však nebylo v zájmu obce Trnava, která se proto nechtěla svého poplatníka vzdát. Komisionálním jednáním tudíž bylo rozhodnuto, že škola v Pocoucově vystavěna nebude. Jako hlavní důvod byla uvedena vzdálenost obou vesnic, která byla pouze tři kilometry a cesta byla dobře schůdná i v zimě, a průměrný počet dětí ve vesnici.\n\nK dalšímu jednání došlo, až když obyvatelé Pocoucova prohlásili, že by byli ochotni uhradit veškeré náklady spojené s výstavbou školy. Poté nastal příznivý obrat a Pocoucovu bylo povoleno zřídit si školu. Své prozatímní místo tehdy našla v jednom selském stavení. Zde bylo roku 1911 započato vyučování, když se do vesnice přistěhoval učitel z Trnavy a trnavská škola zapůjčila lavice, tabuli a další učební pomůcky. Samotná stavba školní budovy pak vyšla na 18 tisíc korun, z toho byly 3 tisíce korun uhrazeny státem. V lednu roku 1915 bylo požádáno o osamostatnění školy. Této žádosti bylo vyhověno a škola byla zařazena mezi jednotřídní. Prvním správcem se stal dosavadní učitel.\n\nŠkolní budova dnes stojí těsně u hlavní silnice z Třebíče a od zániku školy je využívána jako kulturní dům pro místní obyvatelstvo.\n\nV této budově nyní také působí pobočka Městské knihovny Třebíč. Do roku 2008 působila v prozatímních prostorách. Ty však potřebám knihovny již nevyhovovaly, a tak se Město Třebíč rozhodlo pro knihovnu najít prostory nové. Jejím sídlem se nakonec stala bývalá škola, ve které byly rekonstruovány dvě místnosti. V lednu 2009 byla nová pobočka knihovny slavnostně otevřena. Knihovna má nyní k dispozici celkem 350 knih pro děti i dospělé.\n\n\nPocoucov leží v přírodním parku Třebíčsko. Nedaleko vesnice se také nachází přírodní památka Syenitové skály u Pocoucova.\n\nV celém blízkém okolí se tak vyskytují velké žulové – syenitové – balvany. Tyto kameny dříve poskytovaly obživu také několika kameníkům, kteří ve vesnici žili. Množství z nich bylo spotřebováno při stavbě transversální dráhy z Brna do Jihlavy v letech 1885–1886. Z tohoto kamene jsou vystavěny též pilíře Smetanova mostu v Třebíči na Jejkově.\n\n\n\n"}
{"id": "205142", "url": "https://cs.wikipedia.org/wiki?curid=205142", "title": "Střední odborná škola", "text": "Střední odborná škola\n\nStřední odborná škola (SOŠ) je druhem střední školy v Česku. Poskytuje především úplné střední odborné vzdělání zakončené závěrečnou zkouškou (maturitní zkouškou). Délka studia činí zpravidla čtyři roky. Absolventi získávají maturitu, resp. maturitní vysvědčení, (3 v ISCED) a jsou kvalifikování předeším pro výkon odborných činností v technicko-hospodářských, ekonomických, zdravotnických, pedagogických a dalších povolání. Pokud maturitní zkoušku nesloží, dokladem o absolvování středního odborného vzdělání je nikoliv maturitní vysvědčení, ale vysvědčení z posledního (čtvrtého) ročníku studia (střední odborné vzdělání bez maturity). Krom toho může SOŠ nabízet též i dvouleté či tříleté studium v oborech vzdělání poskytujících střední odborné vzdělání (bez maturity). V rámci českého vzdělávacího systému tedy složení maturitní zkoušky studentům též umožňuje, krom přechodu do praxe, i pokračování v dalším studiu ve kterékoli oblasti vzdělávání na VŠ, či event. i studium na VOŠ.\n\n\n"}
{"id": "205143", "url": "https://cs.wikipedia.org/wiki?curid=205143", "title": "1914 v letectví", "text": "1914 v letectví\n\nTento článek obsahuje seznam událostí souvisejících s letectvím, které proběhly roku 1914.\n\n\n\n"}
{"id": "205144", "url": "https://cs.wikipedia.org/wiki?curid=205144", "title": "Střední odborné učiliště", "text": "Střední odborné učiliště\n\nStřední odborné učiliště (SOU) je druhem střední školy v Česku. Poskytuje především střední vzdělání zakončené závěrečnou zkouškou. Délka studia činí zpravidla dva až tři roky. Absolventi získávají vyučení, resp. výuční list, (3 v ISCED) a jsou kvalifikováni především pro výkon řemeslných a podobných povolání (též i dělnických). Kromě přechodu do praxe umožňuje však český vzdělávací systém též i pokračování ve dvouletém nástavbovém studiu zakončeném maturitní zkouškou pro studenty, kteří ukončili tříletý obor. V menší míře se také vyskytují čtyřleté obory vzdělání poskytující úplné střední odborné vzdělání, které jsou opět zakončeny maturitou. (Maturitní zkouška pak umožňuje případně i další studium ve kterékoli oblasti vzdělávání na vysoké škole, či event. je též možné studovat na vyšší odborné škole.)\n\n\n"}
{"id": "205147", "url": "https://cs.wikipedia.org/wiki?curid=205147", "title": "Poissonův zákon", "text": "Poissonův zákon\n\nPoissonův zákon může označovat:\n\nPopisuje vztah mezi tlakem a objemem při adiabatickém ději v ideálním plynu:\nkde formula_2 je tlak plynu, formula_3 je objem plynu a formula_4 je Poissonova konstanta.\n\nPopisuje závislost mezi podélným poměrným\nprodloužením a příčným poměrným „zkrácením“, např.:\n\nTedy, při zatížení válcového vzorku tahovou silou v ose x můžeme deformaci\nve vzorku popsat poměrným prodloužením formula_6 ve směru osy a poměrným\nprodloužením formula_7 kolmo na osu vzorku.\n\nPro vybrané materiály jsou základní elastické konstanty uvedeny v tabulce.\nViz Poissonovo rozdělení\n\n\n"}
{"id": "205153", "url": "https://cs.wikipedia.org/wiki?curid=205153", "title": "1912 v letectví", "text": "1912 v letectví\n\nTento článek obsahuje seznam událostí souvisejících s letectvím, které proběhly roku 1912.\n\n\n\n\n"}
{"id": "205154", "url": "https://cs.wikipedia.org/wiki?curid=205154", "title": "1911 v letectví", "text": "1911 v letectví\n\nTento článek obsahuje seznam událostí souvisejících s letectvím, které proběhly roku 1911.\n\n\n\n\n\n\n\n\n"}
{"id": "205156", "url": "https://cs.wikipedia.org/wiki?curid=205156", "title": "1910 v letectví", "text": "1910 v letectví\n\nTento článek obsahuje seznam událostí souvisejících s letectvím, které proběhly roku 1910.\n\n\n\n"}
{"id": "205157", "url": "https://cs.wikipedia.org/wiki?curid=205157", "title": "1909 v letectví", "text": "1909 v letectví\n\nTento článek obsahuje seznam událostí souvisejících s letectvím, které proběhly roku 1909.\n\n\n\n\n\n"}
{"id": "205159", "url": "https://cs.wikipedia.org/wiki?curid=205159", "title": "1908 v letectví", "text": "1908 v letectví\n\nTento článek obsahuje seznam událostí souvisejících s letectvím, které proběhly roku 1908.\n\n\n"}
{"id": "205160", "url": "https://cs.wikipedia.org/wiki?curid=205160", "title": "1907 v letectví", "text": "1907 v letectví\n\nTento článek obsahuje seznam událostí souvisejících s letectvím, které proběhly roku 1907.\n\n\n\n\n"}
{"id": "205161", "url": "https://cs.wikipedia.org/wiki?curid=205161", "title": "1906 v letectví", "text": "1906 v letectví\n\nTento článek obsahuje seznam událostí souvisejících s letectvím, které proběhly roku 1906.\n\n\n\n"}
{"id": "205164", "url": "https://cs.wikipedia.org/wiki?curid=205164", "title": "1905 v letectví", "text": "1905 v letectví\n\nTento článek obsahuje seznam událostí souvisejících s letectvím, které proběhly roku 1905.\n\n\n"}
{"id": "205166", "url": "https://cs.wikipedia.org/wiki?curid=205166", "title": "1904 v letectví", "text": "1904 v letectví\n\nTento článek obsahuje seznam událostí souvisejících s letectvím, které proběhly roku 1904.\n\n\n\n"}
{"id": "205173", "url": "https://cs.wikipedia.org/wiki?curid=205173", "title": "Brandon Bochenski", "text": "Brandon Bochenski\n\nBrandon Bochenski (* 4. dubna 1982, Blaine) je americký profesionální hokejista, hrající za klub Barys Astana v ruské KHL. Tým USA reprezentoval na Mistrovství světa v ledním hokeji 2007 v Moskvě.\n\n"}
{"id": "205180", "url": "https://cs.wikipedia.org/wiki?curid=205180", "title": "Andrew Hutchinson", "text": "Andrew Hutchinson\n\nAndrew Hutchinson (* 24. března 1980 Evanston, Illinois USA) je americký profesionální hokejista. Momentálně hraje za tým Barys Astana v KHL. Byl také reprezentantem USA na Mistrovství světa v ledním hokeji 2007.\n\n"}
{"id": "205196", "url": "https://cs.wikipedia.org/wiki?curid=205196", "title": "Psí víno", "text": "Psí víno\n\nPsí víno je slovo s několika významy:\n\n"}
{"id": "205199", "url": "https://cs.wikipedia.org/wiki?curid=205199", "title": "Botswanská pula", "text": "Botswanská pula\n\nBotswanská pula je zákonným platidlem jihoafrického vnitrozemského státu Botswana. ISO 4217 kód puly je BWP. Jedna pula se dělí na 100 thebes. Výraz „pula“ znamená v místní řeči setswana déšť. Pro obyvatele Botswany, která se z části rozprostírá na poušti Kalahari, je déšť požehnáním a váží si ho natolik, že po něm pojmenovali svoji národní měnu. \n\nPula vznikla v roce 1976, kdy byla v poměru 1:1 odvozena od jihoafrického randu ZAR, který nahradila jako zákonné platidlo v Botswaně. Botswana je jedním ze členů Jihoafrické celní unie (další členové jsou Namibie, Jihoafrická republika, Lesotho a Svazijsko). Ostatní čtyři státy této organizace vytvořily navíc Společný měnový prostor - tzn. v těchto čtyřech státech je platidlem jihoafrický rand. Jediná Botswana do Společného měnového prostoru nepatří a nelze zde používat rand, jako v ostatních státech.\n\nMince puly mají hodnoty 5, 10, 25, 50 thebes, 1, 2, 5 pula. Na aversní straně všech mincí je vyobrazen státní znak, na reversu jsou vyobrazeny zdejší divoká zvířata. Bankovky jsou tisknuty v hodnotách 10, 20, 50, 100, 200 pula.\n"}
{"id": "205202", "url": "https://cs.wikipedia.org/wiki?curid=205202", "title": "J Allard", "text": "J Allard\n\nJ Allard, vlastním jménem James Allard (* 12. ledna 1969, Glens Falls, New York), je viceprezident korporace a šéf architektury XNA v Microsoftu. Také dohlížel na první produkt Microsoftu v oblasti herního průmyslu – Xbox. Allard dohlíží na veškerý návrh a design pro konzoli Xbox, periférie a Microsoft multiplayer online servis Xbox Live a také vyvíjí nástroje pro herní vývojáře. Jeho práce pro Xbox (Microsoft) vyústila v roce 2005 v herní konzoli Xbox 360.\n\nJe také znám pro svůj historický výrok v roce 1995, kdy byl internet na vzestupu řekl, \"Windows: Další zabijácká aplikace na Internetu\". Tento výrok, šířený šéfy Microsoftu, změnil směr ubírání firmy.\n\nNa Boston University promoval jako bakalář informatiky, Allard byl známý jako hráč a člen Team Pink. Na Xbox Live je Allarova přezdívka „HiroProtagonist“.\n\nAllard také dohlížel na vývoj Microsoft Zune (kapesní přenosný hudební přehrávač, jako konkurent iPodu). Dále podepsal několik marketingových kampaní pro Zune během Seattle Bumbershoot festivalu v roce 2006.\n"}
{"id": "205210", "url": "https://cs.wikipedia.org/wiki?curid=205210", "title": "Gaborone", "text": "Gaborone\n\nGaborone (do roku 1969 \"Gaberones\") je hlavní a největší město Botswany. Gaborone je hospodářské, politické a kulturní středisko státu.V roce 2011 ve městě žilo 231 592 obyvatel. Je zde potravinářský průmysl, dále průmysl zpracování diamantů a tepelná elektrárna. Z Gaborone vede železnice do Kapského Města a Harare, nachází se zde národní muzeum a univerzita. Gaborone leží 15 km od hranic s Jihoafrickou republikou.\n\nPodle důkazů kolem řeky Notwane sídlili lidé po celá staletí. Město se stalo známým v roce 1980, kdy se zde usídlil Kgosi gaborone.\n\nOd roku 1964 bylo Gaborone hlavním městem Bečuánska, v roce 1966 se stalo hlavním městem Botswany. Jako hlavní město bylo vybráno díky svému dobrému zdroji pitné vody a díky vlakovému spojení do velkých měst.\n\nVětšina budov metropole byla postavena během tří let. Jsou zde sídla vládních úřadů, elektrárna, nemocnice, školy, rozhlasové stanice, telefonní ústředny, policejní stanice, pošta a více než 1000 domů. Po řadu let bylo Gaborone nejrychleji rostoucím městem na světě a stále je jedním z nejrychleji rostoucích měst v Africe.\n\nV roce 1994 vypukly v Gaborone nepokoje kvůli vysoké nezaměstnanosti a dalším problémům.\n\nMěsto Gaborone i nadále roste velmi rychle. Město bylo původně plánováno jako sídlo 20 000 občanů, ale do roku 1992 z žilo již 138 000 lidí, přičemž v té souvislosti docházelo k živelnému osídlování nezastavěných pozemků.\n\nPo většinu roku má Gaborone velmi slunné podnebí. Léta jsou obvykle horká. Noci jsou chladné. Obvykle jsou zde léta s málo dešti. Je-li sucho, nejžhavější teploty roku jsou obvykle v lednu a únoru. V případě, že je normální množství srážek, nejteplejší teploty jsou obvykle v říjnu, těsně předtím, než začne pršet. Během zimy jsou dny ještě teplé a noci jsou chladné.\n\nVzhledem k ostatním africkým metropolím je městská doprava v Gaborone velmi dobrá. Jsou zde dvě vlaková nádraží. Na severu města se nachází mezinárodní gaboronské letiště.\n\n\n"}
{"id": "205211", "url": "https://cs.wikipedia.org/wiki?curid=205211", "title": "Libreville", "text": "Libreville\n\nLibreville je hlavní město Gabonu. Je to přístavní město. Žije zde 797 003 obyvatel (2012). Je to politické, hospodářské a kulturní středisko státu. Těží se zde ropa ze šelfu. Průmysl: chemický, strojírenský, textilní a potravinářský. Nachází se zde i mezinárodní letiště a národní gabonské muzeum. Hlavním městem nezávislého Gabonu je Libreville od roku 1960. Klimaticky patří Libreville do tropické zóny. V letech 1888–1904 hlavní město Francouzské rovníkové Afriky.\n\nLibreville leží na březích Atlantského oceánu. Na jižním konci města se rozkládá zátoka Estuaire du Gabon, která odděluje hlavní město a mys Pointe-Denis.\n\nSpojení s okolními městy, státy a Evropou zajištuje mezinárodní letiště Léon Mba. Silniční dopravu do vnitrozemí zajišťuje hlavně silnice N1 směrem na Ntoum, Kango, Bifoun a Lambaréné.\n"}
{"id": "205212", "url": "https://cs.wikipedia.org/wiki?curid=205212", "title": "Síťový uzel", "text": "Síťový uzel\n\nSíťový uzel () je v informatice označení pro zařízení v počítačových sítích, které slouží k jejich propojování nebo jako koncový bod. Koncovým bodem může být počítač, PDA, mobilní telefon. Propojovacím prvkem mohou být další síťová zařízení jako je switch (česky \"přepínač\"), hub (česky \"rozbočovač\"), repeater (česky \"opakovač\"), router (česky \"směrovač\") nebo bridge (česky \"most\"). Uzly, které aktivně směrují data pro další síťové zařízení, jsou označovány jako „superuzly“ (\"supernode\").\n\nKaždý uzel musí mít svoji MAC adresu nebo adresu řízení datového spoje (Data Link Control) v případě, že je to zařízení přinejmenším 2. vrstvy modelu OSI.\n\nSíťový uzel je seskupení jednoho nebo více síťových elementů (v jedné nebo více sítích), které poskytuje síti související funkce, a je spravováno jako jednotlivá entita. Jednotlivá síť může obsahovat více než jeden síťový uzel. Síťový uzel je považován za synonymum k síťovému prvku (elementu) a je obvykle v jediné síti.\n\n"}
{"id": "205213", "url": "https://cs.wikipedia.org/wiki?curid=205213", "title": "Maskat", "text": "Maskat\n\nMaskat (: '; : ') je hlavní město Sultanátu Omán a zároveň největší město v zemi. Také je správním městem Maskatského guvernorátu. Počet obyvatel metropolitní oblasti Maskat byl v květnu 2015 zhruba 1,29 milionu lidí. Metropolitní oblast se rozkládá na ploše o přibližně 3 500 km² (podle dřívějších údajů 1 500 km²) a zahrnuje šest vilájetů (administrativní jednotky).\n\nMěsto leží na pobřeží Arabského moře podél Ománského zálivu v blízkosti strategicky položeného Hormuzského průlivu. Oblast, v níž se město nachází, se rozkládá v podhůří a mezi vrchy západní části skalnatého pohoří Al-Hadžar.\n\nMaskat má horké a tropické podnebí, v létě (květen, červen, červenec, srpen), můžou teploty vystoupit až na 47 °C, přičemž průměrná teplota se v tomto období pohybuje kolem 35 °C, a ani v noci teploty neklesají pod 30 °C. Zároveň zde panuje vysoká vlhkost vzduchu, která pocitově už tak extrémní teploty zvyšuje.\n\nZimní měsíce jsou chladnější, průměrná teplota nejstudenějšího ledna je 20,7 °C, což prakticky odpovídá průměrné červencové teplotě v Praze.\n\nPrvní zmínky o městě pochází z doby počátku 1. století n. l. Tyto prameny popisují Maskat jako významné přístavní město orientálního světa. Během své existence se Maskat ocitl pod střídající se vládou jak domorodých kmenů, tak cizích mocností, zvláště Perské říše a Portugalska. V 18. století se hospodářský vliv Maskatu rozšířil až k východnímu pobřeží Afriky a na ostrov Zanzibar. Jakožto významný přístav v Ománském zálivu přitáhnul Maskat zahraniční obchodníky a osadníky z Balúčistánu, Persie a dalších zemí. Od doby, kdy začal vládnout sultán Kábús bin Saíd, prodělal Maskat velký rozvoj infrastruktury, začal se rozrůstat a vznikla v něm mnohanárodnostní společnost.\n\nZdejší ekonomice dominuje obchod a příjmy z ropy a přístavu Miná Kábús.\n\nVelkým přínosem pro kulturní život Maskatu i dalších zemí na Arabském poloostrově je velkolepý operní dům (\"Royal Opera House Muscat\"), který nechal postavit sultán Kábús bin Saíd. Operní představení v něm zajišťují soubory pozvané z Evropy. V Maskatu však působí i místní symfonický orchestr, rovněž podporovaný sultánem.\n\nVýznamnými pamětihodnostmi města jsou mimo jiné sultánův palác Al Alam, moderní velká mešita, tzv. suk (Sukh of Matra) a starobylé hrady al-Džalali a al-Mirani, postavené kdysi Portugalci.\n\n"}
{"id": "205216", "url": "https://cs.wikipedia.org/wiki?curid=205216", "title": "Dinár", "text": "Dinár\n\nNázev dinár je společný pro několik měn evropských, afrických i asijských států.\n\nSlovo dinár je zřejmě odvozeno od měny antického Říma - \"denaria\". Podobné slovo se vyskytuje ve španělštině – \"dinero\" – jako označení pro peníze obecně.\n\nDinár je současným zákonným platidlem v těchto státech:\nToto je jen několik příkladů zaniklých měn, které se jmenovaly \"dinár\":\n\n"}
{"id": "205218", "url": "https://cs.wikipedia.org/wiki?curid=205218", "title": "James Frazer", "text": "James Frazer\n\nSir James George Frazer (1. ledna 1854 Glasgow Spojené království - 7. května 1941) byl skotský antropolog, etnolog a etnograf ovlivněný pozitivismem. Zabýval se problematikou nejstarších náboženství, rituály, mýty a magií. Magii považoval za předchůdce náboženství a vědy. Zdůrazňoval funkci mýtu při organizaci společenského života.\n\nFrazer se narodil v presbyteriánské rodině skotského lékárníka Daniela Frazera v Glasgow. Na zdejší univerzitě studoval klasickou filologii. Jeho profesoři byli: George Gilbert Ramsay (latina), John Veitch (rétorika) a Lord Kelvin (Sir William Thomson; fyzika). Studium ukončil v roce 1879 na Trinity College v Cambridgi disertační práci, která byla věnována Platónově teorii idejí. Zde byl také zvolen do funkce vědeckého pracovníka (). Své první práce věnoval klasické filologii. V průběhu 80. let úspěšně připravil k tisku několik prací antických autorů. Současně se věnoval studiu prací Johna Stuarta Milla, Herberta Spencera a Augusta Comta. Rozhodující roli při změně jeho vědecké orientace sehrál William Robertson Smith. Ten v roce 1886 přiměl mladého vědce ke zpracování hesel „totemismus“ a „tabu“ pro \"Britskou encyklopedii\" a probudil tak jeho trvalý zájem o studium národopisu, etnologie a antropologie. V roce 1890 vydal první verzi knihy \"\" (česky \"Zlatá ratolest\"), která mu přinesla velkou slávu. Pro institucionalizaci antropologie jako vědy o společnosti má veliký význam Frazerovo působení na liverpoolské univerzitě. Zde v roce 1908 stanul v čele katedry, která poprvé nesla název oddělení sociální antropologie. Brzy se ale funkce vzdal, aby se vrátil ke knihám do ticha vědecké pracovny na Trinity College v Cambridgi. V roce 1921 mu byla udělena čestná docentura pro sociální antropologii na univerzitách v Oxfordu, Cambridgi, Glasgow a Liverpoolu. Byl členem Royal Society a Institut de France. Po zbytek svého života ale již na delší dobu neopustil svoji vědeckou knihovnu. Předávání akademických poct a s ním spjaté cestování pociťoval jako nevítané vytržení z práce. Díky péči milující manželky, francouzské spisovatelky Lily Grovesové, měl vytvořeny dokonalé podmínky pro studium pramenů a psaní svých četných knih.\n\nPodle Frazera na počátku lidských dějin měl člověk zcela mylné představy o příčinné souvislosti přírodních jevů. Základem jeho výkladu světa byla tzv. „sympatetická magie“, která vycházela z předpokladu existence určitého mystického vztahu mezi věcmi a jevy v přírodě - zákonu vnitřního souladu. Sympatetická magie opírá interpretaci světa o dva základní principy. První princip, který je možné definovat jako zákon podobnosti - „homeopatická magie“, předpokládá, že podobné způsobuje a produkuje podobné. Snaha aktivně ovládat přírodní zákonitosti tak vyústila v jejich napodobování. U přírodních národů, jež praktikují homeopatickou magii, se tak například můžeme setkat se snahou přivolat déšť prostřednictvím lití vody na zem, pokusy poškodit nepřítele tím, že zničíme jeho obraz, figurku, loutku a podobně. Druhý princip lze definovat jako zákon doteku - „kontaktní magie“. Vychází z předpokladu, že věci, jež spolu jednou byly v kontaktu nebo tvořily jednotný celek, na sebe působí na dálku i poté, co byl fyzický kontakt přerušen. Klasickým příkladem víry v kontaktní magii je kupříkladu snaha zmocnit se nějaké části těla nepřítele (vlasů, nehtů) nebo jeho šatů a jejich prostřednictvím pak negativně ovlivnit jeho život.\n\nVznik náboženství, které vystřídalo období magie, představuje vývojově vyšší stadium lidského myšlení. Podle Frazera se náboženství zrodilo spolu s poznáním, že zákony homeopatické a kontaktní magie se příliš neosvědčují a že člověk nedokáže ovládat přírodu vlastní silou. Víra v to, že vesmír ovládají nadpřirozené síly, vedla ke specializaci kouzelníků na náboženství. Jejich domnělá schopnost kontaktu s nadpřirozenými silami jim umožňovala, že získávali stále větší prestiž a moc nad ostatními lidmi. Ti nejvýznamnější se postupně stávali „božskými králi“ a jejich duše byly po jejich smrti uctívány jako božstva. \n\nPoslední a nejvyšší vývojové stadium lidského poznání představuje věda, jež má svými výchozími premisami blíže k magii než k náboženství. Lidé v moderní společnosti totiž stejně jako v období magie opět věří v možnost ovládat přírodu, tentokrát na základě skutečných a pravdivých znalostí příčinné determinance a zákonitostí věcí a jevů. \n\n\n\n\n"}
{"id": "205232", "url": "https://cs.wikipedia.org/wiki?curid=205232", "title": "Prefektura Mijazaki", "text": "Prefektura Mijazaki\n\nPrefektura Mijazaki (: 宮崎県, \"Mijazaki-ken\") je jednou ze 47 prefektur Japonska. Nachází se na ostrově Kjúšú. Hlavním městem je Mijazaki, u kterého leží také letiště Mijazaki.\n\nPrefektura má rozlohu 7 734,67 km² a k 12. březnu 2007 měla 1 148 414 obyvatel.\n\nNa území prefektury Mijazaki se až do reforem Meidži rozkládala provincie Hjúga.\n\nPrefektura Mijazaki leží na východním pobřeží ostrova Kjúšú. Na jihu a východě je obklopena Tichým oceánem, na severu sousedí s prefekturou Óita a na západě s prefekturami Kumamoto a Kagošima.\n\nV prefektuře Mijazaki leží 9 velkých měst (市, ši):\n"}
{"id": "205242", "url": "https://cs.wikipedia.org/wiki?curid=205242", "title": "Jan Láho", "text": "Jan Láho\n\nJan Láho (22. dubna 1738, Radvaň – 21. listopadu 1790) byl slovenský luterský duchovní působící v Čechách.\n\nOd roku 1767 působil jako učitel na šlechtické škole v Ožďanech, pak jako farář v Brzotíně. Po vydání tolerančního patentu přišel 28. května 1782 jako první luterský pastor do Čech. Téhož roku vydal v Praze katechismus \"Vejtah některých hlavných otázek a odpovědí z učení křesťanského pro obecný lid evangelický v Čechách\". Působil ve sboru v Krucemburku (Křížové). V letech 1784-1785 zastával úřad prvního superintendenta české evangelické církve a. v. V roce 1784 na audienci v Jihlavě žádal císaře Josefa II., aby zrušil placení štólových poplatků katolickým kněžím a podporoval superintendenty ze státních prostředků. V září 1785 ukončil svou službu v Čechách a odešel zpět do Uher.\n\n\n"}
{"id": "205243", "url": "https://cs.wikipedia.org/wiki?curid=205243", "title": "Tomáš Plekanec", "text": "Tomáš Plekanec\n\nTomáš Plekanec (* 31. října 1982 Kladno) je český profesionální hokejový útočník hrající v extraligovém klubu HC Kometa Brno.\n\nDne 17. června 2011 se v kapli svaté Kláry v Praze-Troji oženil se zpěvačkou Lucií Vondráčkovou. Dne 4. prosince 2011 se jim narodil syn Matyáš a 23. června 2015 syn Adam. V roce 2018 se manželé rozešli (a následující rok rozvedli) a Plekanec zveřejnil svůj vztah s tenistkou Lucií Šafářovou. Před Vánocemi 2019 se jim narodila dcera Leontýna.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\nDraftován byl v roce 2001 jako celkově 71. v pořadí týmem Montreal Canadiens, za který hrál až do roku 2017. Na mezinárodní úrovni byl účastníkem několika mistrovství světa, z kterých si v roce 2006 přivezl stříbrnou a v roce 2011 bronzovou medaili. Zúčastnil se ZOH 2010 ve Vancouveru a 2014 v Soči (zde jako kapitán). Dne 22. června 2010 prodloužil smlouvu s týmem Montreal Canadiens na 6 let za 30 miliónů dolarů. První polovinu sezony 2012–2013 nastupoval při výluce v NHL za klub Rytíři Kladno. Byl kapitánem na MS 2016 v Rusku. Ke konci sezony 2017/2018 byl vyměněn do klubu Toronto Maple Leafs, ale po skončení ročníku se vrátil zpět do Montrealu. Na podzim 2018 odehrál svůj 1000. zápas v NHL, následně ho ze hry vyřadilo zranění. Po vzájemné dohodě s ním vedení klubu rozvázalo v listopadu smlouvu a zařadilo jej na listinu volných hráčů. Plekanec uvedl, že zvažuje návrat do České republiky. Po dvou týdnech se upsal prvoligovému klubu Rytíři Kladno, který mu umožnil i střídavé starty za extraligovou Kometu Brno. V červenci 2019 podepsal na sezónu 2019/2020 roční smlouvu s brněnskou Kometou.\n\n\n\n"}
{"id": "205246", "url": "https://cs.wikipedia.org/wiki?curid=205246", "title": "Síťový port", "text": "Síťový port\n\nSíťový port je speciální číslo (0 až 65535), které slouží v počítačových sítích při komunikaci pomocí protokolů TCP a UDP k rozlišení aplikace v rámci počítače.\n\nPříklad: Server, který je používán k odesílání a přijímání elektronické pošty bude pravděpodobně poskytovat služby SMTP a POP3. Ty jsou na serveru obsluhovány rozdílnými procesy a čísla portů se použijí k rozlišení, která data patří jakému procesu. Obvykle je tomu tak, že SMTP server naslouchá na portu 25, zatímco POP3 na portu 110, avšak je možné nastavit úplně jiná čísla portů.\n\nČíslo portu můžeme zahlédnout i v URL adrese webové stránky. HTTP protokol používá implicitně port 80 a HTTPS port 443, avšak pokud použijeme tento URL zápis: <nowiki>http://www.priklad.com:8000/pokusnastranka</nowiki>, pokusí se webový prohlížeč kontaktovat HTTP server priklad.com na portu 8000.\n\nDalším faktem je, že ne všechny protokoly z transportní vrstvy používají porty k rozlišení komunikace (například ICMP).\n\nV protokolech TCP a UDP obsahuje hlavička paketu číslo zdrojového a cílového portu (délka každého čísla je 16 bitů, takže v desítkové soustavě může nabývat hodnot 0–65535). Z pohledu uživatele je zdrojový port ten, který zásobník TCP/IP používá pro komunikaci s cílovým portem serveru. Číslo zdrojového portu je přidělováno náhodně procesem TCP (nebo UDP) a většinou je to číslo mezi 1 023 a 65 535. Ze strany serveru je to naopak – tento port se pro něj, při odesílání paketů k uživateli, stává portem cílovým.\n\n\n"}
{"id": "205248", "url": "https://cs.wikipedia.org/wiki?curid=205248", "title": "Herrerasaurus", "text": "Herrerasaurus\n\nHerrerasaurus byl dinosaurus ze skupiny Herrerasauria žijící v období triasu. Pojmenován podle rolníka Victorina Herrery („Herrerův ještěr“). Ten v roce 1959 narazil na jeho fosilní pozůstatky v argentinské provincii San Juan, ale lebku se podařilo paleontologům objevit až v roce 1988. Byl jedním z nejstarších masožravých dinosaurů, ač je dnes otázkou diskuzí, zda se jednalo o raného dinosaura nebo spíše dinosauriforma. Žil na území dnešní Argentiny ve svrchním triasu (stupeň karn).\n\nJe odhadováno, že \"Herrerasaurus\" mohl dosahovat délky až 6 m, výšky ve hřbetu kolem 1,5 m a hmotnosti kolem 200 až 350 kg. podle jiných odhadů pak dosahoval délky asi 4,5 metru a hmotnosti 200 kilogramů. Byl to po dvou chodící masožravec, který se živil malými a středně velkými zvířaty. Stejně jako ostatní dravci zcela jistě nepohrdl mršinami. Měl silné zadní končetiny s krátkými stehny a dlouhými chodidly, z čehož vyplývá, že to byl rychlý běžec.\n\nPaleontologové se dlouhou dobu domnívali, že \"Herrerasaurus\" a jeho příbuzní by mohli být přímými předky dinosaurů. Paul Sereno a Fernando Emilio Novas v roce 1992 však na základě objevené lebky a jejích pokročilých znaků uznali, že se jedná o raného teropoda. Tento názor je dnes sice většinou akceptován, nicméně pozice hererasauridů (a eoraptora) je stále značně nejistá.\n\nAčkoliv měl \"Herrerasaurus\" tělo podobné pozdějším jurským dinosaurům, žil v době před přibližně 231 milióny lety, kdy dinosauři byli menší a zdaleka ještě nepatřili k dominantním živočichům. Těmi se dinosauři stali až koncem triasu.\n\n"}
{"id": "205251", "url": "https://cs.wikipedia.org/wiki?curid=205251", "title": "Mikko Koivu", "text": "Mikko Koivu\n\nMikko Sakari Koivu je finský profesionální hráč ledního hokeje, mladší bratr hráče Saka Koiva. Hraje NHL za tým Minnesota Wild. Za reprezentaci Finska nastoupil na několika světových šampionátech, přičemž největší úspěch zaznamenal na Mistrovství světa v ledním hokeji 2011, kdy Finsko podruhé v historii šampionát vyhrálo. Je i majitelem dvou medailí ze Zimních olympijských her.\n\n"}
{"id": "205255", "url": "https://cs.wikipedia.org/wiki?curid=205255", "title": "Ceratosaurus", "text": "Ceratosaurus\n\nCeratosaurus („rohatý ještěr“), byl středně velký teropodní dinosaurus. Žil přibližně před 150 milióny let v období svrchní jury. Pojmenován je podle kostěného hřebenovitého výstupku, který byl za jeho života pokryt rohovinou. Fosilie tohoto teropoda byly objeveny v americkém Coloradu, Utahu, Wyomingu či (pravděpodobně) v tanzanijské Mtwaře.\n\nByl to po dvou chodící masožravec dlouhý přibližně 6 až 7 metrů a vážící asi 600 až 700 kg. Pro exemplář \"USNM 4735\" byla odhadnuta hmotnost 647 kilogramů. Větší exempláře však mohly dosahovat hmotnosti až kolem 970 kilogramů. Na hřbetě podél páteře měl úzké kostěné destičky. Pravděpodobně se jednalo o rudiment pancéřování.\n\nLovil zřejmě ve skupinách, například býložravé dryosaury či stegosaury, ale byl schopen zaútočit i na mladé nebo nemocné sauropody. Zuby měl ploché, dýkovité, horní měl větší než dolní. Na předních končetinách měl 4 prsty, na zadních 3 funkční. Na území kraje Albany ve Wyomingu bylo objeveno také mládě, o 34 % menší než typový exemplář. Podle paleontologa Roberta T. Bakkera byly čelistní kosti ceratosaurů do značné míry flexibilní a umožňovaly do jisté míry roztažitelnost čelistí – podobně jako v případě hadů. Výpočty stejného vědce ukazují, že 1 tunu vážící ceratosaurus potřeboval k tomu, aby vyrostl za 5 let do dospělé velikosti zhruba 30 tun masa.\n\n\"Ceratosaurus\" spadal do čeledi Ceratosauridae, kterou v současnosti tvoří spolu s jediným dalším známým taxonem, argentinským druhem \"Genyodectes serus\". Ten žil nicméně mnohem později (před asi 112 miliony let) a představuje proto jediný důkaz o dlouhodobé existenci této podskupiny ceratosaurních teropodů.\n\n\n"}
{"id": "205257", "url": "https://cs.wikipedia.org/wiki?curid=205257", "title": "Edmund S. Phelps", "text": "Edmund S. Phelps\n\nEdmund Strother Phelps (* 26. července 1933) je americký profesor ekonomie a nositel Nobelovy ceny z roku 2006. Významná je jeho práce v oblasti makroekonomie, ekonomického růstu, teorie přirozené míry nezaměstnanosti, což úroveň počtu lidí bez práce, která by odpovídala potenciálnímu produktu ekonomiky, a modifikace Phillipsovy křivky.\n"}
{"id": "205264", "url": "https://cs.wikipedia.org/wiki?curid=205264", "title": "Dafné", "text": "Dafné\n\nDafné ( \"\") je v řecké mytologii nymfa, dcera říčního boha Péneia (podle jiné verze dcera Gaii a Ládóna). Podobně jako bohyně Artemis je panenskou lovkyní.\n\nDle řecké mytologie se bůh Apollón posmíval bohu lásky Erotovi. Eros se mu za to pomstil tím, že jej zasáhl svým, lásku vzbuzujícím zlatým šípem, zatímco Dafné[říční nymfu] zasáhl šípem lásku zabíjejícím. Apollon proto vzplanul k Dafné láskou, kterou však ona neopětovala, protože Erotův šíp způsobil pravý opak. Apollon Dafné pronásledoval, ona mu unikala. Vysílená Apollonovým pronásledováním, prosila bohyni země Gaiu, zda by mohla změnit její podobu. Ta jí proto proměnila ve vavřínový strom (řecky δάφνη – dáfnē). Její tělo se pokrylo kůrou, ruce se staly větvemi, vlasy listovím. Na její památku nosil Apollon vavřínový věnec.\n\nPříběh Apollona a Dafné zpracoval Ovidius ve svých \"Proměnách\". Tragický osud této lásky také podnítil mnohé výtvarné umělce a skladatele, kteří příběh malířsky, sochařsky či hudebně zpracovali. Jsou to například tato díla:\n\n\n"}
{"id": "205273", "url": "https://cs.wikipedia.org/wiki?curid=205273", "title": "Josh Byrne", "text": "Josh Byrne\n\nJosh Byrne (* 15. února 1984 v Los Angeles v Kalifornii) je americký herec známý především díky své roli Brendana Lamberta v sitcomu \"Krok za krokem\", ve kterém hrál v šesti řadách a v poslední, tedy sedmé řadě bez vysvětlení zmizel. Další vystoupení v televizi měl například v seriálech \"Who's The Boss?\" a \"The Family Man\" a filmu \"Mr. Saturday Night\", kde hrál mladšího Billyho Crystala a zahrál si tam společně s Jasonem Marsdenem, se kterým se poté setkal i v Kroku za krokem.\n\n"}
{"id": "205280", "url": "https://cs.wikipedia.org/wiki?curid=205280", "title": "Jean-Daniel Cadinot", "text": "Jean-Daniel Cadinot\n\nJean-Daniel Cadinot (10. února 1944 Paříž – 23. dubna 2008 Francie) byl francouzský režisér, producent filmů s gay tematikou a fotograf. Jeho studio nesoucí stejné jméno je na gay scéně velmi oblíbené, podobně jako např. společnost Bel Ami.\n\nCadinot začínal jako fotograf. Proslavil se díky eroticky laděným aktům. Mezi jeho modely patřili např. spisovatel Yves Navarre a zpěvák Patrick Juvet. Prodejem aktů se začal živit a v roce 1978 přešel k režírování filmů. Jeho raná tvorba spíše než na samotný sexuální akt kladla důraz na celkovou atmosféru, ať už se jednalo o charaktery postav, dialogy, nasvícení scény či samotný výběr míst. V posledních letech jsou jeho filmy velmi podobné „klasice“ produkované evropskými a americkými studii. I přesto lze vysledovat některé typické znaky jeho děl:\n\n\nVýběr z režijní tvorby:\n\n"}
{"id": "205281", "url": "https://cs.wikipedia.org/wiki?curid=205281", "title": "David (biblická postava)", "text": "David (biblická postava)\n\nDavid byl podle Bible druhým Hospodinem pomazaným králem sjednoceného Izraele a panoval patrně v letech 1013-973 př. n. l. Nastoupil po Saulovu nepomazaném synovi Iš-bošetovi, na nějž byl spáchán atentát bratry Beerotskými. Je představován jako spravedlivý panovník – nikoli však dokonalý – stejně jako uznávaný válečník, básník a hudebník (tradice ho považuje za autora mnoha žalmů). Jeho život a vláda je zaznamenána pouze v Bibli, a to v První a Druhé knize Samuelově a v První knize královské. Podle Bible byl velmi ambiciózní a v pozdějším věku i proradný a krutý (srv. Bible, 2Sm 11-12). Jeho existence jako historické osoby je sporná, dosavadní archeologické důkazy naznačují v 10. století, v údajné Davidově době, pouze řídké osídlení Judska a Jeruzalém coby nic více než malou vesnici.\n\nV katolické církvi je uctíván jako světec. Je připomínán v rámci \"Připomínky všech svatých předků Ježíše Krista\", 24. prosince, samostatně pak 29. prosince.\n\nDavid je velmi důležitou osobou i v islámu. V koránu je několikrát zmíněn, často se svým synem Šalomounem, coby významný prorok seslaný Bohem, aby vedl Izraelity.\n\nBůh zanevřel na krále Saula kvůli jeho neposlušnosti a vyslal proroka Samuela k Jišajovi, aby mezi jeho syny nalezl nového krále. Volba padla na Davida, Jišajova nejmladšího syna, který pásl ovce svého otce. Protože se Bohu zalíbil, nařídil Samuelovi, aby Davida pomazal jako budoucího krále Izraele.\n\nSaul se velmi trápil bolestmi. Jeho služebníci mu doporučili poslat pro Davida, nadaného hráče na lyru. A tak David vstoupil do Saulových služeb a kdykoli Saula posedlo trápení seslané od Hospodina, David ho obveselil hrou na lyru.\n\nBěhem Saulovy vlády hrozil Izraeli znovu vojenský střet s Pelištejci. David nesl jídlo svým starším bratrům, kteří společně se Saulem naslouchali výzvám pelištejského šampiona, obra Goliáše. Nikdo z Izraelitů se mu neodvažoval postavit, a proto když David prohlásil, že může Goliáše porazit, Saul mu nakonec nebránil a nabídl mu svou vlastní zbroj. David souboj vskutku vyhrál, když obra zasáhl kamenem z praku a zabil a zajistil tak Izraeli velké vítězství.\n\nKrál Saul učinil z vděčnosti Davida velitelem své armády a dal mu za ženu svou dceru. David zvítězil v mnoha bitvách a jeho popularita mezi lidmi rostla až do té míry, že Saul začal žárlit a pokoušel se jej zabít. Saulův syn jej na královu nevraživost upozornil, a tak David prchá do divočiny.\n\nSaul i jeho syn Jonatan padli v bitvě s Pelištejci a David jejich smrt oplakával. A tak se David vrátil, aby vládl Izraeli jako pomazaný král, jenže sever země ovládal druhý Saulův syn. Propukla mezi nimi válka a Saulův syn byl zavražděn. Vrazi Davidova protivníka donesli Davidovi hlavu své oběti doufajíce, že dostanou odměnu. Avšak David je obvinil ze zločinu. Po této události se v Hebronu sejdou starší Izraele, aby Davida s konečnou platností ve věku 30 let potvrdili na trůnu.\n\nJedním z nejvýznamnějších činů krále Davida bylo dobytí Jeruzaléma na Jebúsejcích. David si také podmanil okolní království Edom, Moab, Ammón a Aram. Zajímavá je také jeho tolerance Saulových potomků.\n\nSamozřejmě, ani David nebyl dokonalý. Dopustil se cizoložství s Bat-šebou, které se pokusil zakrýt úkladnou vraždou jejího muže, Chetejce Urijáše. Z obou činů byl usvědčen prorokem Nátanem. První dítě, které se Davidovi a Bat-šebě narodilo, zemřelo po porodu. Druhým dítětem byl Šalomoun, Davidův nástupce.\n\nNejvětším nebezpečím pro Davidovu vládu se stala vzpoura jeho syna Abšaloma, který dokonce obsadil Jeruzalém. Pří potlačování vzpoury byl Abšalom zabit. David pak předal vládu Šalomounovi a zemřel. Vládl celkem 40 let.\n"}
{"id": "205283", "url": "https://cs.wikipedia.org/wiki?curid=205283", "title": "Juraj Čobej", "text": "Juraj Čobej\n\nJuraj Čobej (* 7. srpen 1971 Stropkov) je slovenský fotbalový brankář a trenér. Je ženatý a má dvě dcery.\n\nNa přelomu let 2005/2006 prodělal těžkou operaci, kdy mu byl odstraněn nádor na mozku. Po 18měsíční rekonvalescenci se opět objevil v brance Artmedie v zápase proti MFK Košice. V květnu 2008 absolvoval artroskopii levého kolena a od té doby se v brance neobjevil. V prosinci 2009 ohlásil návrat do profesionálního fotbalu v některé z nižších soutěží.\nS Artmedií se zúčastnil hlavní fáze Ligy mistrů UEFA.\n\nJeho premiérou a zároveň derniérou v reprezentačním dresu Slovenska bylo přátelské utkání 20. května 2006 proti Belgii (1:1), kdy jej trenér Dušan Galis nechal chytat úvodní tři minuty, poté jej nahradil Kamil Čontofalský.\n\n"}
{"id": "205284", "url": "https://cs.wikipedia.org/wiki?curid=205284", "title": "Harold Macmillan", "text": "Harold Macmillan\n\nHarold Macmillan (10. února 1894 Chelsea – 29. prosince 1986 Chelwood Gate) byl britský politik, člen Konzervativní strany a premiér.\n\nByl pragmatickým politikem, před druhou světovou válkou kritizoval appeasement a do vysoké politiky se dostal jako chráněnec Winstona Churchilla. Byl přesvědčen o nutnosti existence smíšené ekonomiky, pamatoval si situaci za velké hospodářské krize a upřednostňoval keynesiánskou strategii veřejných investicí.\n\nV mezinárodních vztazích obnovil zvláštní vztahy se Spojenými státy po ochlazení způsobené suezskou krizí a napomohl dekolonizaci Subsaharské Afriky. Podnítil restrukturalizaci obrany země tak, aby byla připravena na novou situaci, posílil jadernou výzbroj země střelami Polaris a inicioval zahájení rozhovorů o omezení zkoušek jaderných zbraní.\n\nNarodil se na Cadogan Place v Chelsea jako syn Maurice Crawford Macmillana a jeho ženy Helen. Studoval na Eton College, ale studium přerušil poté, co onemocněl na zápal plic. Později studoval i na Balliol College v Oxfordu i když dokončil jen dva roky čtyřletého oboru.\n\nV době první světové války sloužil u pěchoty, dosáhl hodnosti kapitána a byl několikrát zraněn. Poslední období války strávil v nemocnici, kde absolvoval několik operací. Po válce se zapojil do práce rodinného vydavatelství Macmillan Publishers.\n\nPoslancem Dolní sněmovny byl zvolen roku 1924 za obvod Stockton-on-Tees. Ve 30. letech se projevoval jako ostrý kritik politiky appeasementu uplatňované Stanleyem Baldwinem a později Nevillem Chamberlainem. V tomto období také publikoval svou první knihu, obhajující centristickou politiku.\n\nV letech 1940 až 42 zastával pozici parlamentního tajemníka ministra zásobování a koordinoval dodávky zbraní pro Britskou armádu a letectvo. Poté byl jmenován do funkce zástupce ministra pro kolonie. V této funkci působil jako prostředník mezi Winstonem Churchillem a americkým generálem Eisenhowerem, který tehdy působil v severní Africe.\n\nPo vítězství konzervativců ve volbách roku 1951 získal místo ministra pro výstavbu a Churchillem byl pověřen, aby zajistil výstavbu 300 000 domů ročně. Od října 1954 zastával funkci ministra obrany. Jeho hlavním tématem v této pozici bylo posílení jaderné výzbroje. V únoru 1955 bylo rozhodnuto o vývoji vodíkové bomby. Ve vládě Anthonyho Edena působil krátce jako ministr zahraničí a později ministr financí.\n\nPo Edenově rezignaci v lednu 1957 ho nahradil ve funkci vůdce Konzervativní strany a premiéra.\n\nHlavním odvětvím domácí politiky byla pro něho ekonomika. Snažil se dosáhnout co nejvyšší nebo dokonce i plné zaměstnanosti. To narazilo na odpor u monetaristicky zaměřených ekonomických ministrů, kteří argumentovali tím, že podpora libry vyžaduje přísnou kontrolu výdajů a to zřejmě vyvolá i jistou míru nezaměstnanosti. Jejich námitky byly odmítnuty a tak několik ministrů v lednu 1958 rezignovalo.\n\nPřevzal i kontrolu nad zahraniční politikou a urychleně pracoval na zlepšení vztahů se Spojenými státy po Suezské krizi. V tom mu napomohly předchozí válečné styky s Dwightem D. Eisenhowerem. V únoru 1959 byl prvním západním politikem, který pro druhé světové válce navštívil Sovětský svaz. Rozhovory s Nikitou Chruščovem zmírnily napětí mezi východem a západem v otázce Západního Berlína a vedly k dohodě nad principy zastavení zkoušek jaderných zbraní. Byl také velkým zastáncem dekolonizace, nezávislost získaly státy Ghana (jako kolonie pod jménem Zlaté pobřeží) a Malajsie.\n\nV dubnu 1957 potvrdil svoji podporu pro britské jaderné zbraně. Pokoušel se přesvědčit Spojené státy ke spolupráci na vývoji jaderných zbraní a jedním z podpůrných argumentů měl být vývoj vlastní vodíkové pumy, jež byla úspěšné vyzkoušena v listopadu 1957. V červenci 1958 bylo přijato rozhodnutí o urychlení vývoje balistických raket.\n\nProblémy s platební bilancí vedly roku 1961 k zmražení mezd a vedly ke ztrátě popularity vlády. Ustanovil komisi, která měla provádět kontrolu příjmů tak, aby byl zachován růst bez navýšení inflace.\n\nZvláštní vztahy se Spojenými státy pokračovaly i po nástupu Johna Kennedyho. Macmillan byl jeho spojencem v době karibské krize a Kennedy s ním tento problém denně telefonicky konzultoval. V druhém funkčním období akceleroval i proces dekolonizace v subsaharské Africe. V dubnu 1960 zastavil vývoj balistických raket Blue Streak, pro jejich zranitelnost případnými útočníky a jednal s americkým prezidentem o koupi amerických raket Polaris. Byl také hnacím motorem podpisu dohody o částečném zastavení zkoušek jaderných zbraní mezi Spojenými státy, Velkou Británií a Sovětským svazem.\n\nAféra Johna Profuma, ministra války, trvale poškodila kredit jeho kabinetu, nicméně hlasování v parlamentu skončilo porážkou jeho oponentů. Tento skandál se ale podepsal na jeho zdraví a tak v říjnu 1963 rezignoval a jeho nástupcem se stal ministr zahraničí Alec Douglas-Home.\n\nZpočátku odmítl povýšení do šlechtického stavu a v září 1964 se stáhl z politického života. Roku 1960 byl zvolen rektorem Oxfordské univerzity.\n\nZemřel 29. prosince 1986 v rodinném sídle Birch Grove.\n"}
{"id": "205291", "url": "https://cs.wikipedia.org/wiki?curid=205291", "title": "Kristen Bjorn", "text": "Kristen Bjorn\n\nKristen Bjorn (12. října 1957 Londýn), vlastním jménem Robert Russell, je anglický režisér a producent erotických filmů a bývalý pornoherec. Pro jeho filmy je typické obsazování svalnatými muži z Latinské Ameriky, Karibiku a Evropy, jakož i filmování na exotických místech. Upřednostňuje neznámé modely bez ohledu na jejich sexuální orientaci. Svou kariéru však pod jménem Kristen Bjorn začal jako herec pro gay studio Falcon. Během své režisérské dráhy několikrát měnil své sídlo, v současnosti žije ve Španělsku.\n"}
{"id": "205299", "url": "https://cs.wikipedia.org/wiki?curid=205299", "title": "Preonová hvězda", "text": "Preonová hvězda\n\nPreonová hvězda by měl být hyperhustý objekt, složený z hypotetických subelementárních částic zvaných preony, z kterých by se měly skládat jak kvarky (spojující se v hadrony), tak leptony (jako elektron, mion, tauon a jejich neutrina).\nExistence preonových hvězd (stejně jako samotných preonů) je pouze hypotetická; na rozdíl od např. kvarkových hvězd jsme žádný objekt, který by odpovídal modelu preonové hvězdy, nezpozorovali.\n\nPreony by měly být další vrstvou hmoty, fundamentálnější než kvarky. Teorie preonů evokuje základní filozoficko - vědeckou otázku, zda by šlo svět „rozdrobovat“ do nekonečna na stále menší a elementárnější části. Jestli ano, byly by k tomu třeba stále větší energie. Dnešní urychlovače nedokáží vyprodukovat více než řádově několik stovek GeV (gigaelektronvoltů), proto existenci preonů zatím nelze prokázat; určitý pokrok by měl nastat se zařízením Large Hadron Collider.\n\nPreonové hvězdy by mohly vysvětlit složení neznámé masy známé jako temná hmota, která tvoří 27 % hmotnosti vesmíru. Ačkoli samotnou existenci preonů dokázat nelze, preonové hvězdy by šlo detekovat díky efektu gravitační čočky nebo díky emisi tvrdých gama paprsků.\n\nPreonové hvězdy mají hustotu výrazně překonávající hustotu atomového jádra, tedy řádově 10 kg.m. S takovou hustotou by se hmota odpovídající Zemi vešla do objemu koule o průměru 5 m. Mechanismus vzniku preonových hvězd je nejasný; vhodné podmínky mohl nastolit Velký třesk, kdy existovaly energie dovolující výskyt samostatných preonů a jejich vázání jinou silou než tou, která je obvykle drží v kvarcích a leptonech (dost možná to bude páté silové pole), a sice gravitací. Preonová hvězda by také mohla vzniknout při explozi supernovy jako pozůstatek mimořádně těžkého hvězdného jádra. Dal by se tedy předpokládat výskyt následujících objektů vzniklých jako pozůstatek supernovy.\n\n"}
{"id": "205300", "url": "https://cs.wikipedia.org/wiki?curid=205300", "title": "Chi Chi LaRue", "text": "Chi Chi LaRue\n\nChi Chi LaRue (8. listopadu 1959 Hibbing), vlastním jménem Larry David Paciotti, je velmi žádaný režisér homosexuálních a bisexuálních filmů. Občas režíruje pod pseudonymy David Lawrence či Taylor Hudson. Protože vystupuje jako drag queen, někdy je o něm referováno jako o ní. Kromě režie filmů, které jsou charakteristické, úzce profilované a snadno rozpoznatelné konzumenty, se věnuje také pořádání večírků a předávání cen. Od roku 2003 se zaměřuje také na heterosexuální erotické filmy. Má podíly ve firmách na výrobu erotických pomůcek, jako jsou dilda, vibrátory, kalendáře apod. LaRue se velmi angažuje v kampani za bezpečný sex a je samozřejmostí, že v jeho filmech jsou povinně používány kondomy. Mezi herce, kterým pomohl ke kariéře v pornobranži patří Brent Everett či Michael Brandon.\n"}
{"id": "205302", "url": "https://cs.wikipedia.org/wiki?curid=205302", "title": "Umělý penis", "text": "Umělý penis\n\nUmělý penis ( ) je imitace penisu, používaná především pro masturbaci. Jeho první nálezy z leštěného kamene jsou odhadovány na 2 500 let př. n. l. V dobách starověkého Říma se objevují ze slonoviny a vzácných dřevin. Vznik plastických hmot přinesl první plastové penisy a v sedmdesátých letech začíná obrovský rozmach erotických pomůcek z latexu. Po něm se objevil silikon, gel a nakonec sloučeniny silikonu jako např. „Love Clon“ – velmi napodobující lidskou pokožku. Značně oblíbené jsou i penisy z akrylátu a krystalického skla. Zvláštním případem umělého penisu je tzv. vibrátor, který přidává vibrace a zlepšuje tak stimulaci.\n\nTaké se vyrábí tzv. dvojité dildo, sloužící především pro uspokojení lesbického páru, či k propojení análních otvorů dvou osob, které jsou k sobě otočeny zády a na čtyřech. Dvojitá dilda patřičných rozměrů a s důrazem na jejich ohebnost pak lze využít i k uspokojení sebe sama oba konci zároveň. Některá dilda disponují navíc přísavkou, díky které je lze upevnit na hladký povrch – například na kachličky, kuchyňskou linku či na podlahu.\n\n\n"}
{"id": "205312", "url": "https://cs.wikipedia.org/wiki?curid=205312", "title": "Gothaer Waggonfabrik", "text": "Gothaer Waggonfabrik\n\nGothaer Waggonfabrik AG (Gotha, GWF) byla německá továrna na výrobu železničních vozů založená koncem 19. století ve Warnemünde. V průběhu dvou světových válek továrna rozšířila výrobu také o vojenská letadla.\n\nBěhem první světové války vyráběla úspěšné dvoumotorové bombardéry jejichž první verzi navrhl v roce 1914 Oskar Ursinus. Od roku 1917 byla tato letadla schopna uskutečnit bombové útoky na Anglii a letouny Gotha se tak staly prvními bombardéry mezi letadly těžšími než vzduch, schopnými v této roli nahradit obří zepelíny. Bombardéry Gotha se dočkaly provedení ve verzích G.I, G.II, G.III, G.IV a G.V, který se stal také nejvíce rozšířeným typem. Nakonec firma vyrobila i experimentální G.VI s nesymetrickou konstrukcí.\n\nPo válce, kdy byla další výroba vojenských letadel v Německu na základě Versailleské smlouvy znemožněna, se továrna Gotha vrátila k výrobě železničních vozů, avšak po nástupu nacistů k moci se vojenská výroba opět obnovila. Hlavním přínosem firmy pro německou Luftwaffe byl cvičný letoun Gotha Go 145, kterých se vyrobilo celkem 1182 kusů. Také se zde vyrobilo velké množství transportních kluzáků Gotha Go 242. Technicky nejdokonalejším letounem druhé světové války z továrny Gotha byl však bombardér Horten Ho 229, který ovšem nebyl nikdy operačně nasazen. Jednalo se o samokřídlo s tryskovým pohonem a jeho dalšímu využití zabránil pouze konec války. K zkušebním letům vzlétly pouze dva stroje, třetí zůstal dokončen bez dalšího použití.\n\nPo druhé světové válce, stejně jako dříve, se firma opět zaměřila na výrobu železničních vozů a tramvají, tentokrát již v rámci centrálně plánovaného hospodářství NDR.\n"}
{"id": "205314", "url": "https://cs.wikipedia.org/wiki?curid=205314", "title": "Gotha (rozcestník)", "text": "Gotha (rozcestník)\n\nGotha má více významů:\n\n"}
{"id": "205316", "url": "https://cs.wikipedia.org/wiki?curid=205316", "title": "Marie Leopoldina Tyrolská", "text": "Marie Leopoldina Tyrolská\n\nMarie Leopoldina Tyrolská (6. dubna 1632, Innsbruck – 7. srpna 1649, Vídeň) se sňatkem s císařem Ferdinandem III. stala císařovnou Svaté říše římské a královnou českou a uherskou.\n\nMarie Leopoldina byla dcerou arcivévody Leopolda V., hraběte tyrolského, a jeho manželky Klaudie, dcery toskánského velkovévody Ferdinanda I. z rodu Medicejských.\n\nArcivévoda Leopold V. se zapsal do českých dějin jako biskup pasovský roku 1611, při tzv. vpádu pasovských. Pro kněžský stav byl vybrán již ve dvanácti letech, nikdy však nezískal kněžské, natož biskupské svěcení. Roku 1625 rezignoval na své církevní úřady a následujícího roku se oženil s Klaudií Medicejskou. Měl s ní pět dětí, z nichž nejmladší byla právě arcivévodkyně Marie Leopoldina.\n\nNarodila se 28. listopadu 1632 v Innsbrucku, kde byla vychována pod vlivem italské kultury, kterou v Tyrolsku podporovala její matka. Již v šestnácti letech ale odešla na vídeňský dvůr a byla vybrána za manželku Ferdinanda III., svého o téměř čtvrtstoletí staršího bratrance. Ten byl vdovcem s pěti dětmi (jeho první manželka Marie Anna byla otrávena).\n\nSvatba blízkých příbuzných (jejich společným dědem byl Karel II. Štýrský) se konala v červenci 1648, v době intenzivních jednání o uzavření míru v Německu. Císařovo druhé manželství s mladičkou arcivévodkyní se zdálo svědčit o počátku nové doby; osobní štěstí Ferdinanda III. se téměř krylo s koncem válečných hrůz Třicetileté války.\n\nŠťastné manželství však trvalo jen krátce, již první těhotenství se mladé císařovně a královně stalo osudným. 7. srpna roku 1649 porodila Marie syna, sama však na následky oslabení ve Vídni zemřela. Stejně jako první manželka Ferdinanda III., ani ona během svého krátkého života v manželství nestihla císařskou či královskou korunovaci. Její syn, který byl od dětství předurčen k církevní dráze a ze svého příbuzenství vytěžil spoustu výnosných úřadů, byl nepevného zdraví a zemřel v necelých patnácti letech.\n\nPoslední sňatek Ferdinand uzavřel v roce 1651 s Eleonorou Magdalenou de Gonzaga (1630 – 1686).\n\n"}
{"id": "205318", "url": "https://cs.wikipedia.org/wiki?curid=205318", "title": "Tim Hamilton", "text": "Tim Hamilton\n\nTim Hamilton (* 1982, Přerov, Československo), je český model a herec účinkující v gay pornografických filmech.\n\nNarodil se roku 1982 v moravském Přerově. Zprvu se věnoval fotbalu. V 17 letech začal s posilováním a zanedlouho obsadil 3. místo v moravské kulturistické soutěži. Na 8. místě ve své kategorii skončil na mistrovství Moravy a Slezska v březnu 2001.\n\nSvou hereckou kariéru začal po dosažení plnoletosti v roce 2000 u společnosti Bel Ami, pro niž do roku 2005 natočil řadu filmů. Zde natočil mimo jiné scénu s Filipem Trojovským, známým z reality show \"Big Brother\" z roku 2005. Dvojfilm \"Greek Holiday\", v němž spolu figurovali, byl oceněn jako nejlepší zahraniční film cenou GayVN Award 2005 a sám Tim Hamilton obdržel tutéž cenu v kategorii nejlepšího herce v zahraničním filmu. O dekádu později, v průběhu léta 2016, společnost jednotlivé scény z „řeckých prázdnin“ vydala on-line v remasterované podobě, a to u příležitosti vydání nového filmu \"Last Summer in Greece\", označovaného jako remake \"Greek Holiday\". Společnost na konci září téhož roku zveřejnila i videorozhovor s tehdy 34letým Hamiltonem o jeho postpornografickém životě.\n\nHamilton jako model figuroval rovněž ve fotografických publikacích spjatých se studiem, stal se např. i tváří titulní strany magazínu \"Freshmen\" v září 2004 nebo magazínu \"XXX Schowcase\" č. 6 na podzim 2005.\n\nPo tříleté exkluzivní spolupráci se studiem Bel Ami se Tim Hamilton v roce 2004 vydal na samostatnou dráhu. V roce 2007 ještě natočil pro znovuobnovenou edici Falcon International americké společnosti Falcon film \"Knockout\" (vyšel 21. května 2007). Další dvojfilm pak pro tutéž edici i režíroval – \"European Holiday\" 1 a 2 (2007).\n\nPo skončení s natáčením se odstěhoval do Prahy a začal se věnovat osobnímu trenérství a dietologii. V roce 2009 otevřel svůj vlastní taneční klub a restauraci. Působil i jako model v agentuře Agáty Hanychové.\n\nNení-li uvedeno jinak, vyšly filmy pod značkou Bel Ami:\n\nNěkteré scény se objevily znovu také ve výběrové sérii kompilací BelAmi Collections: \"Orgies\" (2010; scény z \"Red Hot Chili Sex\" a \"Frisky Summer 4\") a \"Blonds\" (2011; scéna s Noahem Anistonem z \"Desire\" a s Chrisem Casablancou z \"Too Many Boys\").\n\n\n"}
{"id": "205322", "url": "https://cs.wikipedia.org/wiki?curid=205322", "title": "2007 v letectví", "text": "2007 v letectví\n\nTento článek obsahuje seznam událostí souvisejících s letectvím, které proběhly roku 2007.\n\n\n\n\n\n"}
{"id": "205323", "url": "https://cs.wikipedia.org/wiki?curid=205323", "title": "Antonín z Padovy", "text": "Antonín z Padovy\n\nSv. Antonín z Padovy (běžně též Antonín Paduánský, 15. srpna 1195 Lisabon – 13. června 1231 Padova) byl portugalský františkánský mnich, teolog a kazatel. Jde o jednoho z nejproslulejších svatých, který je uctíván po celém světě. Je oblíben také u umělců (např. El Greco, Francisco Goya). Katolická církev jej prohlásila roku 1232 za svatého a roku 1946 za učitele církve.\n\nNarodil se v Lisabonu kolem roku 1195 a křestním jménem se původně jmenoval Ferdinand (port. \"Fernando\"). Jeho matka Marie pocházela ze slavného rodu Treverů. Přesto svého syna vychovávala spíše po křesťansku než po šlechticku. V patnácti letech vstoupil do řádu augustiniánů v Lisabonu. Ti se věnovali převážně hlubokému studiu Bible. V tomto oboru se Antonín stal uznávaným specialistou. Ale v Lisabonu za ním chodili příbuzní a vyrušovali ho ze studií, proto požádal o přeložení do kláštera v Coimbře. Zde získal značné teologické vzdělání. Bylo mu 25 let.\n\nO několik let později zemřelo v Maroku několik františkánů mučednickou smrtí a jejich těla byla převezena do Portugalska. Jejich pohřbu se účastnil i Antonín. Hluboce to na něj zapůsobilo a přál si tyto mučedníky následovat.\n\nVystoupil z řádu augustiniánů a vstoupil k františkánům v Coimbře. Zde přijal jméno Antonín. Posléze odjel do severní Afriky působit mezi muslimy. Záhy po příjezdu do Afriky ale onemocněl a několik měsíců se léčil. Musel se vrátit do Evropy. Loď ale ztroskotala a bouře ji vrhla na sicilské pobřeží.\n\nAntonín pak pobýval v klášteře v Messině. Poté co se alespoň částečně uzdravil, odebral se v roce 1221 do Assisi, kam byla svolána valná schůze bratří řádu sv. Františka, aby poznal zakladatele řádu – sv. Františka. Setkal se s ním a prosil jej, aby byl přijat do některého z italských klášterů. Neuspěl, protože ještě nebyl zdravotně zcela v pořádku.\n\nNakonec byl přece jen přijat. Vstoupil do malého kláštera u Forli, kde tou dobou žili jen čtyři řeholníci. Antonín byl velice pokorný, mlčel o svém původu a vzdělání a konal ty nejhorší práce. Po čase byl poslán přímo do Forli, aby tam přijal kněžské svěcení. Ve Forli se nacházelo mnoho řeholních čekatelů kněžství, františkáni a dominikáni. Před slavnostním jídlem byli vyzváni, aby někdo pronesl duchovní řeč. Nikdo nechtěl, tak začal mluvit Antonín. Nejprve mluvil prostě a nesměle, posléze ale začal mluvit velice výmluvně a se značnou učeností. Všichni žasli. Následně byl vyslán na studia a věnoval se kazatelství.\n\nAntonín kázal v kostelích, na náměstích a dokonce třeba na plážích. Někdy jej údajně poslouchalo až třicet tisíc lidí. V legendě se vypráví, že v Rimini mu nechtěl naslouchat nikdo a tu ryby vystrčily hlavy z vody, aby slyšely jeho kázání. Všichni obyvatelé Rimini se po tomto zázraku obrátili.<ref name=\"/Padovy\"></ref>\n\nJiná legenda praví, že se jednou svatý Antonín nestihl vrátit do svého kláštera a zůstal tedy jako host hraběte Zina Camposampiera v Padově. Hostitel viděl Antonína, jak v rukách chová Jezulátko (takto také bývá často vyobrazen).\n\nV Padově se stávalo, že si lidé přicházeli zajistit místa v kostele blízko kazatelny již v noci, jen aby Antonína dobře slyšeli. Nikdo na kázání nechodil nákladně oblečen, protože bylo známo, že Antonín to nemá rád.\n\nV Toulouse bylo v tu dobu středisko sekty katarů, a i zde měla Antonínova kázání značnou odezvu. Antonínovi se začalo říkat „kladivo na kacíře“. Přes tuto hrozivě znějící přezdívku Antonín vůči sektářům nevystupoval násilně ani vulgárně. Dokázal si však získat jejich zájem a úctu svou vlídností a výmluvností, čímž je přiměl ke shodě s církevní autoritou. Založil několik klášterů a usadil se v Padově. Jednou jej slyšel kázat papež Řehoř IX. a nazval jej „archou Písma svatého“. Po Antonínových kázáních zanechávali zhýralci svého života a káli se, dlužníci byli propouštěni z vězení. Některá z Antonínových kázání se zachovala.\n\nAntonínovo zdraví bylo velice chatrné a zcela vyčerpán se roku 1231 usadil v Campo di San Pietro blízko Padovy. Dne 13. června téhož roku tam zemřel. Bylo mu teprve 36 let. Svatořečen byl roku 1232, jedenáct měsíců po své smrti. Byl to nejkratší proces svatořečení v dějinách církve.\n\nSvatý Antonín byl velmi oblíben na moravském Slovácku i v bývalé německé části jižní Moravy, a to jak u Moravanů, tak i u Němců. Už v polovině 17. století vznikala svatoantonínská bratrstva, která z darů zbožných věřících stavěla a udržovala jemu zasvěcené kaple (např. v Perné 1652, v Dolních Kounicích 1654, v Blatnici pod sv. Antonínkem 1668). Tyto poutní kaple se stavěly na vyvýšených místech, aby na poutníky působila i krása kraje.\n\n\n"}
{"id": "205325", "url": "https://cs.wikipedia.org/wiki?curid=205325", "title": "Symbolický odkaz", "text": "Symbolický odkaz\n\nSymbolický odkaz, , tj. měkký odkaz (někdy též \"link\", viz terminologie) označuje v informatice alternativní odkaz, který ukazuje na jiný soubor nebo adresář. Odkaz je realizován jako malý speciální soubor, který obsahuje absolutní nebo relativní cestu k cílovému souboru. Symbolický odkaz interpretuje jádro operačního systému, přičemž v unixových systémech je běžně využívaným nástrojem, zatímco v NTFS je implementován až od Windows Vista. Symbolický odkaz je alternativou k pevnému odkazu.\n\nPro označení anglického \"symbolic link\" se v češtině používají výrazy \"symbolický\" či \"měkký\" \"odkaz\", nebo se pracuje s anglickým výrazem \"link\". V současné době anglický výraz \"link\" majoritně označuje URL (v překladu \"odkaz\"), a proto je zde preferován, přestože však v češtině také zcela přesně neoznačuje původní význam slova (spojení, kloub, kadeř…).\n\nV unixových systémech uživatel často volí mezi použitím symbolického a pevného odkazu:\n\n\n\nSymbolický odkaz vytvoříme příkazem:\n\nVe Windows 95 a novějších (viz Microsoft Windows) je používána obdoba symbolických odkazů, které jsou nazývány \"zástupce\" (soubory codice_1). Jejich interpretace však není obsažena v jádře operačního systému a implementuje ji pouze průzkumník (Windows Explorer) pomocí svých API funkcí. Otevře-li program zástupce pomocí běžných funkcí operačního systému, přečte pouze metadata umístěná v zástupci (ikona, cesta k cílovému objektu atd.). Použije-li však API funkce průzkumníka, je otevřen cílový soubor.\n\nVe Windows 2000 (resp. v systému souborů NTFS 3.0 a vyšších verzích) lze vytvořit přibližný ekvivalent symbolických odkazů (tzv. \"junctions\"), jež však mohou směřovat výhradně na adresář. Pro jejich vytvoření je navíc nutné použít speciální program, který není standardní součástí systému. Od Windows Vista jsou pak podporovány symbolické odkazy jak na úrovni jádra, tak i v systému souborů (včetně síťových odkazů), avšak nejsou zpětně kompatibilní s předchozími verzemi Microsoft Windows.\n\n\n"}
{"id": "205330", "url": "https://cs.wikipedia.org/wiki?curid=205330", "title": "Loubinec pětilistý", "text": "Loubinec pětilistý\n\nLoubinec pětilistý (\"Parthenocissus quinquefolia\"), lidově známý jako psí víno, je popínavá rostlina z čeledi révovitých. V ČR je občas využívána jako okrasná popínavá rostlina k výzdobě zdí.\n\n\n\n\nLoubinec pětilistý je popínavá dřevina podobná vinné révě. V českých podmínkách obvykle šplhá do výšky 8–15 metrů, jinak v ideálních případech (záleží na klimatických podmínkách, půdě a podložce ke šplhání) až ke třiceti. Mladé větve a pupeny jsou načervenalé (u podobného loubince popínavého jsou zelené).\n\nListy jsou střídavé, opadavé, dlanitě složené, pětičetné, jednotlivé lístky jsou vejčitě kopinaté až podlouhlé, jejich okraj je pilovitý. Na podzim dochází před opadem k jejich výraznému zbarvení do červena. Pro šplhání a přichycování na podkladu vytváří úponky s 5–8 rameny (podobný loubinec popínavý má jen 3–5 ramen), které jsou zakončeny přísavnou destičkou (u loubince popínavého přísavné destičky chybí). Ta při kontaktu s hladkou podložkou vylučuje tmelící látku sloužící k upevnění rostliny. Kůra je žlutohnědá.\n\nKvěty jsou malé a zelené, v postranních vrcholících, kališních lístků je 5, korunní lístky jsou volné a je jich také 5. Tyčinek je 5. Semeník je dvoupouzdrý, srostlý se žláznatým terčem. V České republice kvete od července do září. Plodem jsou tmavě modré až černé bobule, které jsou většinou neojíněné a obsahují po 2–3 semenech (u loubince popínavého bývá bobule ojíněná, se 3–4 semeny).\n\nLoubinec pětilistý pochází ze Severní Ameriky, oblast jeho přirozeného výskytu se nachází v její střední a východní části. Přibližně ji lze vymezit jako prostor od Guatemaly na sever přes východní Mexiko, západní okraj areálu představují Texas, Jižní Dakota a Utah, severozápadní hranicí pak je Manitoba. Na severu je okrajem areálu jihovýchodní Kanada. Z Ameriky byl loubinec pětilistý na počátku 17. století přivezen do Evropy, kde byl vysazován jako okrasná rostlina. V České republice je občas vysazován a zřídka zplaňuje. Mnohem hojnější druh je loubinec popínavý (\"Parthenocissus inserta\"), který nebyl od loubince pětilistého v ČR dříve odlišován nebo byl odlišován špatně. Dříve byl udáván hojný výskyt loubince pětilistého (jako zdomácnělé rostliny) např. z lužních lesů, později se zjistilo, že drtivá většina těchto výskytů patří druhu loubinec popínavý. V Květeně ČR (Koblížek 1997) a klíči ke květeně (Koblížek 2002) se pojetí druhů, popisy a další údaje značně liší. Vzhledem k tomu, že jde o stejného autora, musíme považovat dílo z roku 2002 za správnější.\nBobule loubince pětilistého jsou pro člověka (jakožto i ostatní savce) slabě jedovaté, ovšem vzhledem k jejich odporné chuti příliš nehrozí, že by se jimi někdo otrávil. Jedovatost bobulí se nevztahuje na ptáky, pro mnohé ptačí druhy představují plody loubince důležitý zdroj potravy přes zimu. Rostlina má rozsáhlé využití v rámci léčitelství, indiáni ji používají k léčbě průjmů, obtíží při močení, vodnatosti a křečí čelistních svalů.\n\nToxikologické informační středisko u plodů uvádíː „\"Téměř nejedovaté plody – nebezpečná může být dávka nad 20 plodů (bobulí, semen). Po větším požitém množství se podává aktivní uhlí. Nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže\".“\n\n\n\n\n \n"}
{"id": "205335", "url": "https://cs.wikipedia.org/wiki?curid=205335", "title": "Cameron Jackson", "text": "Cameron Jackson\n\nCameron Jackson (* 16. února 1986, Děčín) je bývalý český fotomodel a pornoherec účinkující převážně v gay pornografických filmech. Výjimečně účinkoval také v transsexuálních a heterosexuálních filmech.\n\nJeště než se stal známým ve videoprodukci, působil jako fotomodel pro fotografy a studia Karel Rok, William Higgins a Jacubs World.\nPoté ho objevili režiséři George Duroy (Bel Ami), Dan Komar a Vlado Iresh.\n\nSvou hereckou kariéru začal v roce 2004. Pod jménem Krystof Nikolas pracoval krátce pro společnost William Higgins, pod jménem Cameron Jackson pak pro společnosti AVI Production (značky Raw, Bare a Punkz), Eurocreme, Triumvirate a další. Svůj druhý pseudonym si údajně zvolil dle dvou jím obdivovaných režisérů: Jamese Camerona a Petera Jacksona. Ačkoli je přirozeně po těle zarostlý, ve filmech obvykle účinkoval jako hladce oholený.\n\nPráce pro společnost Eurocreme z něj udělala hvězdu. J. C. Adams o něm v roce 2005 psal v souvislosti s filmem \"Raw Luck\" jako o „v současnosti snad nejvíc sexy hvězdě gay porna“. Ve své knize \"Gay Porn Heroes\" (2011) jej pak umístil na 10. příčku ve výběru evropských pornoherců a vyzdvihl jeho verzatilitu při účinkování v rozličných žánrech gay porna.\n\nV roce 2007 Cameron Jackson svou hereckou kariéru ukončil a nadále pracoval pro nizozemské studio Staxus jako „lovec talentů“.\n\nVýběr z filmografie Camerona Jacksona (bez kompilací):\n\n\n\n\n\n\n"}
{"id": "205336", "url": "https://cs.wikipedia.org/wiki?curid=205336", "title": "Topografie", "text": "Topografie\n\nTopografie je vědní disciplína studující povrchové útvary na povrchu Země, případně jiných pevných těles Sluneční soustavy (planet, měsíců, planetek atd.). Velmi těsně tak souvisí s kartografií, která se zabývá zakreslováním popsaných útvarů. V přeneseném slova smyslu je pak toto označení používáno pro obecné pojmenování povrchu (tvaru) těchto objektů.\n\nTopografie je důležitou součástí geofyziky, neboť popisuje deformaci povrchu v důsledku různorodých vnitřních (či vnějších) geologických procesů.\nNěkterá z prozkoumaných těles naší planetární soustavy jsou díky dlouhodobým topografickým měřením (výškoměry, stereosnímkováním) zmapována velmi dobře, planeta Mars pak globálně dokonce lépe než naše vlastní Země (horizontální rozlišení desítky až tisíce metrů, vertikální kolem jednotek metrů).\n"}
{"id": "205337", "url": "https://cs.wikipedia.org/wiki?curid=205337", "title": "Jan Šantroch", "text": "Jan Šantroch\n\nJan Šantroch (* 30. září 1979 Mladá Boleslav) je český herec.\n\n\n"}
{"id": "205339", "url": "https://cs.wikipedia.org/wiki?curid=205339", "title": "Michal Barinka", "text": "Michal Barinka\n\nMichal Barinka (* 12. června 1984 Vyškov) je český profesionální hokejový obránce hrající za tým Rytíři Kladno. Byl účastníkem MS 2007, MS 2009 a MS 2010 a na posledně jmenovaném se stal mistrem světa. Zúčastnil se také ZOH 2014 v Soči.\n\nV roce 2009 se oženil s Nikol, o devět let starší dcerou trenéra Aloise Hadamczika. \n\nMichal Barinka začínal s hokejem v pěti letech v Táboře, do osmi let hrál na postu brankáře. Z Tábora přestoupil do dorostu Českých Budějovic. Při utkání juniorské extraligy 3. listopadu 2001 v Karlových Varech jej při jednom ze soubojů protihráč píchl hokejkou pod žebra a natrhl mu slezinu. Barinka podstoupil operaci a při níž mu lékaři museli půlku sleziny odoperovat, ale po dvou měsících už znovu hrál lední hokej. Dokonce v téže sezóně stihl ve svých sedmnácti letech premiéru v extralize mužů, když odehrál poslední tři zápasy sezony 2001/02. Dne 21. června 2003 byl draftován ve 2. kole na 59. místě Chicagem. V NHL v letech 2003–2006 odehrál za Chicago dvě sezóny, v nichž nastoupil k 34 utkáním a připsal si dva body za dvě asistence.\n\n\n\n\"Premiéra v reprezentaci:\" 11. dubna 2003 Česká republika – Švýcarsko (Biel).\n"}
{"id": "205341", "url": "https://cs.wikipedia.org/wiki?curid=205341", "title": "Pornoherec", "text": "Pornoherec\n\nPornoherec je herec účinkující v pornografických filmech. Může se také jednat o modela nebo modelku pro erotické fotografie či o osobu účinkující v živé show (např. striptýz, peep show, videochat apod.). \n\nPřevážná část pornoherců vystupuje nahá a více či méně otevřeně znázorňuje sexuální akt. Vlastní sexuální orientace herce nehraje často roli, např. mnoho heterosexuálů točí z komerčních důvodů filmy pro homosexuální publikum (tzv. gay-for-pay). \n\nUrčitá část pornoherců tuto činnost vykonává přechodně pouze po krátký čas. Nejčastěji se jedná o mladé muže a ženy hnané vidinou snadného výdělku. Často jsou oslovováni lovci talentů v posilovnách, na plovárnách apod. Jen malá část pornoherců je obsazována po celou svou kariéru. Na trhu je především poptávka po mladých aktérech, proto je v této branži poměrně velká fluktuace herců. Někteří pornoherci však své zkušenosti před kamerou dokáží zužitkovat a stávají se sami režiséry (např. Pavel Novotný či Lukas Ridgeston).\n\n"}
{"id": "205342", "url": "https://cs.wikipedia.org/wiki?curid=205342", "title": "Brian Pothier", "text": "Brian Pothier\n\nBrian Pothier je americký profesionální hráč ledního hokeje, hráč švýcarského klubu HC Servette Genève.\n\n\n"}
{"id": "205344", "url": "https://cs.wikipedia.org/wiki?curid=205344", "title": "Pevný odkaz", "text": "Pevný odkaz\n\nPevný odkaz nebo tvrdý odkaz, (někdy též \"link\", viz terminologie níže) označuje v informatice alternativní odkaz na soubor. Data uložená v souborovém systému jsou tak přístupná pomocí více jmen, přičemž není podstatné, které jméno je pro jejich dosažení použito. Pevné odkazy jsou implementovány tak, že je v adresáři vytvořeno nové jméno, které odkazuje na již existující metadata popisující data příslušného souboru. Ve většině operačních systémů není možné používat pevné odkazy na adresáře (viz dále). Pevný odkaz je alternativou k symbolickému odkazu.\n\nPro označení anglického \"hard link\" se v češtině používají výrazy \"pevný\" či \"tvrdý\" \"odkaz\", nebo se pracuje s anglickým výrazem \"link\". V současné době anglický výraz \"link\" majoritně označuje URL (v překladu \"odkaz\"), a proto je zde preferován, přestože však v češtině také zcela přesně neoznačuje původní význam slova (spojení, kloub, kadeř…).\n\n\n\n\n\nV unixových systémech je pevný odkaz jménem souboru v adresáři, které v souborových systémech typu UFS odkazuje na existující i-node. Při vytvoření pevného odkazu je uvnitř i-node zvětšen čítač odkazů. Po vytvoření není možné zjistit, které jméno bylo původní, obě jsou rovnocenná. Při smazání pevného odkazu je čítač v i-node snížen o jedničku, avšak samotná data jsou na disku uvolněna (resp. místo na disku je označeno jako nepoužívané) až po smazání posledního odkazu.\n\nPro zjištění, kolik jmen souborů ukazuje na daný soubor, můžeme použít příkaz \"stat\" nebo se podívat na číslo v druhém sloupci ve výpisu adresáře příkazem codice_1.\n\nPevný odkaz vytvoříme příkazem: \n\nV Microsoft Windows lze pevný odkaz vytvořit pouze v systému souborů NTFS a to buď programem fsutil hardlink utility (pouze pro Windows XP a novější) nebo příkazem \"mklink\" (Windows Vista a novější). Další alternativa je použít nějakou jinou aplikaci, jako například FAR manager (opensource).\n\n\n"}
{"id": "205349", "url": "https://cs.wikipedia.org/wiki?curid=205349", "title": "Air France", "text": "Air France\n\nAir France \"(Compagnie Nationale Air France)\" je francouzská letecká společnost založená v roce 1933 v Paříži. Jejím domovským letištěm je letiště Charlese de Gaulla u Paříže, odkud je společností denně vypravováno 1700 letů do 185 destinací v 83 státech, s flotilou více než 220 letadel. V roce 2015 přepravila 46 803 000 cestujících, zaměstnávala necelých 70 000 zaměstnanců.\n\nV současné době je jejím většinovým vlastníkem stále francouzský stát, který však svůj podíl postupně odprodává. Air France je zakládajícím členem aliance SkyTeam. V roce 2004 převzala Air France kontrolu nad nizozemskou leteckou společností KLM, čímž byla vytvořena největší letecká společnost na světě s označením Air France-KLM. Vlastnický podíl státu se po spojení leteckých společností zmenšil na 44%.\n\nSesterské společnosti Air France jsou v roce 2019 regionální HOP! a nízkonákladová Transavia France. Mezi roky 2017 až 2019 to byla také společnost Joon.\n\nSpolečnost Air France létá do Prahy na Letiště Václava Havla s frekvencí přibližně dvaceti letů týdně. Nejčastěji s Airbusy A320 nebo A321. Na lince spolupracuje také s Českými aeroliniemi, které jsou ve stejné alianci (SkyTeam). \n\nOd 31. března 2019 Air France s linkou do Prahy končí. Kompletně ji převezme nízkonákladová sesterská společnost Joon.\n\nV říjnu 2016 společnost vlastnila 225 letadel, přičemž dalších 44 kusů bylo objednáno. Průměrné stáří letky činilo 12,1 let:\n\nSpolečnost v minulosti provozovala tyto typy letadel:\n\n\"Tento seznam leteckých nehod není kompletní\"\n\n\n"}
{"id": "205350", "url": "https://cs.wikipedia.org/wiki?curid=205350", "title": "Adam Hall", "text": "Adam Hall\n\nAdam Hall (* 14. srpna, 1980, Kalamazoo, USA) je americký profesionální hokejista, momentálně hrající ve švýcarské lize National League A (NLA) za klub HC Ambrì-Piotta. Svou kariéru začal v univerzitním klubu \" Michigan State University\", hrajícím nižší americkou hokejovou soutěž. Byl členem národního mužstva USA na MS 2006 i MS 2007.\n\n"}
{"id": "205355", "url": "https://cs.wikipedia.org/wiki?curid=205355", "title": "Prefektura Mijagi", "text": "Prefektura Mijagi\n\nPrefektura Mijagi (: 宮城県, \"Mijagi-ken\") je jednou ze 47 prefektur Japonska. Nachází se v regionu Tóhoku na severu ostrova Honšú. Hlavním městem je Sendai.\n\nPrefektura má rozlohu 7 283,85 km² a k 1. říjnu 2005 měla 2 359 991 obyvatel.\n\nÚzemí prefektury Mijagi bylo v minulosti součástí provincie Mucu. Masamune Date postavil hrad v Sendai jako své sídlo odkud vládl Mucu. V roce 1871 byla vytvořena prefektura Sendai a následující rok byla přejmenována na Mijagi.\n\nPrefektura Mijagi leží na pobřeží Tichého oceánu v regionu Tóhoku. V prefektuře se nachází město Sendai, které je největším městem celé oblasti.\n\nV prefektuře Mijagi leží 13 velkých měst (市, ši):\nOstrůvky Macušima (松島) porostlé borovicemi jsou jednou ze Tři slavných japonských scenérií.\n\n\n"}
{"id": "205373", "url": "https://cs.wikipedia.org/wiki?curid=205373", "title": "Fenek", "text": "Fenek\n\nFenek, též fenek berberský (\"Vulpes zerda\") je nejmenší liška na světě, malá pouštní šelma, která má vzhledem k velikosti těla největší uši ze všech psovitých šelem.\n\n\nFenek je nejmenší psovitou šelmou. Je menší než kočka domácí, samice váží průměrně 0,8 kg, lišáci jsou o něco větší. Je to štíhlá šelmička s velmi dlouhým huňatým ocasem, který tvoří skoro 60 % jejich délky, a dlouhýma, ale silnýma nohama. Nápadné jsou obrovské ušní boltce o délce až 15 cm. S velkou bubínkovou výdutí (lat. \"bulla tympanica\") umožňují velmi jemný sluch; ušní boltce fungují rovněž jako tepelný výměník, takže fenka ochlazují.\n\nDalším důležitým smyslem je zrak, fenci vidí velmi dobře i v šeru. Zuby, zvláště špičáky a trháky, jsou malé. Srst je hustá a hedvábně jemná, zlatoplavá, na končetinách, břiše a obličeji bílá. Špička ocasu je černá. Také chlupy vyrůstající nad ocasní žlázou („fialkou“) jsou tmavě hnědé až černé. Tlapky jsou chráněné hustou srstí před rozpáleným pískem. Oči, hmatové vousy, čenich a prstní polštářky jsou tmavě zbarvené.\n\nAreál fenků leží v pouštních a polopouštních oblastech severní Afriky, a Sinajského poloostrova. Rozšíření na Arabském poloostrově není průkazné. Vyskytuje se v Maroku, Tunisku, Libyi, Alžírsku, Egyptě i Saúdské Arábii a také v Mali, Mauretánii, Čadu, Nigeru a Súdánu až do 15 - 35° severní šířky.\n\nFenek je zvíře dokonale přizpůsobené životu na Sahaře. Preferují písčitou poušť, kde obývají stabilní písečné duny. Zároveň potřebují stanoviště, kde rostou trávy nebo keře, jako je \"Aristida\" spp., \"Panicum turgidum\", chvojník \"Ephedra alata\" nebo \"Zygophyllum\" spp., vyhledávají také oblasti, kde rostou stromy (kaparovník, akácie, datlové palmy). Vegetace jim poskytuje úkryt, materiál na vystýlání nor a v případě nutnosti slouží také jako potrava a zdroj vody.\n\nFenek je aktivní převážně v noci, přes den se schovává před pouštním žárem v hlubokých norách vyhrabaných pod kameny a kořeny rostlin. Nory mívají několik vchodů a jedinou noru může obývat množství fenků, výsledkem je pak složité bludiště podzemních chodeb. Doupata jsou vystlána listy, trávou, peřím a srstí.\n\nŽijí v rodinných skupinách složených z jednoho nebo několika dospělých párů, jejich letošních mláďat a možná i některých starších potomků. Občas může v jediné noře žít i víc takových rodin. Jediná rodina se může skládat i z 10 jedinců, fenkové jsou tudíž velmi společenská zvířata a odpovídá tomu i množství různých zvuků, které slouží ke komunikaci s ostatními členy skupiny. Zřejmě i ocasní žláza slouží nějakým způsobem k posílení sociálních pout ve skupině. Teritorium je označováno trusem a močí. V jediném teritoriu je vybudováno více nor, mezi kterými se skupina fenků pohybuje v závislosti na nabídce potravy v okolí konkrétní nory.\n\nFenci jsou velmi aktivní, hraví a neuvěřitelně pohybliví - dospělý fenek dokáže z místa vyskočit 70 cm do výšky a přes jeden metr do délky, což činí téměř čtyřnásobek jejich délky. Cítí-li se ohroženi, zahrabou se tak rychle, že doslova „zmizí v písku“.\n\nNa lov se vydávají v noci a přestože žijí ve skupinách, potravu shánějí sami. Jsou to všežraví oportunisté a využívají jakýkoliv možný zdroj potravy. Výborně vidí a jejich citlivý sluch jim umožňuje slyšet kořist z velké dálky.\n\nJejich kořistí se stávají ještěři (paještěrka, gekon, scink apod.), ptáci (hlavně stepokuři, skřivani a vlaštovky) a jejich vejce a mláďata, sarančata, brouci, štíři, pavouci i jiní bezobratlí a také hlodavci, jako je tarbík egyptský a pískomilové. Pojídají kořínky, hlízy a cibule rostlin a také datle. Fenkové zpravidla nežijí v blízkosti zdrojů povrchové vody a veškerou její potřebu kryjí pojídáním rostlin a ulovených živočichů.\n\nPotravu si, podobně jako liška obecná, schovávají na horší časy a polohu všech svých skrýší si velmi dobře pamatují.\n\nObdobí páření přichází v lednu nebo v únoru, kdy samice přichází do říje. Během této doby jsou lišáci agresivní a odhánějí ostatní samce. Březost trvá 50 až 52 dní, poté samice ve vystlaném doupěti vrhá 1 až 5 altriciálních, slepých mláďat. Matka se o ně první dva týdny nepřetržitě stará, zatímco samec rodině přináší potravu. Při obraně mláďat jsou fenkové velmi agresivní.\n\nPo dvou týdnech otvírají oči a po dalších dvou si již začínají hrát uvnitř nory. Ven se odvažují až v pěti týdnech věku. Odstavena jsou až ve 3 měsících a na rodičích jsou dále závislá do doby, než se naučí lovit a dorostou plné velikosti. Pohlavně dospívají v 6-9 měsících a v zajetí se mohou dožít až 12 let.\n\nJejich nepřáteli jsou pravděpodobně šakali, hyeny, zdivočelí psi nebo výři.\n\nFenek je považován za jediný druh lišky, který se dá chovat v domácnosti jako „domácí zvíře“. V zemích na západ od Česka se občas chová jako exotický mazlíček. Mohou žít volně v bytě, zvyknou si na člověka a může se naučit i na kočičí záchod a do pelíšku. Je zařazen v CITES, příloha II.\n\nJedná se o druh, který je obtížné chovat a rozmnožovat. Fenek byl v listopadu 2019 chován přibližně ve stovce evropských zoo. Mezi nimi bylo také pět českých zoo: \n\n\nV minulosti tento druh chovaly také tyto zoo: Zoo Brno, Zoopark Chomutov, Zoo Plzeň, Zoo Ústí nad Labem, Zoopark Zájezd a Zoo Zlín. Na Slovensku fenka v listopadu 2019 nechovala žádná zoo. Dříve byl chován v Zoo Bratislava a Zoo Košice.\n\nPrvní fenek byl do Zoo Praha dovezen v roce 1939, a to přímo z přírody. V zoo se jej podařilo udržet při životě dva roky, což byl v té době velký úspěch. V průběhu 50. a 60. let 20. století se do zoo dostala řada fenků, údaje o nich však nejsou kompletní. První úspěšný odchov byl zaznamenán v roce 1998. V roce 2012 se podařilo odchovat čtyřčata. Ke konci roku 2018 byli chováni dva samci a dvě samice.\n\nFenci jsou k vidění v pavilonu Afrika zblízka v horní části zoo. \n\n\n"}
{"id": "205385", "url": "https://cs.wikipedia.org/wiki?curid=205385", "title": "Titanit", "text": "Titanit\n\nTitanit (Klaproth, 1795), chemický vzorec CaTiSiO, je jednoklonný minerál. Název dostal podle prvku, který obsahuje. Původní název titanitu sfén (což znamená klín, jenž je tvarem ve kterém se titanit vyskytuje nejčastěji) se dosud používá v klenotnictví pro opracované krystaly. V mineralogii jsou termínem sfén označovány především žlutozelené a jedovatě zelené titanity z alpských žil. \n\nAkcesoricky se vyskytuje v magmatických (žula, pegmatit) a přeměněných (břidlice, rula, mramor) horninách. Perfektní krystalované ukázky jsou hydrotermálního původu z žil alpského typu. Při zvětrávání původní horniny se dostává do sedimentů.\n\nPrizmatické a tabulkovité (podle {221}) krystaly. Zrnité, masivní i radiální agregáty. Časté jsou dvojčatné srůsty.\n\n\nKeilhauit je odrůda titanitu s až s 10% obsahem YO složky. Byl pojmenován na počest Norského geologa Prof. Baltazara Mathiase Keilhau. Byl objeven v roce 1841 a zprvu vykládán jako nový minerál, ovšem roku 1844 byl popsán po podrobném zkoumání dle Scheerera jako yttrotitanit, tedy odpovídá odrůdě Alsheditu.\nGrothit je yttriem a cerem bohatá odrůda titanitu. Můžeme ho nalézt pouze na dvou lokalitách na světě, a to Amurskaya Oblast, Berezitovoe (Konstantinovskii) v Rusku, kde byl tento minerál poprvé nalezen na ložisku zlata nebo ve Švédsku na lokalitě Fjällbacka v provincii Bohuslän u obce Tanum.\nAlshedit (též yttrotitanit) je pouze yttriem obohacená odrůda titanitu. Nalézt ho můžeme na mnoha lokalitách v Norsku, Švédsku, Austrálii a Rusku.\n\naxinit\n\nživce, chlorit, rutil, albit, křemen\n\nTitanit byl po dlouhou dobu považován spíše pouze pro sbírkové účely. Ovšem po objevení naleziště v Madagaskaru se průhledné a pěkně zbarvené krystaly začaly používat jako drahé kameny (fasetové brusy, kabošony). Titanit má neobyčejný lesk a vnitřní odlesky při správném výbrusu převyšují diamant. Můžou se však zdát rozmazané kvůli dvojosému charakteru krystalu. Je velmi měkký a tak se používá do méně exponovaných šperků. Používá se také pro zisk titanu a může být použit jako pigment.\n\nAkcesorický minerál.\n\n\n\n"}
{"id": "205388", "url": "https://cs.wikipedia.org/wiki?curid=205388", "title": "Marxistický feminismus", "text": "Marxistický feminismus\n\nMarxistický feminismus transformuje Marxovu kritiku kapitalistického útlaku a aplikuje ji na postavení žen. Zaměřuje se na ekonomické aspekty života a prosazuje zejména rovné přístupy žen k zaměstnání a k finančním zdrojům obecně – pouze na základě ekonomické nezávislosti se žena může stát nezávislou a rovnoprávnou i v dalších rovinách. Východisko vidí pouze ve změně struktury společnosti jako takové, v odstranění sociální nespravedlnosti, k čemuž je možné dospět nikoli na základě reforem, ale pouze revoluční cestou.\n\nVýznamnými marxistickými myslitelkami jsou např. Sheila Rowbotham, Nancy M. Hartsock aj.\n\n"}
{"id": "205390", "url": "https://cs.wikipedia.org/wiki?curid=205390", "title": "Pagor Vairóčana", "text": "Pagor Vairóčana\n\nPagor Vairóčana byl nejvýznamnější překladatel buddhistických textů ze sanskrtu do tibetštiny v 8. století, tedy v prvním období pořizování překladů buddhistických spisů. Později se také stál velkým mistrem dzogčhenu. Z prvního překladatelského období povstala tibetská buddhistická škola zvaná „Škola starých překladů“ (Ňingmapa). Vairóčana patřil mezi prvních sedm tibetských buddhistických mnichů. Byl poslán k mistru Šrí Simhovi, aby u něj studoval dzogčhen. Šrí Simha mu udělil úkol vyučovat dzogčhen v Tibetu, tak se spolu s Padmasabhavou a Vimalamitrou stal šiřitelem dzogčhenu v této zemi.\n\nPo návratu do Tibetu se stal mimo jiné učitelem krále Thisong Decäna. Začaly se však šířit pomluvy o nepravosti Vairóčanova učení a jeho údajném poměru s královnou Magjalou. Král dal proto vypovědět Vairóčanu do východní provincie Kham. Vairóčana zde žil u místního vládce a získal další žáky. Král později pozval do Tibetu indického mistra Vimalamitru, který krále ujistil o pravdivosti a cennosti Vairóčanova učení. Král tedy pozval Vairóčanu z nuceného exilu zpět.\n\nNejvýznamnějšími Vairóčanovými žáky byli Jundaňingpo, Sangtön Ješe Lama, Pang Sangje Gönpo, Džňánakumára z Ňagu a vznešená Ješe Drönma. Jedním z obzvlášť známých žáků byl Pang Gen Mipham Gönpo, jehož žáci v následujících sedmi generacích realizovali tzv. duhové tělo. Tohoto nejvyššího cíle dzogčhenu dosáhl samozřejmě také i Vairóčana. Později byli Tsele Natsok Rangdröl, Orgjen Terdag Lingpa Gjurmej Dordže a Džamgon Kongtrul rozpoznání jako Vairóčanovy inkarnace.\n\n"}
{"id": "205391", "url": "https://cs.wikipedia.org/wiki?curid=205391", "title": "Karel Slavík", "text": "Karel Slavík\n\nKarel Slavík (1908, Praha – 1957, Chicago) byl jedním z průkopníků swingu v českých zemích.\n\nHudbě se věnoval amatérsky. V polovině 30. let založil skupinu Blue Music, která byla považována za tehdejší nejjazzovější českou formaci. V Blue Music začínal i Karel Vlach, Ladislav Habart nebo Inka Zemánková.\nV březnu 1937 na jejich koncertě vystoupil černošský hudebník a zpěvák Joe Turner, jenž byl v Československu známý z nahrávek orchestru Gramoklubu. Po tomto úspěchu se skupina zviditelnila, což jí umožnilo působit v různých kavárnách a nočních podnicích.\nZačátkem čtyřicátých let spolu se svou židovskou snoubenkou utekl před fašismem do Ameriky.\n\nPo válce žil v Brazílii. Od 50. let 20. století žil v Chicagu, kde snad i zemřel (údaje Jiřího Verbergera).\n"}
{"id": "205395", "url": "https://cs.wikipedia.org/wiki?curid=205395", "title": "Jansenismus", "text": "Jansenismus\n\nJansenismus byl morálně přísný teologický směr v katolické církvi 16. až 18. století, ovlivněný kalvinismem. Vznikl z myšlenek holandského teologa a biskupa v Yprách Cornelia Jansena (1585–1638), který ve své knize o sv. Augustinovi (vyšla 1640) silně zdůraznil jeho nauku o prvotním hříchu, o nezbytnosti Boží milosti ke spáse a zároveň o neodolatelnosti působení Boží milosti na člověka.\n\nPodle křesťanské nauky se člověk rodí zatížen dědičným hříchem a z vlastních sil nemůže dosáhnout spásy. Jansen a jansenisté se ovšem lišili naukou o předurčení čili predestinaci: vševědoucí Bůh o každém člověku předem ví, zda bude spasen, nebo zavržen. Tuto nauku odvozovali ze spisů sv. Augustina, podobně jako Jan Kalvín, od něhož se ale lišili v tom, že zatímco podle Kalvína může věřící člověk dospět k jistému poznání, že je předurčen ke spasení, jansenisté takovou možnost popírali. Katolická církev, k níž se jansenisté důsledně hlásili, jansenismus nicméně odsoudila roku 1653 papežem Inocencem X. a roku 1712 bulou \"Unigenitus Dei Filius\" papeže Klementa XI.\n\nDůsledkem této nauky byl velký nárok na mravní život věřících, mravní rigorismus, který ovšem často vedl i k ostré kritice církevní praxe a církevních představitelů. Tak tomu bylo zejména ve Francii, kam jansenismus uvedl Jean Duvergier de Hauranne (opat ze Saint-Cyran), a kde se střediskem jansenismu stal klášter Port-Royal. Mezi jeho stoupenci byli např. Antoine Arnauld, Jean Racine a Blaise Pascal. Ten se ujal obhajoby kláštera proti jezuitům ve velice ostrých \"Listech venkovanovi\", vydaných pod pseudonymem a 1660 králem zakázaných. Klášter Port-Royal byl pak roku 1710 zbořen a řeholnice rozehnány.\n\nJansenismus ovšem přežíval až do francouzské revoluce, výrazně ovlivnil např. i císařovnu Marii Terezii. Jako jedna z tendencí duchovního života je přítomen dodnes i v katolickém prostředí. Jansenistické názory trvaly v odlišných postojích francouzského kléru vůči papežské kurii, kterým se říká galikanismus, a po nějakou dobu i v holandské starokatolické církvi.\n\n"}
{"id": "205398", "url": "https://cs.wikipedia.org/wiki?curid=205398", "title": "Krak des Chevaliers", "text": "Krak des Chevaliers\n\nKrak des Chevaliers, též Crac des Chevaliers (arabsky قلعة الحصن \"Qal'at al-Husn\" nebo حصن الأكراد \"Hisn al-Akrád\") je jeden z nejzachovalejších křižáckých hradů v Sýrii. Od roku 2006 je zapsán na seznamu světového dědictví UNESCO.\n\nJméno pochází ze starosyrštiny, a znamená pravděpodobně „Pevnost“. Název také může být odvozen z řeckého slova \"charax\", znamenající „zeď“. Arabové pevnosti říkali \"Hisn al-Akrad\", což francouzští křižáci později zkomolili na \"Le Crat\" a později na \"Krak\". Přídomek \"des Chevaliers\" pochází z francouzštiny a znamená \"rytířský\", \"patřící rytířům\". Celé jméno hradu se tedy dá přeložit jako \"Pevnost rytířů\".\n\nHrad se nachází v Homské trhlině, 65 kilometrů západně od města Homs a nedaleko hranic s Libanonem (GPS: +34° 45' 25.60\", +36° 17' 40.79\"). Administrativně spadá pod správní oblast \"Homský gubernát\". Leží na cestě z Antiochie do Bejrútu a ke Středozemnímu moři. Byl součástí sítě pevností, kterou vybudovali křižáci na obranu svého panství před muslimy. Krak des Chevaliers střežil cestu k moři, ale z této základny měli obránci hradu pod kontrolou oblast \"Homského jezera\" na východě, čímž mohli kontrolovat rybolov a vyhlížet muslimská vojska přicházející ze syrského vnitrozemí.\n\nBlízký východ byl vždy místem střetu mnoha různých civilizací, Babyloňanů, Egypťanů, Chetitů, Izraelitů, Římanů, Peršanů, Byzantinců, Kurdy, Arabů, Seldžuckých Turků a evropských křižáků. Proto mnoho rozdílných kultur zanechalo své stopy v unikátní architektuře Kraku des Chevaliers.\n\nMnoho konfliktů mezi různými národy byly vybojovány právě v oblasti u Kraku, včetně slavné bitvy u Kadeše roku 1274 př. n. l. mezi Chetity a egyptským faraonem Ramessem II. Římané a následně Byzantinci v této oblasti postavili mnoho pevností helénského stylu na obranu před perskými výboji, který částečně převzali následně Arabové, po dobytí těchto končin na Byzanci v letech 634 — 639.\n\nPod vládou Umajovské dynastie muslimští stavitelé převzali některé prvky byzantské architektury, hradeb a akvaduktů, které stočili do svých velkolepých paláců se zahradami uprostřed pouště. Budování pokračovalo i za dynastie Abbásovců (od roku 750), ačkoliv spíše pro vojenské účely, protože turecká vojska nepoužívala v takové míře opevnění.\n\nPůvodní pevnost v těchto místech byla vystavěna emírem z Aleppa roku 1034.\n\nBěhem první křížové výpravy se jí zmocnil Raimond IV. z Toulouse, ale později ji opustil, aby s ostatními křižáky táhl dál na Jeruzalém. V roce 1144 ji Raimond II., hrabě z Tripolisu daroval řádu johanitů.\n\nJohanité hrad přestavěli a rozšířili na největší křižáckou pevnost ve Svaté zemi. Přidali vnějším zdem tři metry do tloušťky a přistavěli sedm věží o průměru 8-10 metrů, čímž vytvořili koncentrický hrad. Velmistr řádu žil v jedné z věží, dále bylo v hradu přítomno padesát až šedesát rytířů a až dva tisíce pěších řadových vojáků. Ve 12. století měla pevnost vybudovaný příkop s padacím mostem, vedoucí k postranním branám.\n\nMezi vnitřními a vnějšími branami bylo nádvoří, vedoucí k vnitřním budovám, vystavěnými v gotickém slohu, jako je shromažďovací hala, kaple, sto dvacet metrů dlouhé skladištní prostory a dvě klenuté kamenné stáje, schopné pojmout až tisíc koní. Další skladiště byla vyhloubena ve skále pod hradem. Odhaduje se, že johanité by byli schopni odolávat obléhání až 5 let.\n\nRoku 1163 byl hrad neúspěšně obléhán sultánem Núr ad-Dínem, po kterém se johanité stali prakticky nezávislou vojenskou silou na hranici Tripolisu. Roku 1170 byla dokončena reformace johanitů jako vojenské organizace. Na konci 12. a začátku 13. století byl hrad v důsledku četných zemětřesení a bojů poškozen a vyžádal si rozsáhlejší opravy.\n\nV roce 1188 byl Krak des Chevaliers opět neúspěšně obléhán Saladinem. Během obléhání se muslimům podařilo zajmout hradního purkrabího. Obléhatelé vzali zajatce před hradní brány a přinutili ho, aby přesvědčoval své spolubojovníky, aby se vzdali. Purkrabí skutečně arabsky obránce vyzval ke kapitulaci, ale poté jim francouzsky nařídil, aby bránili své pozice do posledního muže.\n\nRoku 1217 účastník páté křížové výpravy, uherský král Ondřej II. dal ještě více zesílit vnější zdi a finančně podpořil hradní posádku.\n\n8. dubna 1271 Krak des Chevaliers zradou padl do rukou sultána Bajbarse, poté, co byli rytíři přesvědčeni, že hrabě z Tripolisu kapituloval. Hrabství Tripolis však nekapitulovalo; hrad poté posloužil jako Bajbarsova základna k útokům právě proti hrabství. Johanitská kaple byla přeměněna v mešitu – symbol vítězství muslimů nad křesťany.\n\nSeldžučtí Turci hrad použili i pro útok na Akkon roku 1291, poslední pevnost v křesťanských rukou, po jejím dobytí byli křižáci z Svaté země definitivně vyhnáni.\n\nEduard I., král Anglie, který se zúčastnil deváté křížové výpravy po vzoru Kraku des Chevaliers vystavěl své hrady v Anglii a Walesu.\n\nDle agenturních zpráv probíhaly v roce 2012 v okolí pevnosti boje v průběhu Syrské revoluce mezi vládními vojáky a povstalci, což ohrožovalo existenci této významné památky. Svědci uváděli, že ve zdech byly patrné stopy po střelbě a v okolí se nacházely krátery od dělostřeleckých granátů.\n\nV březnu 2014 oznámila vláda, že se jejím vojskům podařilo zpět dobýt tento hrad, na kterém se přes dva roky zdržovaly teroristické frakce. Na zaběrech lze vidět, že hrad od vypuknutí války hodně utrpěl. \n\n\n"}
{"id": "205404", "url": "https://cs.wikipedia.org/wiki?curid=205404", "title": "Stanisław Dragan", "text": "Stanisław Dragan\n\nStanisław Dragan (21. listopadu 1941 Sadkowa Góra – 21. dubna 2007 Kasinka Mała) byl polský boxer, který na 19. letních olympijských hrách 1968 v Mexiku získal bronzovou medaili ve hmotnostní kategorii do 81 kg (polotěžká váha).\n\nStanisław Dragan se narodil v malé vsi Sadkowa Góra poblíž města Mielec v nynějším Podkarpatském vojvodství. Sportovní kariéru začínal ve Warmii Olsztyn (1959–1960), po škole nastoupil základní vojenskou službu, kterou vykonával v Řešově a startoval za tamní Bieszczady, největší úspěchy slavil v době boxování za Hutnik Krakov (1963–1973), končil v Turowě Zgorzelec. Za své úspěchy vděčil trenérům R. Gieczewskému, S. Wiszovi a B. Olejniczakovi. Držel si hmotnost 81 kg při výšce 181 cm. Roku 1978 získal klasifikaci trenéra II. třídy.\n\nStanisław Dragan se stal šestkrát mistrem Polska (1966, 1967, 1968, 1970, 1971 a 1972), roku 1965 byl druhý. V reprezentaci Polska dosáhl v 15 utkáních devíti vítězství, jedné remízy a pěti proher. Jakkoliv byl dobře stavěný, trénovaný a technicky vyspělý, neměl to při prosazování se mezi boxery snadné. Na počátku kariéry byl jeho hlavním soupeřem trojnásobný olympijský medailista Zbigniew Pietrzykowski, jehož porazil v Římě 1960 ve finále Muhammad Ali. Později to byl Jan Fabich, ke konci kariéry Janusz Gortat, také držitel dvou bronzových olympijských medailí. I proto Dragan mohl startovat pouze na jediné olympiádě. Nejtěžším zahraničním soupeřem byl Ion Monea z Rumunska.\n\nDragan dvakrát startoval na mistrovstvích Evropy. V Berlíně v r. 1965 porazil Františka Poláčka z Československa, ale ve čtvrtfinále podlehl Peteru Gerberovi z NSR. V Římě r. 1967 hned v 1. kole narazil na výtečného Rumuna Moneu a prohrál s ním stejně jako o rok později na olympiádě. Za své úspěchy v reprezentaci byl jmenován zasloužilým mistrem sportu.\n\nStanisław Dragan po skončení aktivní boxerské dráhy pokračoval v dráze trenéra (Victoria Jaworzno, Wisla Krakov) a v dalších sportovních funkcích. Dragan byl ženatý, měl ženu Krystynu a syny Jacka a Roberta. Podlehl úrazu, který utrpěl na své farmě ve vsi Kasinka Mała v Malopolském vojvodství.\n\nV soutěži startovalo 18 borců z 18 zemí. V 1. kole porazil Stanisław Dragan K.O. ve třetím kole Jorge Clementeho z Portorika. Ve čtvrtfinále Stanislaw Dragan narazil na Itala Waltera Facchinettiho a porazil ho na body poměrně přesvědčivě 4:1. V semifinále však nestačil na Iona Moneu z Rumunska, jemuž podlehl 1:4. Společně s Georgijem Stankovem z Bulharska tak získal bronzovou medaili. Titul olympijského vítěze patřil Danu Poznjakovi z SSSR, který porazil hladce Moneu. (V této kategorii boxoval i československý reprezentant Josef Kapín, který byl vyřazen v 1. kole hladce 0:5 Italem Facchinettim)\n"}
{"id": "205405", "url": "https://cs.wikipedia.org/wiki?curid=205405", "title": "Kudowa-Zdrój", "text": "Kudowa-Zdrój\n\nKudowa-Zdrój , česky Lázně Chudoba či Chudoba, německy \"Bad Kudowa\", je polské lázeňské město pod Stolovými horami v povodí Metuje, v nadmořské výšce okolo 400 metrů. Leží v Kladsku, v stejnojmenném okrese v jihozápadním Polsku, v Dolnoslezském vojvodství při hranici s Českem, jen několik kilometrů na severovýchod od města Náchod, se kterým ho spojuje silnice E67 s významným hraničním přechodem. Město má kolem 11 000 obyvatel. V minulosti bylo součástí tzv. Českého koutku, malého kladského regionu s vysokým podílem česky mluvící menšiny.\n\nChudoba je jedním z nejstarších lázeňských míst v Polsku a Evropě. Lázně zde existují už od 15. století, kdy byla celá oblast součástí zemí Koruny české. Prvně je zmiňováno Jindřichem Minstrberským, synem Jiřího z Poděbrad. Původní jméno, tehdy ještě české vsi, zachycené v roce 1477, bylo Lipolitov, ale v polovině 16. století bylo přejmenováno na Chudoba, později na Kudoba, Bad Kudowa a v roce 1945 na Kudowa-Zdrój. Český název města je Chudoba či Lázně Chudoba.\n\nNejstarší částí města je Velká Čermná (do 1936 \"Tscherbeney\", 1936–1945 \"Grenzeck\"; potom \"Czermna\"), s historií sahající do 14. století. Tehdejší Lipoltov patřil s Čermnou k panství hradu Homole. Poté tento kraj spravovala vrchnost z Náchoda, v roce 1623 získali panství jako konfiskát po Smiřických Erdman Trčka z Lípy. Poté, co je společně s Albrechtem z Valdštejna zavražděn roku 1634 v Chebu, stává se Chudoba spolu s okolními obcemi součástí panského majorátu se sídlem v Novém Městě nad Metují. Celé zdejší panství získal od císaře za spoluúčast při vraždě Valdštejna a Trčky lacino skotský důstojník Walter von Leslie. Poté se majitelé často střídali. V roce 1742 za panování Marie Terezie bylo území postoupeno Prusku Fridricha Velikého. Stalo se tak později součástí Německého císařství (1871–1918) a Německé říše. Koncem 2. světové války byl v Žakši \"(Sackisch)\" pracovní koncentrační tábor pro židovské ženy. Po porážce Německa za druhé světové války mělo o území zájem i Československo. Rozhodnutím jaltské konference však připadlo Polsku, jehož tvoří dodnes součást. Po roce 1945 byly z obce odsunuti němečtí i čeští obyvatelé a nahrazení polskými vysídlenci z východní části Polska obsazené Sovětským svazem. Stejný rok po osídlení Poláky obec dostala prvně městská práva. Malá skupina Čechu a Němců žijících v obci měla ještě v letech 1951–1960, respektive 1947–1955, své vlastní školy.\n\nPrvní zmínka o minerálních vodách pochází z kroniky z roku 1580, kde jsou zmiňovány Čermenské lázně. V roce 1625 (nebo, jak zdroje uvádějí, již v roce 1621), Georgius Aelurius, kladský luterský kazatel, ve své práci „Glaciografia“ píše o vynikající chuti minerálních vod z Chudoby a o jejich prospěšnosti zdraví. Protože údajně chutnaly lépe jak víno, posílal si pro ně v době třicetileté války švédský generál až z Lipska. Později za pruské války posílala Chudoba každoročně svoji vodu na královský stůl v Berlíně.\n\nRozkvět lázní nastává po roce 1783. V roce 1790 navštívil lázně německý básník Johann Wolfgang von Goethe. V roce 1813 navštívil lázně pruský král Fridrich Vilém III., který zde pobýval na čermenské faře před setkáním tří monarchů v Ratibořicích. Po napoleonských válkách v roce 1817 zde stojí okázalé parky a promenády. Prusko-německá smetánka si zde však stěžovala, že obsluha v lázních neumí německy. Lázně však navštěvovali zámožnější Poláci, ale i židovští hosté z Haliče, kterým obratní majitelé penziónů dokázali nabídnout i košer kuchyni. Mezi hosty lázní je uváděn i britský premiér Winston Churchill, ale také Alois Jirásek, J. V. Sládek a F. X. Šalda.\n\nDnes se v lázních léčí onemocnění srdce a oběhového systému, poruchy zažívání, činnost štítné žlázy a řada dalších zdravotních neduhů. Z devíti pramenů je využíváno pět obsahující alkalickozemité a arsenoželezité kyselky. Prameny vyvěrají v parku, jehož osou je Chudobský potok. Parku dominuje sanatorium Polonia z roku 1905.\n\nZa pozornost stojí rovněž kostnice ve Velké Čermné, skanzen ve vsi Stroužná a národní park Stolové hory, v jehož ochranném pásmu se lázně Kudowa-Zdrój nacházejí.\n\n\n\n"}
{"id": "205409", "url": "https://cs.wikipedia.org/wiki?curid=205409", "title": "Teritoriální obrana", "text": "Teritoriální obrana\n\nTeritoriální obrana (: , : , : , zkratka: TO) byla vojenská organizace v SFRJ. Každá z šesti republik měla vlastní teritoriální obranu, která spolupracovala s JNA. \n\nTO byly zřízeny po roce 1968 v rámci tzv. doktríny „generálního lidového odporu“, po pražském jaru a invazi vojsk Varšavské smlouvy do Československa. Během invaze do Československa totiž zavládlo v jugoslávských vojenských kruzích zděšení, neboť se zjistilo, že podobné akci by domácí vojsko nebylo schopné čelit a celá země by byla během několika dní úspěšně obsazena od východních hranic s Bulharskem až do Rijeky. Teritoriální obrana byla proto vybavena zcela odděleně od JNA; měla vlastní muniční sklady. a počítala s osvědčeným partyzánským způsobem boje. TO tvořily malé jednotky, které vznikaly v jednotlivých městech i závodech. Měly být připraveny na boj v domácím prostředí. Získávali starší děla, protivzdušnou techniku a vozidla od JNA.\n\nTO spadaly pod jednotlivé svazové republiky (ty je také financovaly), což znamenalo, že v atmosféře rozpadající se Jugoslávie přelomu 80. a 90. let se začaly postupně transformovat z domobrany na plně aktivní národní armády, připravující se na konfrontaci s JNA. Federální vedení o tomto riziku vědělo a pokoušelo se muniční sklady jednotlivým TO, hlavně ve Slovinsku, zabavit a tím je tak odzbrojit. Původní TO se tak zúčastnily bojů nejprve ve Slovinsku (celkem 20 000 lidí), později v Chorvatsku (ZNG) a Bosně a Hercegovině (ArBiH). Zprvu však nebyly v konfliktech velmi úspěšné, neboť proti dobře vybavené federální armádě disponovaly jen malým arzenálem. To se měnilo ale v prvních fázích války; například do Chorvatska byly těsně před vypuknutím bojů pašovány zásoby zbraní přes Maďarsko.\n\n"}
{"id": "205410", "url": "https://cs.wikipedia.org/wiki?curid=205410", "title": "Mérida (Španělsko)", "text": "Mérida (Španělsko)\n\nMérida, založená v roce 25 př. n. l. pozdějším římským císařem Augustem jako \"Emerita Augusta\", je hlavním městem španělského autonomního společenství Extremadura. Nachází se v provincii Badajoz a podle údajů z roku 2010 zde žije 57 127 lidí.\n\nZdejší archeologická lokalita byla v roce 1993 zařazena ke světovému dědictví UNESCO. Podle některých zdrojů (Oxfordský slovník svatých) se zde nacházejí ostatky jednoho z Ježíšových učedníků – Jakuba Staršího. (I když některými prameny je za toto místo považována mnohem slavnější lokalita – poutní město Santiago de Compostela).\n\nMérida má středozemní kontinentální klima, které je ovlivňováno atlantským oceánem omývajícím portugalské pobřeží. Zimy jsou mírné a teplota málokdy spadne pod 0 °C. Léta jsou horká a teplota příležitostně překračuje 40 °C.\n\nRoční srážky se pohybují okolo 450 až 500 mm. Největší počet srážek připadá na listopad a prosinec. Léta jsou suchá. Období sucha se, stejně jako v celém jižním Španělsku, pravidelně vrací v cyklech, které trvají od 2 do 5 let.\n\nNa podzim je počasí velmi nestabilní, neustále se střídají období sucha se silnými bouřkami.\n\n"}
{"id": "205412", "url": "https://cs.wikipedia.org/wiki?curid=205412", "title": "Gilberto Gil", "text": "Gilberto Gil\n\nGilberto Passos Gil Moreira (* 26. června 1942 Salvador) je brazilský zpěvák, kytarista, skladatel, textař a politik.\n\nJe nejlépe znám díky svým nahrávkám ve stylu tropicalismo z konce 60. let, například \"Domingo No Parque\". Mnoho jeho skladeb nahráli Elis Regina, Gal Costa, Maria Bethânia a další umělci.\n\nNa konci 80. let 20. století vstoupil do brazilské Strany zelených. V letech 2003—2008 byl ministrem kultury ve vládě prezidenta Luly da Silva. Po pěti letech však podal demisi, aby se mohl opět plně věnovat hudbě.\n\n"}
{"id": "205419", "url": "https://cs.wikipedia.org/wiki?curid=205419", "title": "MAN-Sodomka-Siemens", "text": "MAN-Sodomka-Siemens\n\nTrolejbusy MAN–Sodomka–Siemens byly společnou prací firem MAN Norimberk, Sodomka Vysoké Mýto a Siemens Bratislava. Trolejbusy byly určeny pro opětovné zahájení trolejbusové dopravy v Bratislavě v roce 1941.\n\nVozidla měla ocelovou konstrukci s vnitřním dřevěným obložením. Na pravé straně karoserie byly umístěny pouze jedny čtyřdílné skládací dveře pro cestující (ve střední části vozu). Pro řidiče byly určeny manipulační dveře v levé bočnici. Sedačky v interiéru byly umístěny podélně. Trolejbus byl postaven na podvozku firmy MAN (která vůz také kompletovala), karoserie byla vyrobena společností Sodomka a elektrickou stykačovou výzbroj dodal bratislavský závod firmy Siemens. Trolejbus nebyl vybaven stahováky.\n\nV letech 1940 a 1941 bylo vyrobeno celkem 14 vozů.\n\nPoslední trolejbusy MAN–Sodomka–Siemens dojezdily v Bratislavě v roce 1961.\n\n"}
{"id": "205423", "url": "https://cs.wikipedia.org/wiki?curid=205423", "title": "Provincie Badajoz", "text": "Provincie Badajoz\n\nProvincie Badajoz je provincie v západním Španělsku, jedna ze dvou provincií autonomního společenství Extremadura. Sousedí s Portugalskem a s provinciemi Cáceres, Toledo, Ciudad Real, Córdoba, Sevilla a Huelva. S rozlohou 21 766 km² je Badajoz největší španělskou provincií. Na tomto území žije v současnosti přes 672 000 obyvatel; hustota osídlení je tedy jen 31 obyv./km². Hlavním městem je Badajoz. V provincii se nachází také Mérida – hlavní město celého společenství.\n\nProvincie měla přednostní postavení už v době Římské říše – Mérida byla jednou z jejích metropolí. Když skončilo vizigótské období a Mauři vpadli do Španělska, založila dynastie Ibn-al-Aftas velké středisko kultury a vědy v provincii. Z Extremadury vůbec a z provincie zvláště pocházeli mnozí dobyvatelé Nového světa.\n\nI když jsou v některých částech provincie nízké kopcovité hřebeny, převážnou většinu její plochy představuje jednotvárná planina, plochá nebo mírně zvlněná. Větší řekou provincie je Guadiana, která protíná sever provincie od východu k západu, a její přítoky; ale koryto se naplní jen v některých obdobích roku – jinak není obtížné řeku Guadiana dokonce přebrodit. Klima je kontinentální s velkými teplotními extrémy v létě a chladem v zimě, kdy přes pláně vanou prudké severní a severozápadní větry. Hory, pastviny a středomořské lesy jsou důležitým geografickým rysem provincie.\n\nProvincie Badajoz se dělí na 134 obcí. Kromě Badajozu, hlavního města provincie, jsou nejdůležitějšími obcemi Almendralejo, Azuaga, Don Benito, Jerez de los Caballeros, Mérida (hlavní město autonomního společenství), Zafra, Montijo a Villanueva de la Serena. Existují zde i tradiční comarky (bez správního významu), například La Siberia a Llanos de Olivenza. Hlavní město Badajoz je nejdůležitějším obchodním centrem provincie.\n\nHospodářství provincie je založeno na turismu a zemědělství. Populárními turistickými destinacemi jsou Badajoz, Fregenal de la Sierra, Jerez de los Caballeros, Llerena, Mérida, Olivenza, Alange, Alburquerque a Almendralejo. Mezi turistické cíle patří také přírodní rezervace Cornalvo, římské divadlo ve městě Mérida, Národní museum římského umění v Méridě, Alcazaba (hradby), Ibn Marwanův pomník a věž Espantaperros v pevnosti Badajoz.\n\nZnak provincie: v modrém poli stříbrný sloup, ovinutý stuhou s heslem \"PLUS ULTRA\", zleva podpíraný červeným lvem, vše na zeleném pažitu. Znak převýšen otevřenou královskou korunou. Znak byl schválen plenárním zasedáním Provinční deputace dne 27. října 1868. Znak provincie je odvozen od historického městského, kde byly dva Herkulovy sloupy a proti sobě kolem sloupů stáli dva leónští lvi. Současný městský znak je identický s provinčním.\n\nV současné době se užívá silně stylizovaného \"znaku\" s uzavřenou korunou (jde o grafické logo, ač tak není označováno), a logotypu v podobě stylizované bílé korunky v modrém.\n\nVlajka provincie: pravděpodobně bez oficiálního schválení užívá provincie modrého vlajkového listu s kompletním znakem provincie.\n"}
{"id": "205424", "url": "https://cs.wikipedia.org/wiki?curid=205424", "title": "Christopher Castile", "text": "Christopher Castile\n\nChristopher Jon Castile (* 15. června 1980 v Kalifornii) je americký herec. Je známý díky své roli Teda Newtona ve filmu \"Beethoven\" a \"Beethoven 2\" a také díky roli Marka Fostera v seriálu \"Krok za krokem\". Propůjčil též hlas postavičce Eugena Horowitze ve filmu \"Hey Arnold!\".\n"}
{"id": "205425", "url": "https://cs.wikipedia.org/wiki?curid=205425", "title": "Gran Canaria", "text": "Gran Canaria\n\nGran Canaria je třetí největší ostrov Kanárských ostrovů. Nachází se východně od Tenerife a západně od ostrova Fuerteventura. Ostrov je sopečného původu. Jeho rozloha činí 1 560 km², nejvyšší bod Pico de Las Nieves se nachází v nadmořské výšce 1 949 m. Ostrov má okrouhlý tvar s průměrem asi 50 km a po obvodu měří 236 kilometrů (50 km tvoří pláže). Žije zde okolo 850 000 obyvatel, z toho 382 300 (2014) v hlavním městě Las Palmas de Gran Canaria. Tento krásný ostrov je známou turistickou destinací.\nV Las Palmas mají i mezinárodní letiště Aeropuerto de Gran Canaria.\n\nOstrov Gran Canaria je převážně hornatý. Hlavní pohoří s nejvyšším vrcholem ostrova \"Pico de la Nieves\" (1 949 m) se nachází v centrální části, ve vnitrozemí. Směrem k pobřeží vedou hluboké kaňony a reliéf postupně klesá. Ostrov lze, jak z geografického, tak z podnebného hlediska, rozdělit na dvě části. Severní a západní část je strmá a skalnatá, podnebí je zde vlhčí, půda úrodnější. Jižní a východní část Gran Canarie se naopak postupně svažuje k moři. Podnebí je zde suché a horké. Zde se také nachází ohnisko turistického ruchu. V okolí jednoho z hlavních letovisek Maspalomas jsou podél moře písečné duny - chráněná přírodní rezervace Dunas de Maspalomas, s rozlohou 250 hektarů. Některé duny dosahují výšky až 30 metrů.\nFauna a flora Gran Canarie je jedinečná, protože Kanárské ostrovy nebyly nikdy spojeny s pevninou.\n\nDělí se na 21 obcí (municipios):\nI z hlediska turismu lze ostrov rozdělit na severní a jižní část. V severní části žije většina místních obyvatel, leží zde hlavní město ostrova (a také Kanárských ostrovů) Las Palmas a nachází se zde také menší města s koloniální historií. V jižní části ostrova se nachází turistická letoviska a písečné pláže.\n\nTuristy nejnavštěvovanějšími letovisky na jihu ostrova jsou bezpochyby San Augustín, Playa del Inglés a Maspalomas. Tato letoviska jsou z letiště, které se nachází jižně od Las Palmas, pohodlně dostupná po moderní dálnici do cca 45 minut.\nSan Augustín je spíše klidnější letovisko s apartmánovými komplexy, ideální pro klientelu vyhledávající klid a odpočinek.\n\nOproti tomu Playa del Inglés je mezi mladými vyhlášené svým bohatým nočním životem a zábavou mj. gay community. Letovisko je typické také hotelovými komplexy a nákupními středisky. Playa del Inglés ve španělštině znamená \"Anglická pláž\".\n\nDalším oblíbeným místem je letovisko Puerto Rico, odkud turisté mohou podnikat výlety lodí, které houfně nabízejí zdejší výletní společnosti. Je možné si zde i najmout vlastní loď a vydat se tak například na rybolov, který je ve zdejších vodách ideální.\n\nPodél pobřeží dále na západ je řada menších letovisek, tuto řadu uzavírá překrásné městečko Puerto de Mogán, typické tradičními městskými domy obrostlými bugainvíliemi, úzkými uličkami a pěkným přístavištěm.\n\nObyvatelé ostrova Gran Canaria v drtivé většině obývají právě sever ostrova, kde se také nachází hlavní město Las Palmas.\nStřed ostrova je hornatý, nachází se zde ovšem řada výhledů na krásnou krajinu. Nejvyhledávanější vyhlídkou je Cruz de Tejeda ve výšce 1 463 m, odkud se nabízí panorama skalních formací (posvátná místa domorodých Guančů) - skalnatý vrchol Roque Nublo (1 817 m) a vrchol Roque Bentaiga. Typickým a hojně navštěvovaným městem vnitrozemí je poutní Teror se svými obílenými domy a bohatě zdobenými dřevěnými a kamennými balkony. Zdejší kostel Basílica Nuestra Seňora del Pino připomíná událost, kdy se na borovici v lese objevil obrázek Panny Marie. Věřící jej odnesli do kostela, ale druhý den se obrázek opět objevil zpět na borovici.\n"}
{"id": "205426", "url": "https://cs.wikipedia.org/wiki?curid=205426", "title": "Christine Lakin", "text": "Christine Lakin\n\nChristine Helen Lakin (* 25. ledna 1979, Dallas, Texas, USA) je americká herečka. Je známá především díky své roli Al Lambert v seriálu \"Krok za krokem\".\n\nChristine začala svou kariéru v reklamách a její první větší role přišla v dramatu \"The Rose and the Jackal\". O rok později začala hrát v sitcomu \"Krok za krokem\" rozpustilou Al Lambert.\nPoté, co byl seriál v roce 1998 zrušen, hrála v několika televizních filmech. V roce 2003 dostudovala UCLA (University of California, Los Angeles). Objevila se ve filmu z roku 2005 \"Reefer Madness\".\n\nTaké se objevovala jako jedna z pravidelných účastníků v show MTV s názvem \"Wild 'N Out\". Hrála v reklamě nazvané \"But He Has Bud Light\", která byla vysílána během Super Bowlu XLI.\nHrála po boku Paris Hilton ve filmu \"Kráska a ošklivka\", který se začal natáčet v lednu 2007 a vyšel v roce 2008.\n\nBěhem let 1996 až 2002 chodila s hercem Jeffem Judayem. Poté chodila s do roku 2013 s režisérem Andy Fickmanem.\n\nV říjnu 2014 se provdala za Brandona Breaulta. V listopadu 2015 pár oznámil, že čekají dítě. Jejich první dítě, dcera Georgia James, se narodila v březnu 2016. Syn Baylor B. Breault se jim narodil dne 10. září 2018.\n\n"}
{"id": "205427", "url": "https://cs.wikipedia.org/wiki?curid=205427", "title": "Oviedo", "text": "Oviedo\n\nOviedo (astursky \"Uviéu\") je město v severním Španělsku, hlavní město autonomního společenství Asturie. Bylo založeno roku 761 a dnes zde žije zde více přes 220 000 obyvatel. To je sice o něco méně než v nedalekém Gijónu, ale Oviedo těží ze svého postavení tradičního kulturního střediska Asturie. Ve městě působí fotbalový klub Real Oviedo.\n\nOviedo leží v údolí řek Nalón a Nora, pod dominantou hory Monte Naranco (634 m n. m.) Vzdálenost od Atlantiku je asi 30 km.\n\nPůvod názvu je nejasný a navrhovaných vysvětlení existuje mnoho. Název Oviedo tak možná pochází z latinského \"Urbs vetus\" (staré město) či \"Ovis\" (ovce), z \"Iovetano\" odkazujícího k bohu Jupiterovi, z výrazu \"Albetum\" (bělostné), \"Alvetium\" (místo oplývající potoky) či z dávného keltského označení.\n\nOviedo se honosí titulem „vznešené, věrné, zasloužilé, neporažené, hrdinné a dobré město Oviedo\" (\"La muy noble, muy leal, benemérita, invicta, heroica y buena ciudad de Oviedo\").\nOviedo založil roku 761 v již dříve osídleném místě Fruelo I. Asturský, syn Alfonsa I. V 9. století sem Alfons II. Asturský přenesl z Cangas de Onís do Ovieda sídelní město Asturského království, pod nějž tehdy spadala i Galicie, část Kastilie a další území. Vzniklo zde také biskupství. Zbytky hradeb z této doby jsou patrné dodnes. Tehdy také začali proudit první poutníci po Svatojakubské cestě, jejíž nejfrekventovanější větev dnes vede jižněji.\n\nBěhem Reconquisty, kdy se křesťanské území rozšiřovalo na jih, se Oviedo postupně ocitlo na periferii a jeho význam upadal; Asturie se stala součástí Leónského království a posléze Kastilie, roku 1388 však Jindřich III. Kastilský vyhlásil Asturské knížectví, které formálně existuje dodnes.\n\nRoku 1521 postihl město požár. V roce 1608 pak byla zřízena místní univerzita, následující století je pak spojeno především s postavou osvícence otce Feijoa. V 19. století pak Oviedo zažilo rychlý rozvoj spojený s výstavbou železnic a cest a s industrializací, která zde proběhla dříve a výrazněji než v jiných částech Španělska.\n\nV říjnu 1934 zde proběhl pokus o socialistickou revoluci; na začátku Španělské občanské války se pak plukovníkovi Arandovi podařilo odlákat republikány na pomoc Madridu, poté se přidal k nacionalistům; Oviedo tak bylo jediným severošpanělským městem v jejich rukou. Republikáni je neúspěšně obléhali 90 dní (červenec – říjen 1936). Během bojů ve 30. letech utrpěly některé zdejší památky včetně katedrály.\n\nBěhem druhé poloviny 20. století se zdvojnásobil počet obyvatel a přesáhl dvousettisícovou hranici. Oviedo a Asturii však téměř nezasáhla vlna imigrace do Španělska v počátcích 21. století.\n\nDominantou města je převážně pozdně gotická katedrála svatého Salvátora ze 13.–16. století. Zde je uchovávána tzv. rouška z Ovieda, do které byla údajně zavinuta Kristova hlava po jeho smrti na kříži. Další významnou stavbou je klášter Sv. Vincenta, kde dnes sídlí jednak Archeologické muzeum Asturie, jednak fakulta psychologie významné Oviedské univerzity, založené již v roce 1608. Na prostranství před budovou stojí pomník osvícenského mnicha a spisovatele Benita Jerónima Feijoa, který zde působil a zemřel.\n\nNejdůležitější fiestou je svátek sv. Matouše (21. září) s mnoha koncerty, ohňostroji, průvody. V ulicích města můžeme potkat nezvyklé množství soch a památníků: vedle klasických pomníků osobností se jedná např. o sochy tradičních zemědělců, \"Mateřství\" od F. Botera, \"Monumentální zadnici\", sochu Cestovatele či Woody Allena, který do Ovieda umístil velkou část děje svého filmu Vicky Cristina Barcelona.\n\nVe městě se narodila královna Letizia Španělská. Z města dále pochází jezdec Formule 1 Fernando Alonso a cyklista Samuel Sánchez, ze spisovatelů pak Ramón Pérez de Ayala.\n\nSoučástí zdejší katedrály je prerománská kaple Cámara Santa z 9. století. Ta je od roku 1985 spolu s kostelíkem San Julián de los Prados, fontánou Foncalada a třemi kostelíky poblíž města (Santa Cristina de Lena, San Miguel de Lillo a Santa María del Naranco) součástí světového dědictví UNESCO.\n\nOviedo leží na jižním cípu trojúhelníku centrální asturské aglomerace (s městy Gijón a Avilés a dalšími obcemi zde žije přes 800 000 obyvatel), jejíž sídla jsou hustě propojena silnicemi i železnicemi. Železniční dopravu zajišťuje jednak RENFE na širokém rozchodu kolejí (příměstská síť a dálkové spoje Madrid - Gijón), jednak společnost FEVE na úzkém metrovém rozchodu (příměstská síť a spoje do Santanderu a galicijského Ferrolu); obě využívají společné hlavní nádraží.\n\nAsturské mezinárodní letiště leží asi 30 km severozápadně. Dopravu ve městě zajišťuje 13 autobusových linek a jedna noční.\n\n\n"}
{"id": "205429", "url": "https://cs.wikipedia.org/wiki?curid=205429", "title": "Zákaz kouření v Anglii", "text": "Zákaz kouření v Anglii\n\nZákaz kouření v Anglii je zákon, který zakazuje kouřit ve všech veřejných uzavřených prostorách v Anglii. Vešel v platnost 1. července roku 2007.\n\nDne 16. listopadu 2004 vydal Public Health white paper, který navrhuje zákaz kouření na téměř všech veřejných místech v Anglii. Kuřácká omezení budou nastávat postupně, se zákazem ve vládních budovách a zdravotnických zařízeních NHS do roku 2006. Poté, od roku 2007, v uzavřených prostorách a do konce roku 2008 v hospodách, barech a restauracích (vyjma hospod nepodávajících jídlo).\n\nDne 26. října 2005, po dnech odporu a debat v Kabinetu, vláda ohlásila, že bude pokračovat podle svého plánu. Všechna pracoviště, včetně restaurací a hospod podávajících jídlo, vzejde v platnost zákaz kouření v létě 2007. Nicméně v parlamentu existovala silná kritika ze všech stran a někteří poslanci se snažili zvrátit návrh zákona. Mnoho zástupců licencovaných podniků řeklo, že bude fungovat pouze úplný zákaz kouření a přes 90 členů parlamentu podepsalo podnět k úplnému zákazu, a téměř přes sto podpisů bylo pro hlasování o tomto problému. 24. listopadu bylo oznámeno, že vysoký lékařský odborník Liam Donaldson skoro opustil částečný omezení kouření, ale rozhodnul se zůstat věrný úplnému zákazu kouření. V ten samý den vydala vláda výsledky veřejných debat poté, co Cancer Research UK požadoval podle Freedom of Information Act 2000, který odhalil, že téměř 9 z 10 respondentů chtělo úplný zákaz kouření. To způsobilo další rozpaky ve vládě.\n\nDne 11. ledna 2006 vláda dále oznámila, že dá členům parlamentu volnou ruku ke svobodnému hlasování k dodatku zákona ke zdravotnímu zákonu, potvrzených zdravotním výborem, podnítit úplný zákaz kouření na veřejnosti. Ministryně zdravotnictví Patricia Hewitt hlasovala ve prospěch dodatku zákona a zároveň hlasovala proti své vlastní stranické politice. Všem ostatním stranám bylo nabídnuto svobodné hlasování na toto téma, které bylo projednáváno 14. února se třemi návrhy - nynější kompromis, úplný zákaz nebo výjimka pro členské kluby.\n\nDne 14. února 2006 Anglický Parlament poprvé hlasoval za dodatek zákona k původnímu kompromisnímu plánu a to, o rozšíření zákazu na všechna veřejná uzavřená místa vyjma klubů pro členy. Dodatek zákona byl podpořen velkou většinou. Členové parmamentu hlasovali za další dodatek zákona, který by zakázal kouření na veřejných místech, včetně klubů pro členy. Tento dodatek znovu získal významnou podporu a byl podpořen velkou většinou. A již dříve vytlačený úspěšný návrh zákona, který by povoloval kouření ve členských klubech byl zrušen. Nevyřešená legislativa tak byla úspěšně dokončena Domem Lordů - House of Lords tak, (s vysokou pravděpodobnostíby prošlo bez problémů i většinou v Parlamentu ve prospěch zákona) že úplný zákaz kouření v uzavřených veřejných prostorech vejde v Anglii v platnost někdy uprostřed roku 2007.\n\nDne 30. listopadu 2006 oznámila ministryně zdravotnictví Health Secretary Patricia Hewitt, že zákaz kouření v Anglii vejde v platnost 1. července 2007.\n\nDalší oblasti Spojeného království mají vlastní legislativu na zákaz kouření.\n\n\n"}
{"id": "205430", "url": "https://cs.wikipedia.org/wiki?curid=205430", "title": "Daniela Hodrová", "text": "Daniela Hodrová\n\nDaniela Hodrová (* 5. července 1946 Praha) je česká literární teoretička a spisovatelka.\n\nStudovala rusistiku, bohemistiku, romanistiku a srovnávací literaturu na Univerzitě Karlově. Doktorskou práci obhájila roku 1977. V letech 1972–1975 pracovala jako redaktorka v nakladatelství Odeon. Do české literatury vstoupila v 70. letech. V jejím díle, které je řazeno k postmoderně, je výrazná evokace tajuplné Prahy, fuksovská atmosféra, psychologické vykreslování postav, náznaky, metafory a alegorie. To vše činí její dílo kvalitním, není ale tím pádem tak snadno čitelná a uspokojí spíše náročného čtenáře. Napsala například romány \"Trýznivé město\" (1991–1992) nebo \"Perunův den\" (1994). Je dcerou filmového a divadelního herce Zdeňka Hodra, tím pádem i vnučkou divadelního a filmového herce Jana Hodra (1875-1938), divadelní a filmové herečky Marie Hodrové roz. Bonaventurové (1880-1952), a jejím manželem byl Karel Milota.\n\n\nJejí romány jsou zmíněny jako jedna ze zbraní Saudruhových bojovníků v českém překladu parodie na \"Pána prstenů\", \"Za pár prstenů\" (překlad Richard Podaný). \n\n\n\n\n"}
{"id": "205431", "url": "https://cs.wikipedia.org/wiki?curid=205431", "title": "Pavel Hečko", "text": "Pavel Hečko\n\nPavel Hečko (* 8. listopadu 1951, Červená Voda) je český fotograf.\n\nVyučil se knihkupcem, absolvoval Střední všeobecně vzdělávací školu v Praze a externě vystudoval fotografii na FAMU v Praze (1981). Od roku 1982 pracuje jako fotograf na volné noze, od r. 1994 je pedagogem na SPGŠ. Žije v Praze.\n\nZabývá se především portrétem. Na svých snímcích zaznamenává nejen vnější podobu fotografovaných, ale i mnohé prvky jejich povahy a pocitů. Zajímá ho vyhledávání fyziologických a povahových shod a odlišností – například soubor \"Sestry\", \"Dvojčata\", \"Inverzní portréty\", ve kterých využil možnosti porovnání na základě stranově převrácených snímků. V souboru vystaveném r. 1988 ve Fotochemě srovnává staré portréty stejných lidí (nebo sám sebe) s fotografiemi z jiné doby, ale z téhož prostředí.\n\n\"„Pavel Hečko je dnes málo známý,“\" říká o Pavlu Hečkovi Vladimír Birgus. \"„Přitom si myslím, že v portrétní fotografii 70. a 80. let patřil k tomu nejlepšímu, co u nás bylo.“\"\n\n\n\n\n\n"}
{"id": "205432", "url": "https://cs.wikipedia.org/wiki?curid=205432", "title": "Pamplona", "text": "Pamplona\n\nPamplona (baskicky \"Iruña\" či \"Iruñea\") je hlavní město španělského autonomního společenství Navarra. Žije zde více než 196 000 obyvatel. \"Pamplona\" se nachází 92 km jižně od San Sebastiánu a 407 km severovýchodně od Madridu. Ve městě stojí gotická katedrála. Opus Dei zde provozuje Navarrskou univerzitu.\n\nJméno města je odvozené od římského generála Pompeia, který zde roku 74 před K. tábořil na jednom z pahorků. Později se zde usadili Baskové, ve středověku založili dvě nové čtvrti příchozí francouzští obchodníci a řemeslníci.\n\nPamplona leží na levém břehu řeky Argo. Střed města leží na náměstí \"Plaza del Castillo\". Původně v těchto místech stával hrad, od roku 1405 se na náměstí konají pravidelné oslavy a slaví se zde různé svátky. Jednou z nejvýznamnějších staveb ve městě je katedrála \"Santa María\" vystavěná ve 14. až 15. st. Katedrála má neoklasickou fasádu, jádro stavby vysoké 30 metrů je gotické. Další stavbou, kterou nelze opomenout, je \"radnice\" z 18. st. Právě na malém náměstí před radnicí začíná a končí známý běh s býky na svátek sv. Fermína. K dalším zajímavým stavbám náleží bazilika \"San Ignacio\" z roku 1624 a kostely \"Santo Domingo\" (16. st.) a \"San Lorenzo\". Mimo Staré Město leží opevnění \"Ciudadela\". Bylo vystavěno v letech 1571 až 1645. V současné době je v okolí citadely park, je to oblíbené místo pro sportovní aktivity nebo kulturní akce.\n\nSvětoznámou se stala zdejší tradiční akce zvaná běh v Pamploně, kdy po ulicích města volně pobíhají býci. Tento běh se koná u příležitosti oslav sv. Fermína, patrona Navarry. Oslavy začínají 6. července v pravé poledne a končí 14. července o půlnoci. \"Encierro\", jak se tento běh nazývá, původně sloužil k rannímu přesunu býků z ohrady pod městskými hradbami do arény, kde se odpoledne konají býčí zápasy. Masová aktivní účast veřejnosti při těchto bězích je záležitostí až druhé poloviny 20. století. Vzdálenost mezi ohradou a býčí arénou je 850 m. Tento koridor, který protíná historické centrum města, je předem daný a bezpečně oddělený od ostatních částí města.\n\nMěsto je domovem úspěšného fotbalového klubu CA Osasuna. Ve městě také sídlí jeden z nejlepších házenkářských týmů světa Portland San Antonio.\n\n\nNOVOTNÁ, J., ŽÁKOVÁ, M.: \"Španělsko a Andorra\". 2. vyd. Olympia Praha 1996. 176 s. ISBN 80-7033-397-9\n"}
{"id": "205433", "url": "https://cs.wikipedia.org/wiki?curid=205433", "title": "JCDecaux", "text": "JCDecaux\n\nSkupina JCDecaux [žisedeko] je mezinárodní společností se sídlem v Paříži, hlavním městě Francie. Je největší společností zaměřenou na venkovní reklamu na světě a rozvíjí činnost ve třech hlavních segmentech: městský mobiliář, velkoformátová reklama a reklama v systémech městské hromadné dopravy. V České republice JCDecaux od roku 1994 provozuje vybraný městský mobiliář v hlavním městě Praze.\n\nNázev společnosti je odvozen od jména zakladatele Jeana Clauda Decauxe, který je často označován jako „miliardář ze zastávky“, což je odvozeno od toho, že velká část reklamních ploch je umístěna právě v zastávkových přístřešcích.\n\nKoncept \"městského mobiliáře\" a jeho reklamního využití vznikl v roce 1964, jeho investorem byl zakladatel společnosti Jean-Claude Decaux. Je založen na myšlence, nabídnout městu prvky městského mobiliáře, jehož výstavba i následná údržba je financována skrze reklamu. Prvním městem, kde se objevily autobusové zastávky s reklamou, byl Lyon.\n\nJCDecaux je největší firmou v oblasti reklamy na městském mobiliáři, v reklamě na letištích (184 letišť po celém světě), v systému samoobslužných kol. V Evropě je největší firmou poskytující reklamu na billboardech. Společnost zaměstnává celkem 9.940 lidí, skupina je přítomna v 56 zemích světa a 3600 městech s více než 10.000 obyvateli. V roce 2010 dosáhla obratu € 2.350 mio.\n\nSkupina provozuje prostřednictvím české dceřiné společnosti JCDecaux, Městský mobiliář, spol. s r.o. od roku 1994 na dobu 25 let (smlouva byla poté prodloužena do roku 2021) městský mobiliář v hlavním městě Praze, to znamená síť samostatně stojících reklamních vitrín, zastávkových přístřešků a také velkých reklamních sloupů, ve kterých je někdy integrováno WC nebo telefonní budka. Současně poskytuje městu také služby jako je budování a údržba přístřešků zastávek městské dopravy, odpadkových košů či veřejných toalet. Zároveň nabízí reklamní plochy v oblasti venkovní reklamy a reklamní kampaně s celoplošným zásahem. Při svém nástupu přebrala do správy a vlastnictví mobiliář společnosti Dambach, která zde působila předtím.\n\nPřístřešky, které JCDecaux v Praze instaloval, navrhl Norman Foster. Část mobiliáře, který JCDecaux v Praze zřídila, navrhl architekt Jiří Špaček. Nejprve zvítězil v soutěži Útvaru hlavního architekta, zaštítěné JCDecaux, na reklamní a informační sloupy a pouliční hodiny, poté na základě navázané spolupráce navrhl prodejní stánky. Později památkáři stánkařům řekli, že jim povolí jen stánky, které budou vycházet z tvarosloví JCDecaux, což vedlo ke vzniku napodobenin, kvůli čemuž došlo k soudním sporům. Jiří Špaček dále pro JCDexaux navrhoval drobnosti jako je tvarování výdechů z podchodů na Václavském náměstí, nebo kapotáž měřící meteorologické stanice na náměstí Republiky. Hodiny typu JCDecaux od firmy SPEL podle návrhu architekta Jiřího Špačka, jejichž první exempláře byly umístěny začátkem roku 2002 v ulici Újezd na křižovatkách s Všehrdovou a s Vítěznou ulicí a celkově jich mělo být instalováno 40 kusů, JCDecaux nevlastnil a neprovozoval, jejich správcem byli správci městského veřejného osvětlení. \n\nV roce 2018 JCDecaux vlastnila a provozovala zhruba 900 přístřešků na zastávkách MHD, z toho 300 z nich bylo bez reklamní plochy. Dále provozuje 344 prosvětlených city light vitrín, 148 velkoformátových vitrín, 1288 metrů reklamního zábradlí a 68 informačních sloupů. \n\nV roce 2014 konkurenční společnost BigBoard a Svaz provozovatelů venkovní reklamy spustily v roce 2014 kampaň „Pražane, i ty přicházíš o peníze“ proti smlouvě města Prahy se společností JCDecaux, součástí byl web okradenapraha.cz. Poté vedly kampaň proti TOP09 a primátorovi Tomáši Hudečkovi, přičemž hlavním důvodem kampaně byly Hudečkem podporované stavební předpisy, které zakázaly reklamu větší než šest metrů čtverečních. Prezident Asociace venkovní reklamy Stanislav Lazar poté oznámil, že kvůli sporu ohledně velikosti billboardů v Praze se asociace po třech letech existence s koncem roku 2014 rozpadne, přičemž zánik iniciovala společnost BigBoard.\n\nV roce 2018 Praha oznámila, že smlouvu s firmou JCDecaux neprodlouží a od roku 2021, kdy smlouva končí, má přístřešky provozovat 20 let jiná společnost. Generální ředitel JCDecaux Pavel Slabý vyjádřil názor, že veškeré podklady připravené pro radu města magistrátním úředníkem panem Matesem jsou zjevně ušity na míru skupině BigBoard, přičemž Praha dle svého vyjádření do výběrového řízení s účastí JCDecaux ani nepočítá. Deník Právo přišel s tím, že bývalý magistrátní úředník Ivo Mates, který je uveden jako zpracovatel tisku ohledně přístřešků, používal několik let vůz Volvo patřící firmám kolem skupiny BigBoard, a v komisi, která další postup připravila, seděl Stanislav Lazar, někdejší výkonný ředitel Svazu provozovatelů venkovní reklamy, který podle zástupců JCDecaux vznikl pod taktovkou BigBoardu a hájí jeho zájmy. Zástupci firmy BigBoard obě nařčení ostře odmítli a označili je za nepravdivá. Mluvčí Prahy Vít Hofmann označil nařčení z korupce za pouhý záchvat kvůli končící smlouvě. JCDecaux poslala primátorce Adrianě Krnáčové otevřený dopis, který v noci na 29. 6. 2018 vylepila též na některých zastávkových přístřešcích. Během prodlouženého víkendu v červenci 2018 asi na 20 přístřešků, kde byl vylepen tento dopis, zaútočil neznámý vandal.\n\nAutor designu přístřešků Norman Foster údajně svůj design zkorumpovaným pražským úředníkům odmítá prodat.\n\nTechnický ředitel JCDecaux Tomáš Tenzer byl podle iDnes.cz obviněn z korupce a manipulace s veřejnými zakázkami v souvislosti s tím, že firma podle obžaloby vyplácela statisícové částky někdejšímu starostovi Prahy 1 Michalu Valentovi, který měl zajistit hladký průběh tendru na reklamu v CLV vitrínách v podchodu metra stanice Staroměstská. Podle telefonních odposlechů se Tenzer s Valentou předem domlouvali, jaké parametry má mít výběrové řízení na pronájem reklamních ploch, aby je společnost JCDecaux vyhrála, a to se při druhém pokusu o výběrové řízení skutečně stalo. Společnost JCDecaux provizi 200 tisíc Kč fakturovala jako konzultační činnost. JCDecaux k tomu uvedla, že veškeré spekulace týkající se možného korupčního jednání jsou nepravdivé, jde o mediální manipulaci a snahu konkurence společnost poškodit, a společnost JCDecaux se hodlá proti těmto nařčením všemi prostředky bránit. Michal Valenta k tomu uvedl, že konzultace skutečně společnost JCDecaux poskytovala a smlouva se nevztahovala k diskutovanému případu. Sám Tenzer v roce 2018 kandidoval v komunálních volbách za Pirátskou stranu. Společnost JCDecaux zažalovala TV Barrandov a jejího majitele Jaromíra Soukupa o 100 milionů korun jako odškodné za šíření nepravdivých informací o kauze reklamních ploch v Praze. Nepravdivost měla spočívat v tom, že televize označila případ za korupci, i když obžaloba mluví o jiném trestném činu a to o sjednání výhody při veřejné soutěži. Podle firmy Soukup uvedl zjevně účelově a záměrně i řadu dalších nepravdivých informací. Společnost JCDecaux se chtěla obrátit také na Radu pro rozhlasové a televizní vysílání. Předběžným opatřením obvodní soud v Praze 1 v dubnu 2019 televizi TV Barrandov zakázal vysílat o JCDecaux kvůli kauze reklamních ploch. Další stání se má konat v červnu 2019.\n\nSpolečnost JCDecaux ovládla také reklamní společnost Rencar Praha a.s., která původně byla dceřinou společností Dopravního podniku hl. m. Prahy. V obchodním rejstříku nejsou vlastníci Rencaru či vlastnické podíly uvedeni (společnost má akcie na jméno), Rencar Praha a.s. se však sama prohlašuje za součást skupiny JCDecaux. Společnost Rencar Praha a.s. byla založena roku 1990 jako dceřiná společnost DP hl. města Prahy, od roku 2001 je majoritním akcionářem společnost Europlakat spol. s r.o., jež se specializuje na velkoplošnou reklamu a je součástí skupiny JCDecaux v ČR. Rencar Praha a.s. je pak polovičním vlastníkem společnosti CLV ČR, s.r.o., která provozuje city-light vitríny po celém Česku.\n\nSpolečnost JCDecaux provozuje systém samoobslužných kol Cyklocity v 70 městech v Evropě i mimo ni. Systém sdílení kol je automatizovaný systém půjčování kol pro širokou veřejnost. Stojany s koly jsou dostupné 24 hodin denně. Uživatelé vloží do terminálu předplacenou (nebo platební) kartu, což uvolní kolo připevněné ke stojanu. Uživatelé půjčené kola mohou vrátit do jakéhokoliv jiného stojanu ve městě. \n\n"}
{"id": "205434", "url": "https://cs.wikipedia.org/wiki?curid=205434", "title": "Martin František Vích", "text": "Martin František Vích\n\nMartin František Vích CFSsS (12. června 1921 Dolní Újezd – 7. října 2008 Strakonice) byl katolický kněz a petrin, bývalý politický vězeň a člen Konfederace politických vězňů České republiky ve Strakonicích.\n\nV roce 1949 byl vysvěcen na kněze. Dne 21. srpna 1953 byl přímo v kostele zatčen a ve vykonstruovaném procesu odsouzen na 10 let vězení. Sedm let z toho strávil v dole Tmavák ve Rtyni v Podkrkonoší. Při závalu byl těžce zraněn, přesto dokázal zachránit život spoluvězni, evangelickému faráři. Následky těžkého zranění nesl celý život. Zbývající roky vězení strávil ve věznicích Mírov a Valdice. V roce 1967 byl Vích opět vzat do duchovní služby, konkrétně do Pošumaví, do vesnice Dobrš. V roce 2005 mu prezident Václav Klaus propůjčil Řád Tomáše Garrigua Masaryka za vynikající zásluhy o demokracii a lidská práva.\n\nV posledních dvou letech žil v Němčicích, kde se o něj starali klienti komunity Sananim. Páter Martin Vích zemřel opatřen svátostmi krátce před půlnocí 7. října 2008 v nemocnici ve Strakonicích.\n\nDne 11. června 2011 byl po mši svaté na dobršském hřbitově Martinu Františku Víchovi odhalen pomník za účasti příslušníků KPV ČR, historika Martina Putny, poradce prezidenta ČR Josefa Kalbáče a mluvčího prezidenta ČR Petra Hájka.\n\nJe pohřben v Mladém.\n\n\n\n"}
{"id": "205435", "url": "https://cs.wikipedia.org/wiki?curid=205435", "title": "Angela Watson", "text": "Angela Watson\n\nAngela Christine Watson (* 12. listopadu 1975, Danville, Illinois, USA) je americká modelka a herečka, která se nejvíc proslavila díky sitcomu \"Krok za krokem\", kde hrála dceru Carol Karen Foster.\n\nAngela je nejmladší dcerou Barbary a Allena Watsonových, farmářů z Danville ve státě Illions. V roce 1985 se rodina přestěhovala do Cape Coral na Floridě. Rodiče ji neustále přihlašovali do soutěží krásy a Angela vyhrála 60 korunek a 200 trofejí.\n\nJako mnoho dalších poté Angela začala hrát v místním divadle a v reklamách. Její úspěch brzy dovolil rodině přestěhovat se do Los Angeles. Byla obsazena do role v seriálu \"Davis Rules\". Poté získala svoji nejznámější roli Karen Foster v seriálu \"Krok za krokem\". Karen byla jako Angela nadějná modelka. Po konci seriálu však Angela už příliš mnoho úspěchů neměla.\n\nV roce 2000 založila Angela organizaci Child Actors Supporting Themselves (CAST), která pomáhá dětským hercům a atletům starat se o jejich finance. K tomu ji přivedl fakt, že její rodiče utratili všechny peníze (více než 2,5 milionu dolarů), které si vydělala za reklamy a natáčení seriálů \"Krok za krokem\" a \"Davis Rules\".\n\n\n"}
{"id": "205436", "url": "https://cs.wikipedia.org/wiki?curid=205436", "title": "Staci Keanan", "text": "Staci Keanan\n\nStaci Keanan (* 6. června 1975 jako Anastasia Love Sagorsky v Devonu v Pennsylvanii) je americká herečka s ruskými kořeny. Jejími nejvýraznějšími rolemi byly role „Nicole Bradford“ v seriálu \"My Two Dads\" od roku 1987 do roku 1990 a jako „Dana Foster“ v seriálu \"Krok za krokem\" od roku 1991 do roku 1998. Vystupuje také pod pseudonymy Stacy Keenan nebo Staci Love.\n\nRodiče Irv a Jackie Sagorski se rozvedli, když byly Staci pouhé 3 roky. Na popud své matky začala o 2 roky později dělat modeling a natáčet televizní reklamy. Zanedlouho se s matkou a sestrou Pilar přestěhovaly do New Yorku, kde začala poprvé hrát v divadle. Kvůli její debutové filmové roli v minisérii \"I'll Take Manhattan \" si volí pseudonym Staci Love. (\"Staci\" odvozené od jména Anastasia, \"Love\" je rodné příjmení matky).\n\nKdyž bylo Staci 12 let, šla na konkurz na postavu \"Nicole Bradford\" v seriálu \"My Two Dads\". Tuto roli nakonec opravdu získala a celá rodina se kvůli tomu ihned přestěhovala do \"Los Angeles\". Před natáčením si změnila své umělecké jméno na Staci Keanan. Toto jméno se mezi diváky uchytilo nejvíce.\n\"(Zvolení tohoto příjmení Staci nikdy veřejně nevysvětlila. Údajně si však nechala vypracovat rodokmen, kde nalezla jméno „Kean“)\"\n\nSeriál \"My Two Dads\" se točil od roku 1987 do 1990. O rok později si krátce zahrála v seriálu \"Going Places\" a následně získala svou nejslavnější roli v seriálu \"Krok za krokem\". V roli chytré a uštěpačné Dany Foster vydržela až do roku 1998. V tomto roce seriál kvůli nízké sledovanosti po vyhození Codyho (\"Sasha Mitchell\") skončil.\n\nV roce 1997 si opět změnila své umělecké jméno, tentokrát na Stacy Keenan.\n\nSvou další roli získala o 6 let později ve filmu \"Stolen Poem\". Po snímcích \"Hidden Secrets\", \"Death and Cremation\", \"Holyman Undercover\" se ve filmu \"You Again\" opět setkala s Patrickem Duffym a Christine Lakin (všichni tři hráli v Krok za Krokem od začátku až do konce).\n\n\n"}
{"id": "205437", "url": "https://cs.wikipedia.org/wiki?curid=205437", "title": "Česká kosmická kancelář", "text": "Česká kosmická kancelář\n\nČeská kosmická kancelář, o. p. s. (anglicky Czech Space Office – CSO) je obecně prospěšná společnost, zabývající se propagací a podporou kosmických aktivit v České republice. CSO nabízí odborné a konzultační služby pro orgány státní správy a pro veřejná i soukromá výzkumná a průmyslová pracoviště. Dále provádí školení a poradenství při hledání příležitostí a zahraničních partnerů. CSO pořádá vzdělávací a osvětové akce pro školy, univerzity i širokou veřejnost a podporujeme studentské projekty. Nemalý význam má CSO při propagaci kosmonautiky v médiích. Česká kosmická kancelář byla založena 19. listopadu 2003 a po celou dobu sídlí v Praze. Jejím ředitelem je doc. Ing. Jan Kolář, CSc.\n\nMezi hlavní činnosti České kosmické kanceláře patří snahy o zapojení českých vědeckovýzkumných pracovišť do projektů v oblasti kosmonautiky, spolupráce s ESA a Mezinárodní astronautickou federací (IAF) a provozování informačního a poradenského centra.\n\nV současné době pracuje v CSO 10 zaměstnanců. K nejvýznamnějším patří Jan Kolář, ředitel CSO a mimo jiné viceprezident IAF a Michal Václavík, popularizátor kosmonautiky a propagátor výzkumu v podmínkách mikrogravitace. Z bývalých zaměstnanců pak František Fárník, dlouholetý vedoucí Slunečního oddělení Astronomického ústavu Akademie věd České republiky.\n\nČeská kosmická kancelář společně s IAF uspořádala v Praze ve dnech 27. září až 1. října 2010 v pořadí 61. Mezinárodní astronautický kongres (IAC), na němž bylo předneseno více než 1400 odborných příspěvků. Kongresu se účastnilo celkem 3431 účastníků a patřil do té doby k nejúspěšnějším v historii.\n\nČeská kosmická kancelář navázala v roce 2013 spolupráci s americkou společností XCOR Aerospace, která připravuje suborbitální lety na raketovém letounu Lynx. CSO se stala autorizovaným partnerem zajištění přípravy experimentů pro Lynx. Připojila se tak k celosvětové síti autorizovaných partnerů a poskytuje kompletní služby zahrnující jak technickou, tak i administrativní podporu. Ta obsahuje zamluvení letu, projektový management, hodnocení technického návrhu a bezpečnosti, pojištění letu a potřebnou exportní a importní administrativu. Dále Česká kosmická kancelář nabízí technické služby v podobě návrhu, výroby a kvalifikace experimentů, přenosu dat a telemetrie či vyškolení letových inženýrů. Experimenty se očekávají v oblasti výzkumu atmosféry, fyziky, mikrogravitace, planetárních věd, pozorování Země či věd o živé přírodě.\n\n"}
{"id": "205439", "url": "https://cs.wikipedia.org/wiki?curid=205439", "title": "Arsan", "text": "Arsan\n\nArsan (dříve arsin, triviální název arsenovodík; AsH) je bezbarvý, prudce jedovatý plyn česnekového zápachu. Vzniká například rozkladem arsenidů kyselinami nebo působením vodíku ve stavu zrodu na sloučeniny arsenu. Je silným redukčním činidlem. Na vzduchu je samovznítitelný.\n\nArsan je připravován reakcí As s H- ekvivalenty.\n\n4 AsCl + 3 NaBH → 4 AsH + 3 NaCl + 3 BCl\n\nJako alternativa, mohou být použity i zdroje As které reagují s H+ za vrzniku arsanu.\n\nZnAs + 6 H → 2 AsH + 3 Zn\n\nNaAs + 3 HBr → AsH + 3 NaBr\n\n2 AsH → 3 H + 2 As\n\nTato reakce je základem Marshovy zkoušky ve forenzní toxikologii, který prokazoval přítomnost arsenu, jenž byl oblíbeným jedem. Byl používán ve formě oxidu arsenitého, neboli arseniku.\n\n2 AsH + 3 O → AsO + 3 HO\n\nArsan reaguje prudčeji v přítomnosti silných oxidačních činidel, například manganistanu draselného, chlornanu sodného nebo kyseliny dusičné.\n\nReakce s halogeny ( fluór, chlór ) nebo nějaké jejich sloučeniny, jako chlorid dusitý ( Cl3N ), jsou velmi nebezpečné a mohou způsobit explozi.\n\nArsan je velmi toxický plyn s vysokou smrtností otrav. Způsobuje hemolýzu a selhání ledvin. Jako pozdní následek otravy (po několika měsících) se může objevit periferní neuropatie. Arsan patří mezi prokázané karcinogeny.\n\nK většině případů otrav dochází v důsledku kontaminace jiných plynů arsanem. Dochází k tomu, pokud kov s příměsí arsenu reaguje se silnou kyselinou nebo zásadou (např. při reakci zinku s kyselinou chlorovodíkovou). Příležitosti k tomu jsou například při zpracování kovů, pokovování, pájení, restaurování obrazů nebo při čištění zásobníků a potrubí používaných pro sloučeniny arsenu.\n\nNa kůži a v očích arsan způsobuje poleptání (případně – při kontaktu se zkapalněným plynem – i omrzliny). Je možné, že je schopen vstupovat do těla ranami na kůži.\n\nPráh čichového vnímání arsanu je okolo 0,5 ppm, ale tato koncentrace již může být toxická a proto neposkytuje dostatečné varování. Vdechování plynu o koncentraci 3–10 ppm způsobuje klinické příznaky otravy během několika hodin. Půlhodinová expozice 25 až 50 ppm se již považuje za smrtelnou. 250 ppm usmrcuje velmi rychle.\n"}
{"id": "205440", "url": "https://cs.wikipedia.org/wiki?curid=205440", "title": "SSID", "text": "SSID\n\nSSID (Service Set Identifier) je v informatice identifikátor bezdrátové sítě Wi-Fi. Přístupový bod (AP, access point) vysílá periodicky svůj identifikátor v takzvaném majákovém rámci (beacon frame) a klienti si tak mohou snadno vybrat, ke které bezdrátové síti se připojí.\n\nParametr SSID se skládá z řetězce ASCII znaků dlouhého maximálně 32 znaků. Tento parametr představuje klíč, kterým dochází ke spojení jednotlivých adaptérů v rámci bezdrátové sítě. Všechna bezdrátová zařízení pokoušející se o vzájemnou komunikaci mezi sebou musejí předávat tentýž SSID. Pokud klíč klientského adaptéru se neshoduje s klíčem přístupového bodu (AP), je mu odmítnut přístup, proto se musí nastavit klíč shodně na přístupovém bodu (AP) a na klientském adaptéru. Nastavením různých klíčů můžeme zajistit fungování několika bezdrátových sítí v jedné lokalitě a v rámci stejného frekvenčního rozsahu.\n\nExistují 2 hlavní varianty SSID:\n\n\n\nSSID na bezdrátových klientech může být nastaven buď manuálně, vstupem SSID do klientského síťového nastavení, nebo automaticky. \n\nPoužívaný protokol je IEEE 802.11 standard.\n\nNázev sítě je obvykle nastavován k pojmenování síťového operátora, jako je například jméno společnosti. Hodnotu parametru SSID v síti je třeba považovat za první úroveň zabezpečení. Ve své základní, tovární podobě nemusí SSID poskytovat žádnou ochranu proti neoprávněnému přístupu k síti, pokud změníme na obtížněji rozluštitelný text, nedostanou se sem nekompetentní osoby tak snadno. Je-li SSID v bezdrátové síti roven některé z výchozích hodnot, uvedený v tabulce, okamžitě jej změňte.\n\nStandardní SSID – Správce sítě často používá veřejný SSID, který je nastaven na přístupný bod a vysílá ke všem bezdrátovým zařízením ve svém rozsahu. \n\nNevysílající SSID (not broadcasting SSID)\nVětšina přístupových bodů (AP) v základní konfiguraci posílá informaci o své skupině SSID.\nPro větší bezpečnost se vypíná vysílání SSID. V závislosti na bezdrátovém softwaru se uživateli síť buď neukazuje, nebo je zobrazená jako nepojmenovaná síť. V každém případě, někdo potřebuje manuálně vstoupit do správy SSID pro připojení k síti. Tato metoda není bezpečná, protože pokaždé, když se někdo připojí k síti, odesílá SSID otevřeným textem, i když síťové spojení je jinak zašifrované. Bezpečnostní experti považují vypínání SSID (pokud je to jediné bezpečnostní opatření proti zásahu třetích osob) za bezpečnostní slabinu. \n\nMěly by být používány i další druhy šifrování a identifikace – WEP a nebo WPA.\n\nSoučasné novější bezdrátové přístupové body zablokují automatickou SSID vysílací vlastnost v pokusu zlepšit síťové zabezpečení. Pokročilé bezdrátové přístupové body (AP) podporují vysílání mnohanásobných SSIDů, poskytujících vytváření virtuálních přístupových bodů (AP) – oddělení jednoho fyzického přístupového bodu (AP) do několika logických přístupových bodů (AP), kdy každý z nich může mít různý soubor bezpečnosti a síťového nastavení.\n\n\n"}
{"id": "205441", "url": "https://cs.wikipedia.org/wiki?curid=205441", "title": "Subaru SVX", "text": "Subaru SVX\n\nSubaru SVX je vůz od stejnojmenné automobilky Subaru (resp. Fuji Heavy Industries), který se prodával v letech 1991 - 1997 a bylo ho vyrobeno přibližně 25 000 kusů.\n\nSportovní kupé určené především pro americký trh aspirovalo získat pro Subaru místo mezi sportovními luxusními vozy. Design SVX vytvořil Giorgio Giugiaro z firmy Italdesign , bylo osazeno jediným typem plochého motoru „boxer“ s rozvodem DOHC o objemu 3319 cm³, o výkonu 169 kW. Kroutící moment motoru byl 312 Nm, vozy se vždy dodávaly se čtyřstupňovou automatickou převodovkou.\n\n"}
{"id": "205442", "url": "https://cs.wikipedia.org/wiki?curid=205442", "title": "Altheides", "text": "Altheides\n\nAltheides (narozen roku 1193 - 1262 na Kypru) byl řecký filozof, známý je především z děl, která mu jsou připisována jinými autory. Je trochu znám jako Altheides Kyperský, potulný filozof, a jen malá část jeho děl se zachovala do dnešní doby.\n\nAltheides se narodil v rodině řeckého obchodníka, žijícího na ostrově Kypru. Altheides se narodil za vlády křižáckého krále Guye de Lusignan. Někdy v období svého dospívání opustil Kypr jako námořník na maurské obchodní lodi. Altheidovo jméno se opět objevilo v historických pramenech v souvislosti se založením své Filozofické školy v Jeruzalémě roku 1226 za vlády al-Kamila, Saladinova synovce a pána Jeruzaléma. Jeho škola nebyla nějak zvlášť úspěšná, a zakrátko, v roce 1229 rozpuštěná po podpisu smlouvy al-Kamila s křižáky, kdy se město Jeruzalém navrátilo pod křesťanskou nadvládu. Od této chvíle se už o Altheidovi ví velmi málo. Různé zprávy a dobové písemné památky se zmiňují o jeho přítomnosti na různých místech jako Maroko, Španělsko, Řím či Egypt. Altheides zemřel na Kypru poblíž místa, kde prožil své dětství.\n\nAltheides nikdy nepsal práce, zabývající se vážnými filozofickými úvahami, je spíše znám svými mnohými slavnými výroky, připisované jemu v dílech jiných spisovatelů z počátku 13. století.\n"}
{"id": "205443", "url": "https://cs.wikipedia.org/wiki?curid=205443", "title": "Žebravé řády", "text": "Žebravé řády\n\nŽebravé řády neboli mendikanti (z \"lat. mendicans\" – žebrající) je označení řeholních řádů, které se zřekly vlastnictví nejen na úrovni jednotlivců, ale i společenství jako celku (řádu). Na rozdíl od nežebravých řádů (např. cisterciáků, benediktinů nebo premonstrátů) tedy nedisponují pozemkovým ani jiným majetkem k zabezpečení provozu svých klášterů, nýbrž jsou závislé na vlastní práci a darech dobrodinců. Kláštery žebravých řádů vznikají od počátku 13. století.\n\nZe středověku dodnes přetrvaly čtyři velké mendikantské řády, uznané Druhým lyonským koncilem (1274): dominikáni (schválení 1216) a františkáni (1223), kteří působili od počátku ve městech, karmelitáni (1245) a augustiniáni-poustevníci (1256). Tridentský koncil (1545-1563) povolil vlastnění majetku všem žebravým řádům s výjimkou františkánů a kapucínů.\nŽebravé řády kladou důraz na asketický způsob života, chudobu, odříkání, ale také na službu bližním, a to jak hmotnou (provozování špitálů – Milosrdní bratři), tak duševní (vyučování), a duchovní (pastorace, misie). Přiklání se k podobě apoštolského života (lat. \"vita apostolica\"). Významná je i činnost kazatelská, např. dominikánům se říkalo bratři Kazatelé, pro působení Svatého Dominika a jeho kázání proti herezi katarů a albigenských na jihu Francie.\n\nZřeknutí se majetku a spoléhání se na žebrotu jako na způsob obživy znamenalo odtržení se od jednoho z nejzákladnějších principů tradičního monasticismu. Kázání a poskytování duchovní péče byl raison d´être žebravých mnichů. Jasně dokazovali, že angažovaný křesťan dokáže žít ve světě běžných lidí, ale přesto do něj nepatřit. Již nebylo třeba unikat z lidského světa a uzavírat se do odlehlých klášterů. Jediné, bez čeho se nebylo možné obejít, bylo, aby se káli a žili ve shodě s evangeliem.\n\nNezbytným předpokladem této misijní činnosti bylo zřeknutí se veškerého majetku a s ním přicházející pohyblivost oproti mnichům, kteří byli vázáni k domu, v němž složili své sliby. Konzervativnější protivníci nazývali tyto mnichy \"gyrovagi\" – potulní. Např.svatý Benedikt k nim choval nejhlubší opovržení. Takovíto mniši však měli volnost pohybu a mohli putovat od kláštera ke klášteru, z provincie do provincie, za účelem kázání čí studia, podle toho co jim předepsali jejich představení.\n\nCelých 150 let před rokem 1200 zažívala Evropa dlouhé období hospodářské a demografické expanze, díky bohatství plynoucímu z obchodu a výroby se začala města markantně rozrůstat a nabývat dnešní moderní podoby. Právě v těchto podmínkách začal vzrůstat antiklerikalismus a náboženský nonkonformismus. Společnost byla mobilnější, kritičtější a její horní vrstvy blahobytnější, než kdy předtím. Mezi laiky se začala šířit gramotnost a přestala být výsadou církve. Nová vrstva gramotných a vzdělanějších laiků začala kriticky nahlížet na rozumové a mravní nedostatky duchovenstva, to vyvolalo napětí mezi tradičními premisami mnišské spirituality a tužbami laického lidu, ve kterém se právě probudilo vědomí jeho křesťanského povolání. \n\nNa tyto potřeby laického lidu nebyla církev vybavena. Diecézní a farní struktura byla uzpůsobena především potřebě venkovského obyvatelstva. Většina duchovních byla převážně z řad svobodných rolníků a z hlediska míry vzdělání příliš nepřevyšovala úroveň jejich venkovských farníků. Právě tuto mezeru měli zaplnit žebraví bratři.\n\nV prostředí měst, přístupném novým myšlenkám, se vedle toho začala šířit různá nekonformní hnutí obviňovaná z hereze, jimž nedokázali sekulární duchovní úspěšně vzdorovat. Kacířství bylo všude a církev čelila krizi. Objevovaly se nové radikální podoby laické zbožnosti, inspirující se nezprostředkovaným výkladem Nového zákona, jehož části kolovaly v různých neoficiálních překladech a potenciálně ohrožovaly hierarchickou strukturu církve. Otázkou bylo, zda je tento bouřlivý nával nadšení možné usměrnit, aby sloužil věci pravověří. Papež Inocenc III. riskoval mnohé, když udělil podmínečné svolení určitým skupinám žebravých laických kazatelů, nakonec se mu to však vyplatilo. \n\nKromě žebravých mnichů existovalo ještě několik skupin potulných hlasatelů evangelia. Jejich společným znakem byla nová, radikálnější interpretace apoštolského života. Její podstatnou součástí byla dobrovolně přijímaná chudoba a ideál kazatelské misie, obracející lidi k nové víře. Ve starém ideálu byl odhalen nový rozměr, a to následování Ježíše po vzoru jeho pozemského života, tak jak jej vyjevuje evangelium. Docházelo ke znovuobjevení doslovného smyslu evangelia. Podnět k formování skupin evangelistů, často vycházel ze zámožných a vyhraněnějších sfér laických obyvatel měst.\n\nZakladatelem jedné takové skupiny byl Valdès, obchodník a bankéř z Lyonu. Po náhodném vyslechnutí příběhu svatého Alexia, jenž se vzdal všeho a oddal se chudobě z lásky k Bohu, vyhledal Valdès jistého učence a požádal ho o radu, jak má změnit svůj život. Mistr ho odkázal na úryvek z evangelia „Chceš-li být dokonalý, jdi, prodej, co ti patří, rozdej chudým a budeš mít poklad v nebi; pak přijď a následuj mne.“ (Mt 19, 21) Poté Valdès učinil radikální krok: část svého majetku přepsal na svou ženu, dvěma dcerám dal věno a poslal je do kláštera, a zbytek rozdal chudým přímo na ulici. Následně se stal potulným kazatelem, který kázal přímo v ulicích a živil se žebrotou a zanedlouho začal získávat první žáky. Když byl roku 1181 vyzván, aby se za svou činnost zodpovídal legátské synodě, konající se toho roku v Lyonu, přihlásil se k pravé víře a k tomu, že ani on, ani jeho stoupenci nebudou nikdy hromadit peníze, potraviny či šatstvo a že budou žít v úplné chudobě. Byli označováni za valdenské nebo také za Lyonské chudé. Setkali se však s nepřátelstvím ze strany kněží, a tak mnozí z nich později propadli radikálnímu antiklerikalismu.\n\nDalší skupinou snažící se o návrat k evangeliu byli humiliáti. Jednalo se o řeholní bratrstvo, jenž získalo množství přívrženců ve městech Lombardie a Benátska. Zajímavostí je, že papež povolil kázání i laickým členům bratrstva, byť s určitými omezeními. Povolení kázat laikům bylo první svého druhu. Většina autorit církve však toto povolení brala jako zásah do svých pravomocí a snahu o jejich uzurpaci, což považovali za podvratnou činnost a herezi a snažili se tuto výhradu laikům opět odepřít. Lucius III. pak roku 1184 valdenské i humiliáty vyobcoval spolu s dalšími sektami z církve. Jeho nástupce Inocenc III. nicméně humiliáty opět rehabilitoval a s církví smířil i umírněné a kompromisu nakloněné křídlo valdenských, které začalo být označováno za Katolické chudé.\n\n\n\n"}
{"id": "205445", "url": "https://cs.wikipedia.org/wiki?curid=205445", "title": "Petr I. z Rožmberka", "text": "Petr I. z Rožmberka\n\nPetr I. z Rožmberka († 14. října 1347) byl český šlechtic, nejvyšší komorník českého království. S jeho jménem bývá často spojována tzv. Kniha rožmberská, která je nejstarším sepsáním českého zemského práva.\n\nPetr byl synem Jindřicha z Rožmberka a Elišky z Dobrušky. Pravděpodobně za účelem získání vzdělání Petr strávil několik let v rodinné cisterciácké fundaci ve Vyšším Brodě. Snad proto se mu přezdívalo \"Kajícník\". Datum narození je neznámé, ale v době otcovy smrti († 1310) musel být Petr podle dobových měřítek dospělý, protože po otci převzal funkci nejvyššího komorníka království.\n\nZasnouben byl s nejmenovanou dcerou Jindřicha z Lipé. Několik let trvající zasnoubení roku 1315, po zatčení a uvěznění pána z Lipé, Rožmberk zrušil.\n\nNásledně se s požehnáním krále Jana oženil s vdovou po Václavovi III. Violou, dcerou těšínského knížete Měška I. Zároveň se přiklonil ke straně Jana Lucemburského a opatrně mu přiznal svou účast na spiknutí. Po propuštění pána z Lipé roku 1316 Petr z Rožmberka změnil názor a listinou ze dne 25. dubna 1316 bylo potvrzeno opětovné přátelství mezi oběma těmito mocnými pány. Viola po necelém roce manželství zemřela a novou ženou se stala Kateřina pravděpodobně pocházející z rodu Vartenberků. S Kateřinou měl Petr pět synů a tři dcery.\n\nV letech 1317–1318 se v Čechách rozhořela válka způsobena rozbroji mezi českou šlechtou (mezi Jindřichem z Lipé a Vilémem Zajícem z Valdeka a jejich přívrženci), častou nepřítomností krále v zemi a královskými intrikami. V zemi byl mor a hladomor. Jan Lucemburský požádal o pomoc římského krále Ludvíka Bavora a pan z Lipé hrozil spojenectvím s Ludvíkovým oponentem Fridrichem Sličným. Smír mezi Lucemburkem a českými pány byl uzavřen v dubnu 1318 v Domažlicích. V době nepokojů král vyjížděl na panství neposlušných pánů. Došlo tehdy k ozbrojenému střetnutí mezi královými oddíly a oddíly Viléma z Landštejna. Po Landštejnově boku stál jeho příbuzný Petr z Rožmberka. Tato akce a možná nejen ta, vynesla Petrovi přechodnou ztrátu nejvyššího komornictví v letech 1319–1325. Funkce nejvyššího komorníka mu byla potom navrácena a zastával ji až do konce svého života. Roku 1329 se společně s dalšími předními českými pány zúčastnil křížové výpravy Jana Lucemburského do Litvy. Zemřel 14. října 1347 a je pohřben v cisterciáckém rodovém klášteře Rožmberků ve Vyšším Brodě.\n\nPetr I. z Rožmberka byl významnou osobností své doby, zasahoval do události celostátního významu. Rožmberské statky (roku 1302 obohacené o dědictví po pánech z Krumlova) za doby jeho vlády rozhodně nedoznaly újmy. Finančně podporoval duchovní a sociální ústavy, touto formou dbal o spásu své duše, případně i duší svých blízkých. V Krumlově nechal zřídit špitál svatého Jošta a na krumlovském hradě kapli svatého Jiří.\n\nJméno Petra z Rožmberka bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n\n"}
{"id": "205446", "url": "https://cs.wikipedia.org/wiki?curid=205446", "title": "Vyhlazovací tábory nacistického Německa", "text": "Vyhlazovací tábory nacistického Německa\n\nVyhlazovací tábory je označení několika táborů založených nacisty za druhé světové války a sloužících primárně pro hromadné, systematicky řízené („průmyslové“) vyvražďování Židů (v menší míře také Romů a některých dalších skupin společnosti). V těchto „táborech smrti“ bylo v průběhu druhé světové války zastřeleno či zplynováno téměř 2 700 000 Židů a mnoho lidí dalších národností. V souladu s německým plánem Generalplan Ost byli ve vyhlazovacích táborech různého typu likvidováni ve větší míře i příslušníci pro nacisty méněcenných slovanských národů, například v německých táborech v Polsku bylo zlikvidováno zhruba 1,3 milionu Poláků (mimo Židy) a 800 tisíc sovětských válečných zajatců (viz německé zločiny v Polsku za druhé světové války).\n\nVyhlazovací tábory začaly být zakládány roku 1941 na okupovaných územích Polska.\n\nPouze vyhlazovací funkci plnily první čtyři ze jmenovaných táborů, Majdanek a Osvětim plnily zároveň funkci koncentračních táborů, takže (podstatně menší) část vězňů byla určena pro otrockou práci.\n\nTermínu „vyhlazovací tábor“ se začalo užívat až po druhé světové válce, sami nacisté se snažili všemožně maskovat jejich skutečné určení.\n\nProces hromadného vraždění procházel několika fázemi: od hromadného střílení přes plynování v pojízdných vozech (tzv. dušegubkách) až k plynovým komorám. Nacisté se jednak snažili zefektivnit proces vyhlazování (šetřit náklady, počet lidí zapojených do procesu apod.), jednak učinit vraždění snesitelnějším, tj. oddělit oběť od vraha (při masovém střílení docházelo k srdcervoucím scénám, oproti tomu vraždění v plynových komorách bylo maximálně odosobněno).\n\nPřed a během druhé světové války spravovalo nacistické Německo koncentrační tábory (, zkratka \"KZ\" nebo \"KL\") v oblastech, které v daném okamžiku ovládalo. V těchto táborech miliony vězňů zemřely krutým zacházením, na nemoci, hladovění a přepracování, nebo byli zlikvidováni pro neschopnost práce, stáří nebo z jiného důvodu.\nPrvní koncentrační tábory byly vybudovány v Německu pro umístění politických disidentů tamějšího režimu.\n\nV koncentračních táborech byly internovány dvě hlavní skupiny vězňů - Židé a váleční vězňové, většinou z Polska a Ruska - obě se počítaly na miliony. Taktéž velké množství komunistů, homosexuálů, Romů (ale třeba i Svědků Jehovových) skončilo v koncentračních táborech. V menší míře stejný osud z různých důvodů potkal menší množství zajatých spojenců.\n\nOd roku 1942 nacistické Německo ustanovilo vyhlazovací tábory pro systematické vyvraždění všech Židů v Evropě – tento plán se jmenoval Konečné řešení židovské otázky. Tyto tábory byly vybudovány v obsazeném Polsku a Bělorusku. Přes tři miliony Židů v nich zemřelo, především v plynových komorách nebo bylo zastřeleno.\n\nNěkteré tábory (více na dobytých územích) byly vybudovány až během války, některé (původně sklady či jiná zařízení) byly konsolidovány do plného chodu. Byla podniknuta opatření, aby veřejnost neviděla a nevěděla, co se v nich děje. Na začátku války již fungovalo šest koncentračních táborů: Dachau, Sachsenhausen, Buchenwald, Flossenbürg, Mauthausen a Ravensbrück. V roce 1938 SS začala používat tyto tábory jako zdroj nucené pracovní síly ke svému zisku. Tuto pracovní sílu využilo mnoho německých firem a společností, zvláště na připravovanou válku.\n\nPo začátku války se koncentrační tábory staly místem, kde „nižší rasy“ a nepřátelé režimu (též obecně označovaní jako „nežádoucí“) byli zotročováni, mučeni, sužováni hladem bez jakékoli péče a kde nakonec nacházeli smrt. V naprosté většině vězni nosili v těchto táborech stejnokroje s číslem a znakem, identifikujícím jejich původ.\n\nPo válce byla velká část koncentračních a vyhlazovacích táborů zničena, některé ale zůstaly a staly se trvalou připomínkou hrůz nacistické perzekuce. Největší vyhlazovací tábor byl Osvětim, kde zemřelo přes 1 000 000 Židů.\n\n\n\n"}
{"id": "205447", "url": "https://cs.wikipedia.org/wiki?curid=205447", "title": "Jindřich I. z Rožmberka", "text": "Jindřich I. z Rožmberka\n\nJindřich I. z Rožmberka († 4. červenec 1310) byl synem Voka z Rožmberka a Hedviky ze Schaunberga a zároveň prvním doloženým Jindřichem v rožmberském klanu. Jméno Jindřich pravděpodobně získal po dědečkovi z matčiny strany. Otec Vok zemřel 4. června 1262 a o oba nezletilé Rožmberky se starala matka, která byla zároveň i jejich poručnicí.\n\nMladičký Jindřich i s bratrem Vítkem a dalšími členy rodu Vítkovců a Schaunbergů z matčiny strany následovali příkladu svého příbuzného Záviše z Falkenštejna a Boreše z Riesenburka a byli v opozici vůči svému králi. Rožmberskou opozici Přemysl Otakar II. rázně utnul na konci roku 1277, kdy proběhlo královské vojenské tažení do jižních Čech. Oba mladé Rožmberky vzal král na milost a Jindřich se zúčastnil v srpnu 1278 bitvy na Moravském poli, kterou na rozdíl od českého krále přežil.\n\nV květnu 1283 se z braniborského zajetí konečně vrátil do vlasti mladinký následník Václav II. a po pár měsících za ním do Prahy přijela i matka Kunhuta se Závišem z Falkenštejna, který byl královniným milencem. Záviš se stal Václavovým otčímem a zároveň rádcem a učitelem. Mnoho členů vítkovského rodu získalo za doby Falkenštejna na hradě dvorské úřady. Jindřich z Rožmberka ne, ale nadále Falkenštejna podporoval. Falkenštejnova hvězda začala pomalu zapadat po příchodu nové královny Guty Habsburské a Závišově novém sňatku s uherskou princeznou Alžbětou. Roku 1288 byl Záviš zatčen a v roce 1290 popraven.\n\nJindřich z Rožmberka se poté s králem opět smířil a roku 1301 obdržel funkci nejvyššího komorníka. Po vymření pánů z Krumlova roku 1302 obdržel od krále i nárok na krumlovské panství, kam později Rožmberkové přesunuli hlavní sídlo svého rodu. Rožmberk byl věrným poddaným Václava II. až do královy smrti v roce 1305.\n\nPo vymření Přemyslovců Václavem III. roku 1306 patřil Jindřich z Rožmberka mezi straníky kandidatury Rudolfa Habsburského. Rudolf zemřel po necelém roce vlády při tažení proti odbojnému Bavorovi ze Strakonic. Králova nečekaná smrt nijak nezměnila Rožmberkovo smýšlení o vhodnosti habsburské krve na českém trůně a podporoval i neúspěšnou kandidaturu mladšího bratra zemřelého krále Fridricha Sličného.\n\nJeště těsně před svou smrtí stihl být mocný Rožmberk aktivním účastníkem delegace, která v Norimberku jednala s římským králem Jindřichem VII. o vhodném manželovi pro královskou dceru Elišku Přemyslovnu. Jednání proběhla úspěšně, ale Eliščiny svatby s Janem Lucemburským se Jindřich z Rožmberka již nedočkal. Zemřel 4. července 1310.\n\n\n"}
{"id": "205448", "url": "https://cs.wikipedia.org/wiki?curid=205448", "title": "Pluralismus (náboženství)", "text": "Pluralismus (náboženství)\n\nPluralismus (z latinského \"pluralis\", množný, vícerý) se v náboženských představách projevuje pohledem na svět, podle nějž bůh/Universum není jen jediným principem, ale souhrnem principů, jejichž kombinací vznikl svět.\n\nNemálo z náboženských směrů, které se pokoušejí obnovit stará náboženství, zaniklá v průběhu středověku, obsahují v sobě (ať již ve větší či menší míře) prvky pluralismu, třebaže ve své původní podobě šlo o náboženství polytheistická.\n\nJedním z nejrozšířenějších takzvaných novopohanských náboženství je Wicca, která funguje na principu dualismu, což by se dalo označit jako speciální případ pluralismus (bůh resp. Universum je souhrnem dvou principů)\n"}
{"id": "205449", "url": "https://cs.wikipedia.org/wiki?curid=205449", "title": "Nové Dvory (Praha)", "text": "Nové Dvory (Praha)\n\nNové Dvory je bývalá zemědělská usedlost či snad mužský klášter s přilehlou osadou. Nové Dvory jsou poprvé průkazně doloženy v Josefském katastru ve druhé polovině 18. století jižně od Prahy na katastrálním území obce Lhotka. V současnosti se nachází na území městské části Praha 4 v katastrálním území Lhotka, nedaleko hranice s katastrálním územím Kamýk. Aktuálně (2019) slouží objekt administrativním účelům.\n\nOd Nových Dvorů je odvozeno jméno ulice Novodvorská, která spojuje Braník s Libuší, a od ní název Sídliště Novodvorská. Nové Dvory je také pracovní název zdejší stanice plánované linky metra D.\n\nV Nových Dvorech došlo v lednu 2006 k vraždě kontroverzního podnikatele Františka Mrázka.\n"}
{"id": "205450", "url": "https://cs.wikipedia.org/wiki?curid=205450", "title": "Americká hokejová reprezentace", "text": "Americká hokejová reprezentace\n\nAmerická hokejová reprezentace je národní reprezentací Spojených států amerických. Tento tým má pod svou patronací asociace USA Hockey.\n\n"}
{"id": "205467", "url": "https://cs.wikipedia.org/wiki?curid=205467", "title": "Sociální marketing", "text": "Sociální marketing\n\nSociální marketing označuje:\n\nPojem „sociální marketing“ byl poprvé použit v roce 1971 autory Philipem Kotlerem a Geraldem Zaltmanem. Vztahoval se na aplikaci marketingu při řešení sociálních a zdravotních problémů. Marketing dosahoval velkých úspěchů při přesvědčování lidí k nákupu produktů jako Coca Cola nebo obuv Nike, takže pomocí tohoto argumentu vytvořili teorii, že marketing může podnítit lidi si osvojit takové chování, které zlepší jejich život i život spoluobčanů.\n\nMnoho společenských a zdravotních problémů má základ v charakteru chování - ať už jde o šíření AIDS, dopravní nehody, nechtěné těhotenství - všechno jsou to výsledky každodenní, dobrovolné lidské aktitivity. Sociální marketing poskytuje mechanismy na řešení těchto problémů prostřednictvím osvojení si zdravějšího životního stylu.\n\nSociální marketing rovněž nabízí velkou možnost ovlivnění chování a postojů nejen jednotlivců, ale i zákonodárců a vlivným zájmových skupin.\n"}
{"id": "205468", "url": "https://cs.wikipedia.org/wiki?curid=205468", "title": "Vlak svobody", "text": "Vlak svobody\n\nVlak svobody je lidové označení vlaku Československých státních drah č. 3717 z Chebu do Aše, který 11. září 1951 na místo zastavení rychle projel Aší do německého města Selb. Jedná se o jeden z nejznámějších masových útěků na západ, ovšem většina ze 110 cestujících se za hranice dostala naprosto nečekaně, 77 z nich se poté vrátilo do Československa (většinou se jednalo o žáky gymnázia v Chebu a pacienty z Františkových Lázní). Úspěšná akce několika odpůrců režimu vyvolala celosvětový ohlas a vedla komunistické úřady k zahájení budování neprostupné železné opony. Došlo také k vytrhání kolejí na mnoha nevyužívaných hraničních přechodech, aby se zabránilo podobnému incidentu.\n\nRychlík z Prahy do Chebu odjížděl z Prahy 11. září 1951 v 9:55. Po příjezdu do Chebu byla zadní část vlaku odpojena a ze služebního a tří osobních vozů byla sestavena souprava osobního vlaku 3717 do Aše. Na tuto soupravu najela lokomotiva 365.011, obsazená strojvedoucím Jaroslavem Konvalinkou a topičem Kolabzou, která už měla ten den za sebou výkon na vlacích do Františkových Lázní, Tršnic a zpátky do Chebu. Ještě před těmito vlaky strojvedoucí Konvalinka stroj otočil, aby při jízdě do Aše byla lokomotiva otočena kotlem dopředu (z důvodu vyvinutí větší rychlosti, než při jízdě tendrem vpřed, jak bylo při jízdě do Aše obvyklé). Poté, co vlak 3717 vyjel ve 14.12 h z Chebu, zastavil ve stanici Františkovy Lázně (kde nastoupili další aktivní účastníci akce, včetně rodin hlavních organizátorů Karla Truksy, který jel ve vlaku už z Chebu, a Dr. Jaroslava Švece) a dojel do stanice (dnes zastávky) Hazlov (poslední stanice před Aší), kde přistoupil ašský zubní lékař MUDr. Švec. Právě v Hazlově od něho dostal strojvedoucí Konvalinka znamení, že výhybka na ašském nádraží je postavena směrem do Německa. Toto se dělo jen někdy, při průjezdu vlaků s uhlím a dřevem z ČSR do Západního Německa (SRN). Tam také uzavřel strojvůdce (pod záminkou poruchy vlakových brzd) potrubí k ovládání brzd vlaku a zkontroloval, zda jsou brzdy na všech vozech povolené. Před třetí hodinou vlak vyjel směrem do Aše. V Hazlově také nastoupil na lokomotivu chebský výpravčí Truksa, jedoucí předtím s rodinou ve voze, aby pomohl zneškodnit strojvedoucímu topiče Kolabzu, který o připravovaném únosu neměl ani potuchy. Ještě před Aší vlak krátce zastavil mezi stanicemi Hazlov a Aš (pro údajně stále zabrzděné některé vozy), přičemž strojvedoucí s Truksou ještě uzavřeli zbylé kohouty brzdového potrubí, aby ve vlaku nefungovala ani záchranná brzda. Po této poslední zastávce na československém území vlak zrychlil natolik, že prolétl stanicí v Aši rychlostí kolem 70 km/h, přerazil dřevěnou hraniční závoru a zastavil v 15.04 h přibližně 300 metrů za hranicí na německém území u strážního domku č. 30 u vesnice Wildenau, kde už byl vlak (po předchozím telefonickém ohlášení Truksou) očekáván dvěma česky mluvícími muži spolu s americkými vojáky a německými financi. Těsně před vjezdem do stanice Aš byl pistolí v ruce Truksy „zneškodněn“ topič Kalabza. Při průjezdu vysokou rychlostí stanicí Aš se ve vozech několik příslušníků Sboru národní bezpečnosti (SNB), vlakvedoucí a průvodčí snažili dostat k ručním brzdám, které však hlídali ozbrojení spolupachatelé únosu, rozmístěni ve všech vozech. Asi hodinu po zastavení na německém území dostal vlak svolení od přednosty v Selbu k tomu, aby dojel do stanice Selb-Plößberg, kde jeho cesta skončila.\n\n"}
{"id": "205471", "url": "https://cs.wikipedia.org/wiki?curid=205471", "title": "Valdek (hrad)", "text": "Valdek (hrad)\n\nValdek je zřícenina raně gotického hradu ze třináctého století s mladšími dostavbami, nacházející se v katastrálním území Chaloupky v Brdech, patřícím od roku 2016 k obci Chaloupky v okrese Beroun a k CHKO Brdy, na jihozápadním spočinku (či spíše postranním vrcholku) kopce Berance. V roce 1346 byl hrad obléhán, od dob třicetileté války je pustý. Dochovaly se rozsáhlé části opevnění, věž a zbytky renesančně upraveného paláce z šestnáctého století. Pod hradem směrem k potoku se nachází kamenné moře. Od roku 1965 je zapsán jako kulturní památka. V současnosti je hrad z důvodu havarijního stavu uzavřen a čeká na rekonstrukci.\n\nPrvní zmínka o hradu je z roku 1263, kdy je jméno poprvé uváděno v predikátu Oldřicha Zajíce z Valdeka. Ten byl královským číšníkem a purkrabím na hradu Lokti. Nejvýznačnějším členem rodu byl Vilém Zajíc z Valdeka, nejvyšší maršálek a královský podkomoří. Později přešel hrad do držení rodu Běškovců z Běškova, za nichž byl obléhán Děpoltem z Rýzmberka. Od poloviny čtrnáctého století změnil více majitelů z řad nižší šlechty. Roku 1623 se uvádí jako pustý.\n\nOd první poloviny 19. století se jednalo o oblíbený cíl obrozenců a prvních turistů. Hrad v této době navštívili například Božena Němcová nebo Karel Hynek Mácha. Až do třicátých let 20. století byl hrad v majetku rodu hrabat z Hanau.\n\nRoku 1926 v Brdech vzniklo dělostřelecké cvičiště, Valdek však byl v této době mimo uzavřený vojenský areál. V této době pak získává zříceninu do svého majetku Klub československých turistů. Ten roku 1933 nedaleko od hradu slavnostně otevřel Hotel Valdek, který svému účelu sloužil až do druhé světové války. Budova hotelu stojí ve vojenském rekreačním areálu dodnes. \n\nV padesátých letech se stal hrad součástí Vojenského prostoru Brdy. V této době začal velmi rychle chátrat a nic na tom nezměnilo ani opakované zapsání hradu jako kulturní památky v letech 1965 a 1975. Na začátku 21. století byla zrekonstruována brána, jinak však armáda hrad i nadále nechávala svému osudu. \n\nV roce 2007 byl v rámci postupného zpřístupňování Vojenského prostoru Brdy v rámci přípravy stavby amerického radaru zpřístupněno několik okrajových částí vojenského újezdu. Zóna A rozkládající se v severovýchodním okraji újezdu mezi Neřežínem a Felbabkou byla na západě vymezena silničkou vedoucí z Neřežína v blízkosti hradu Valdek a bývalého Hotelu Valdek, což umožnilo vidět hrad zblízka, samotný hrad byl však dále na nepřístupném území újezdu až do zrušení vojenského újezdu dne 1. ledna 2016.\n\nHrad je ve velmi špatném stavu. Po zrušení vojenského újezdu a zpřístupnění této části Brd byl pro havarijní stav zdiva vstup na hrad zakázán. Zřícenina je v majetku Vojenských lesů a statků. Do budoucna se uvažuje o převedení Valdeka z majetku Vojenských lesů a statků do majetku obce Chaloupky, v jejímž katastrálním území zřícenina stojí. Tato obec má v plánu provést nejnutnější rekonstrukce a poté hrad opět zpřístupnit veřejnosti.\n\nNejstarší stavební fáze představuje čistou úkázku hradu bergfritového typu, která byla později rozšířena o vstupní nádvoří.\n\nSeverní část hradu zaujímá rozsáhlé předhradí opevněné příkopem a valem. Jádro hradu je téměř obdélníkového půdorysu a ze severu a západu ho chrání příkop. V čele jádra stojí bergfrit s dochovaným vstupním portálem zapojený do obvodové hradby. Pod věží se nacházela původní brána. Palác v jižní části byl v přízemí dodatečně rozdělen příčkami na tři části. V síle zdi jeho čelní strany procházela chodba, na jejíchž koncích se nacházely arkýřové prevéty.\n\nPři pozdějších přestavbách byla vstupní strana zajištěna další hradbou a na východní straně bylo opevněno nové nádvoří s malou baštou, ve které se nacházela studna. V hradbě vedle bašty vznikla nová brána s dochovaným romantickým ostěním a do jádra se vstupovalo nově prolomenou bránou v boční hradbě. Starý palác byl o patro zvýšen a rozšířen o rizalit a v severní straně nádvoří jádra byla postavena nová provozní budova.\n\nNa hrad je v současné době zakázán vstup, a to z důvodu velmi špatného stavu zříceniny. Prohlídka hradu je možná pouze z venku. Z Neřežína vede na hrad žlutá turistická trasa a zelená trasa z centra Brd.\n\n\n"}
{"id": "205472", "url": "https://cs.wikipedia.org/wiki?curid=205472", "title": "Paralelní port", "text": "Paralelní port\n\nParalelní port je obecně název pro rozhraní , které umožňuje\npřenášet několik bitů (obvykle 8) současně, na rozdíl od sériového portu, kdy je vždy informace vysílána\npo jednotlivých bitech. V minulosti byla hlavní výhodou paralelního portu oproti sériovému vyšší přenosová rychlost. V dnešní době je problém poněkud složitější, neboť se používají vysoké přenosové rychlosti a při nich se při paralelním přenosu významněji projevují některé parazitní efekty, takže v určitých případech může být\npři stejné technologické úrovni sériový přenos rychlejší než paralelní. Nevýhodou paralelního přenosu\noproti sériovému je ve všech případech nutnost používat podstatně větší počet vodičů.\n\nV minulosti se pro paralelní port používaly různé normy. Největšího rozšíření dosáhlo rozhraní označované jako\nCentronics.\nDalším rozšířeným standardem byla norma IRPR, kdysi používaná v zemích RVHP.\nTyto dva standardy byly nekompatibilní kvůli rozdílnému významu, časování a polaritě jednotlivých signálů.\n\nNa počítačích kompatibilních s počítači IBM PC se paralelní port označoval jako LPT – \"Line Printer Terminal\" a odpovídal již zmíněnému standardu Centronics. Byl určen zejména pro komunikaci s tiskárnou, která užívá 8bitovou prodlouženou ASCII sadu znaků. Název odvozený od řádkové tiskárny byl běžný všeobecný termín pro různé druhy tiskáren. Grafické tiskárny se spoustou jiných zařízení byly navrženy pro práci se systémem. V podstatě se jednalo o průmyslový standard po dlouhou dobu, až byl roku 1990 konečně normován jako IEEE 1284. Dnes je používání paralelního portu v útlumu a to příchodem USB (Universal serial bus) a FireWire (IEEE 1394).\n\nVětšina počítačů v 80. a 90. letech měla jeden nebo dva porty.\nNěkteré systémy měly port LPT3, ale ten se nevyskytoval tak často. Ve skutečnosti neměla většina počítačů více než jeden port.\n\nŘada dalších zařízení byla navržená k připojení k paralelním portu. Nejvíce bylo jednosměrných zařízení, přijímajících pouze informace posílané z počítače. Nicméně některá zařízení jako Zip byla schopna pracovat v obousměrném režimu. Tiskárny také časem začaly pracovat v obousměrném režimu dovolujícím posílat různé stavové informace.\n\nV MS-DOS a PC DOS byly paralelní porty zpřístupněny přímo na příkazové řádce. Například příkaz \"type C:\\autoexec.bat > LPT1\" přímo odeslal soubor autoexec.bat na port tiskárny, čímž obvykle došlo k jeho vytištění. Také existoval příkaz \"print\" k dosažení stejného efektu. Microsoft Windows ještě také odkazují na tyto porty, přestože se tuto skutečnost snaží před uživatelem skrýt.\n\nLPT port má 8bitovou paralelní datovou sběrnici + 4 piny pro ovládání výstupu (Strobe, Linefeed, Initialize, and Select In) a 5 pinů pro ovládání vstupu (ACK, Busy, Select, Error a Paper Out). Přenosová rychlost je 12000 kbit/s.\n\nPůvodní význam „LPT“ byl „Line Print Terminal“. Podobně znějící název se domluvil pro užívání na systémech ITS, DEC a CP/M.\n\nParalelní port je druh zásuvky, který se nachází v osobních počítačích pro propojení s různými periferiemi. Je také známý jako port tiskárny nebo Centronics port. Standard IEEE 1284 určuje, že jde o obousměrný tok dat, označovaný někdy jako Bitronix (od slova Bidirectional, tedy Obousměrný).\n\nVe většině případů nahrazuje paralelní port USB rozhraní. Nejnovější tiskárny jsou propojeny přes USB a nemívají paralelní port. Na spoustě nových počítačů je paralelní port vynechán kvůli úspoře nákladů a protože jsou považovány za zastaralé. V laptopech je paralelní port obvykle dostupný kvůli rozšiřujícím stanicím.\n\nV počátcích, před příchodem NT architektury, byl paralelní port hojně využíván začínajícími programátory, protože umožňoval velmi jednoduše, leckdy pouhým přímým připojením koncových tranzistorů, řídit například pohon krokových motorů a konstruovat tak velmi jednoduché, souřadnicové zapisovače, plottery čí jednoduchá vozítka. Se změnou čipové sady, kdy již bylo možno programově nastavit směr toku dat u jednotlivých bran rozhraní Centronics (Bitronix) se naskytla možnost načítat data do počítače a to vedlo zejména k rozvoji paralelních A/D převodníků a aplikací, zaměřených na měření a regulaci.\nPo příchodu NT architektury již nebylo tak jednoduché přistupovat přímo k portu, ale tato skutečnost se dala obejít pomocí volně šiřitelných DLL modulů (např. Dlportio.DLL), které prováděly komunikaci s API rozhraním a tím umožňovaly korektní přístup k jádru systému.\n\n\nPočítače IBM a kompatibilní mají tradičně přiděleny první tři paralelní porty podle tabulky:\n\nKdyž není slot pro některý port využit, jsou adresy portů přesunuty. Bude-li mít port adresu 0x3bc, která neexistuje, bude port na adrese 0x378 příslušet LPT1. Přerušení zůstane zachováno (LPT1 na 0x378 bude užívat IRQ 7). Adresy mohou být portům přiděleny také pomocí načtení z BIOS Data Area (BDA) na adrese 0000:0408.\n\nVe Windows 98 a předchozích operačních systémech programy mohly přistupovat k paralelnímu portu pomocí jednoduchých příkazů v podprogramu. Ve Windows NT, 2000 a XP je mikroprocesor ovládaný s různou spolehlivostí a přístupy k paralelnímu portu jsou potlačeny, jestliže nepoužíváte požadované ovladače. To zlepšuje spolehlivost a rozhodnutí o spojení se zařízením. Ačkoli to také znamená, že spousta výrobků nebude později spolupracovat s operačními systémy jako jsou Windows XP.\n\n\n"}
{"id": "205478", "url": "https://cs.wikipedia.org/wiki?curid=205478", "title": "Aengus", "text": "Aengus\n\nAengus (čti \"óngas\" nebo \"eingas\") je irský keltský bůh z rodu Tuatha Dé Danann, syn Dagdy a Boann. Dalšími variantami jeho jména jsou Oenghus a Aonghus. Jeho příjmení je MacOg (Mac In Óc), což znamená \"syn mladých\" nebo \"syn panny\". Toto přízvisko získal kvůli okolnostem, jež doprovázely jeho narození. Aby se o Boannině těhotenství nedozvěděl její manžel Nechtan, Dagda přinutil slunce, aby stálo na nebesích po devět měsíců, takže měl Nechtan pocit, že uplynul jediný den.\n\nAengus je, podobně jako velšský Mabon archetypálním \"mladým mužem\" či \"božským mladíkem\". Aengus fungoval jako bůh plodnosti a úrody. Na základě své úlohy v mýtech je pokládán za patrona milenců v nesnázích (bývá označován za irského boha lásky, ale také osudné lásky, která může skončit smrtí), a přestože sám nebyl zobrazován jako bard, je také patronem básníků a hudebníků.\n\nV jednom z nejstarších mýtů, ve kterých vystupuje, pomohl Aengus prchajícím milencům Diarmuidovi a Grainne uniknout před hněvem Grainnina manžela Fionna MacCumhala, když pro ně u něj vyprosil slitování. Také pomohl smrtelné dívce Étain, do které se zamiloval bůh Midir, přestože už měl za manželku Fuamnach. Fuamnach Étain ze žárlivosti několikrát proklela - proměnila ji v jezírko, červa a v purpurovou mouchu, kterou nakonec nechala odfouknout magickým větrem. Aengus ji však zachránil a ubytoval ve svém paláci na řece Boyne. Svou mocí kletbu částečně zrušil, takže Étain od soumraku do úsvitu znovu nabývala lidské podoby. Posléze byla jako moucha znovu odfouknuta a spadla do poháru s pitím, které pak i s mouchou vypila Etar. Étain se znovu narodila o 1000 let později, ale Midir si ji nakonec našel i v její nové inkarnaci.\n\nTaké sám Aengus byl zasažel „nedosažitelnou“ láskou - zamiloval se do Caer Ibormeith, dívky, kterou viděl ve snu. Nakonec se mu ji podařilo vypátrat u jezera, kde se každý druhý rok o svátku Samhain spolu se svými družkami měnila v labutě. Caeřin otec Aengusův zájem o svou dceru odmítl, a tak se Aengus o Samhainu také proměnil v labuť a spolu s Caer zazpívali kouzelnou labutí píseň, která celé Irsko uspala na tři dny. Během této doby oba uprchli do Aengusova sídla na Boyne.\n\n"}
{"id": "205481", "url": "https://cs.wikipedia.org/wiki?curid=205481", "title": "Tuhnice (jez)", "text": "Tuhnice (jez)\n\nTuhnický jez je pouhých 0,6 metru vysoký jez, který se nachází na Ohři na říčním kilometru 178,3 na začátku průjezdu Karlovými Vary. V levé části se nachází sportovní propust kombinovaná s rybím přechodem. Přenáší se taktéž po levém břehu. Těsně nad jezem končí ostrov a doporučuje se plavba levým ramenem Ohře a překonání jezu propustí. V roce 2010 proběhla kompletní rekonstrukce.\n\nKarlovarský kraj v roce 2008 oznámil, že hodlá kvůli snížení nebezpečnosti provést do dvou let přestavbu jezu (o té se psalo již v roce 2006, kdy Povodí Ohře vybíralo z variant přestavby). Přestavbu dotovala prostřednictvím státního podniku Povodí Ohře Evropská unie v programu přeshraničních projektů (z dotačního programu Cíl 3 Česko-Bavorsko), společně s německým správcem horního toku Ohře. Dotace ve výši kolem 833 tisíc € (20,8 milionů Kč) pokryla 85–90 % nákladů na přestavbu, z toho asi 2 miliony korun z dotace bylo určeno na zpracování studie.\n\nKompletní rekonstrukce zahrnující odstranění původního jezu probíhala od května do října 2010. Původní nebezpečný jez byl snížen asi o 20 centimetrů a upravoven tak, aby se pod ním netvořil nebezpečný vodní válec. Na jezu byl také zřízen kartáčový rybí přechod, který má sloužit i vodákům. Dále se uvažuje i o úpravě propusti v Kynšperku.\n\nPřed rekonstrukcí pouhých 0,8 metru vysoký, ale nebezpečný jez vyztužený kovovými žebry. Dříve byla trvale zavřená propust u pravého břehu. Těsně nad jezem končí ostrov, doporučovala se proto plavba užším levým ramenem, neboť traverz v bezprostřední blízkosti jezu byl nebezpečný. Za nižšího vodního stavu byl jez hladce sjízdný, určité nebezpečí (zejména pro nafukovací lodě) představovaly pouze kovové výstupky, které nebyly shora vidět, a bylo se jim třeba vyhnout. Zcela jiná byla situace při vyšších stavech, kdy se pod jezem tvořil válec, ve kterém podle varování nad jezem zemřelo již 16 vodáků (podle nejnovějších statistik dokonce 20 obětí – několik z toho neopatrných přihlížejících, kteří se snažili pomoci topícím se, a sami spadli do vývařiště). Jez byl po těchto neštěstích vybaven po obou stranách záchranným kruhem připevněným na laně.\n\nV roce 2006 článek na Aktuálně.cz uvedl, že na jezu zemřelo již více než 10 lidí a záchranáři k němu vyjíždějí několikrát ročně. K utonutí vodáka došlo například 30. března 2002 a 30. března 2003. Utonulí jsou nejen z řad sjíždějících vodáků, ale i z řad zachránců, přihlížejících spadnuvších do vody atd.\n"}
{"id": "205482", "url": "https://cs.wikipedia.org/wiki?curid=205482", "title": "Evoluce (Hvězdná brána)", "text": "Evoluce (Hvězdná brána)\n\nEvoluce (části 1 a 2) je název 11. a 12. epizody sedmé řady sci-fi seriálu Hvězdná brána.\n\nTeal'c a Bra'tac navštíví planetu, kde naleznou mnoho zabitých Jaffů. Najdou mrtvého goa'ulda Tilgatha, který přišel uzavřít alianci s jiným goa'uldem, Ramiem. Najdou také zraněného prvního muže Ramia, který jim řekne, že je napadl nějaký válečník, který se vzápětí objeví. Teal'c a Bra'tac na něj vystřelí z tyčových zbraní, ale bez účinku. Teal'c použije nakonec zat'nik'atel a nepřítele skolí.\n\nPadlý Kull bojovník je odnesen do SGC, kde oba informují generála George Hammonda. Společně s Jacobem (Selmak) Carterová vyšetřuje zabitého vojáka. Zjišťují, že je geneticky upravený hostitel společně se symbiontem. Zjistí také, že vojáka nezabil zat'nik'atel, ale srdeční infarkt. Dokonce zjišťují, že hostitel nebyl živý, když dospěl a k životu byl uveden antickým léčebným zařízením.\n\nToto zařízení objevil kdysi goa'uld Telchack (Chack) a podle jeho technologie vytvořil první sarkofág. Anubis mu vyhlásil válku a porazil ho, ale zařízení nenašel. Zůstalo skryto v nějakém z Telchakových chrámů. Podle Daniela Jacksona a Selmak zůstalo na Zemi, kde se stalo základem legendy o fontáně mládí. S pomocí tohoto zařízení budou Tok'rové a lidé schopni vytvořit zbraň schopnou zničit Kull bojovníky.\n\nDaniel Jackson a Dr. Lee odlétají do Hondurasu s cílem najít zařízení Antiků. Vezmou si průvodce a hledají chrám. Nacházejí skrytý vchod, kterým Daniel a Lee vstoupí do podzemní chodby. Najdou a vyzvednou zařízení, ale stěny se zhroutí a chodbu zaplaví voda. Když vystoupí z vody, zajmou je povstalci. Jejich průvodce se pokusí utéct, je však postřelen. Povstalci je odvedou do tábora.\n\nMezitím v SGC plánují zajetí jednoho z nepřátelských vojáků. Jdou na Ramiovu planetu, kde připraví past na Kull vojáka. Kull voják ale projde silovým polem a unikne. Ramiovi Jaffové obklíčí SG-1 a SG-1 se vzdá. Ramius nebere jejich příběh, zaútočí na něj však Kull voják a nakonec Ramia zabije. Jeden Jaffa propustí SG-1. Nakonec se jim podaří chytit Kull vojáka pomocí Al'keshe a kruhů. Na Zemi ho vyšetřují. Zjistí, že Kull voják slouží Anubisovi a také planetu, na které Anubis své Kull vojáky vytváří. Nakonec přichází generál Hammond se zprávou, že Dr. Jackson a Dr. Lee byly uneseni skupinou povstalců v Hondurasu.\n\nV táboře povstalců vyslýchá Daniela Jacksona vůdce povstalců, Rafael a mučí Daniela elektřinou. Nakonec odvede Daniela a přivede a mučí Dr. Lee. V SGC generál George Hammond informuje plukovníka O'Neilla o situaci. Jack O'Neill s agentem CIA Burkem je vyslán na záchranou misi. V SGC se Selmak rozhodne projít Hvězdnou branou na planetu Tartarus, kde má Anubis základnu. Ostatní přiletí Tel'takem.\n\nV Nikaragui se sejde O'Neill s Burkem a hledá průvodce. V táboře Lee řekne Danielovi, že všechno prozradil. Rafael zapne zařízení Antiků. Jacob projde bránou a je vyšetřován Thoftem, náhle přijde Anubis a Thofta pošle jinam. Jacob poté vypne senzory a Bra'tac může s ostatními přistát na základně.\n\nV Hondurasu O'Neill s Burkem najdou postřeleného průvodce a dál hledají Daniel. Daniel mluví s Rafaelem a žádá jej, aby zařízení vypnul. Ten to odmítne a zastřelí jiného povstalce, který chtěl zařízení vypnout. Mrtvý se však promění silou zařízení v zombii a střílí kolem sebe. Daniel a Lee utečou, jsou však pronásledováni. Rafael se chystá zabít Daniela, ale je zezadu s ostatními zastřelen O'Neillem. Burke poté granátem zlikviduje jednoho z povstalců (zombii).\n\nNa Tartaru najdou goa'uldskou královnu, která plodí modifikované symbionty. Samantha k ní umístí C4. Zjistí, že Anubis má celou armádu Kull vojáků. V tu chvíli se objeví Thoft. Teal'c ho zasáhne Zat'nik'atelem a Samantha Carterová ho zabije samopalem. Poté odpálí C4 a běží k lodi. Jeden Kull voják se dostane na loď, odhodí Samanthu a Teal'ca a jde po Jacobovi, když ho Bra'tac transportními kruhy přemístí z lodi.\n\n\n"}
{"id": "205486", "url": "https://cs.wikipedia.org/wiki?curid=205486", "title": "Miroslav Švarc", "text": "Miroslav Švarc\n\nMiroslav Švarc (* 10. listopadu 1948) je podnikatel ve stavebnictví, známý především tím, že jako jeden z prvních používal daňově výhodný způsob zaměstnávání lidí na jejich živnostenské listy – dodnes známý jako švarc systém. Sponzoroval fotbalový klub SK Benešov, který postoupil do národní první ligy a po dobu několika let nesl jeho jméno.\n\nPočátkem 90. let založil a vedl úspěšnou stavební firmu Švarc, s. r. o. a o svém systému jednal i s členy vlády. Po zákazu švarc systému v roce 1993 byl několikrát pokutován. V roce 1994 byl obviněn ze zpronevěry dávek sociálního zabezpečení. Stát mu nedovolil odklad v splacení devítimilionového dluhu a jeho firmu s kdysi miliardovým obratem poslal do konkurzu. V roce 1999 byl odsouzen na 18 měsíců nepodmíněně, z čehož měl v té době odsezeno ve vazbě 9 měsíců.\n\nV roce 2001, po návratu z vězení, žil jako poustevník u Slapské přehrady, později pracoval jako šéf stavebních dělníků. Do důchodu odešel v roce 2008.\n"}
{"id": "205487", "url": "https://cs.wikipedia.org/wiki?curid=205487", "title": "Tepe Šemšara", "text": "Tepe Šemšara\n\nTepe Šemšara nebo pouze Šemšara je archeologická lokalita v Iráckém Kurdistánu při hranicích s Íránem. Je významným nalezištěm chassunské kultury z mladého neolitu.\n\nOblast, k níž patří Šemšara, byla obydlena nejpozději v raném neolitu, tj. někdy od počátku 8. tisíciletí př. n. l. Vedle Kal'at Džarma je nejvýznamnějším místem džarmské kultury. Džarmo i Šemšara jsou v této době vesnice s obdélníkovými domy ze sušené hlíny (taufu) o více místnostech. Lidé zde znají pšenici dvojzrnku i jednozrnku, chovají kozu domácí, základem opatřování potravy však zůstává lov divokých zvířat a sběr (pistácie, hlemýždi). Doklady lovu jsou kamenné lunuly, trapézy a trojúhelníky, o počátcích pěstování obilí svědčí srpové čepelky a zrnotěrky.\n\nStarý neolit (asi 5990 ± 150 let př. n. l.) je v Šemšaře doložen ve jediné vrstvě. Podíl zemědělské výroby již mírně převažuje nad sběrem a lovem. Toto období je v Přední Asii velmi krátké, vyznačuje se vynálezem dosud velmi primitivní keramiky. \n\nZa mladého neolitu se v Tepe Šemšara objevuje ve vrstvách 14 a 15 kultura chassunská. Po ní již dochází k přechodu k starému chalkolitu v kultuře samarrské, která je zde dokumentována vrstvami 13 - 11. \n\nV historické době (2. tisíciletí př. n. l.) je Šemšara osídlena Churrity. Její oblast patří k okrajovým územím Staroasyrské říše a bylo jí poplatné. Že šlo o významné středisko, o tom svědčí významný klínopisný archív, který tu byl z asyrského období objeven. Tento archív patří k základním pramenům pro zkoumání dějin nejstarší Asýrie. Výzkumy archívu v Tell Šemšaře se zabýval dánský archeolog Jorgen Laessoe. Vykopávky zde podnikla v létě roku 1957 dánská expedice \"Dokan\". Později se oblast Šemšary stala součástí říše Mitanni.\n\n"}
{"id": "205492", "url": "https://cs.wikipedia.org/wiki?curid=205492", "title": "Marie Pierre Kœnig", "text": "Marie Pierre Kœnig\n\nMarie Pierre Kœnig (10. října 1898, Caen – 2. září 1970) byl francouzský generál.\n\nNarodil se 10. října 1898 v Caen. Bojoval v první světové válce. Po válce sloužil v Maroku. Za druhé světové války odešel po pádu Francie do Anglie. V Londýně se spojil s generálem de Gaullem a byl povýšen na plukovníka. V roce 1941 sloužil v Sýrii. Později byl povýšen na generála a převzal velení nad 1. francouzskou brigádou v Egyptě. Po válce se stal velitelem francouzské armády ve francouzské okupační zóně v Německu. V roce 1954 byl krátce ministrem národní obrany. Zemřel v září roku 1970. V roce byl 1984 posmrtně jmenován maršálem Francie.\n"}
{"id": "205493", "url": "https://cs.wikipedia.org/wiki?curid=205493", "title": "Robert Capa", "text": "Robert Capa\n\nRobert Capa (vlastním jménem Endre Friedmann) (22. října 1913, Budapešť – 25. května 1954, Thai Binh, Vietnam) byl maďarský válečný fotograf, fotožurnalista a spoluzakladatel agentury Magnum Photos. Absolvoval pět různých válek – španělskou občanskou válku v letech 1936–1939, druhou čínsko-japonskou válku, druhou světovou válku, první arabsko-izraelskou válku a válku indočínskou.\n\nRobert Capa, vlastním jménem Endre Friedmann, se narodil v Budapešti. Jeho matka Julianna Henrietta Berkovitsová pocházela z Veľkých Kapušan na východním Slovensku. Z politických důvodů však brzy svoji vlast opustil, odjel do Berlína, kde se živil jako pomocník v temné komoře u agentury Dephot. Jeho první publikované snímky byly z Kodaně, kde fotografoval přednášku Lva Trockého. S nástupem fašistů k moci se v roce 1933 odstěhoval do Paříže. Tam se seznámil se svou pozdější ženou Gerdou Pohorylles.\n\nSpolu vymysleli historku o slavném americkém fotografovi Robertu Capovi, který je za mořem velice uznávaným a nyní náhodně zavítal do Francie. Pseudonym používal, aby lépe prodal svoje fotografie; předstíral totiž, že je slavným americkým fotografem. Tutéž fintu využil i ve Spojených státech, kde se naopak vydával za věhlasného francouzského fotografa. Ve Francii se Capa soustředil hlavně na fotografování nepokojů a demonstrací, které provázely předvolební agitaci francouzské levicové Lidové fronty.\n\nDne 5. září 1936 vznikla jeho nejznámější fotografie kulkou zasaženého republikánského vojáka, který padá k zemi. Tato fotografie byla posléze označována za naaranžovanou, ale sám Capa podotýkal, že: \"„Nic se nemusí aranžovat, fotografie už jsou prostě tam a člověk jenom zmáčkne spoušť.“\" nebo \"„pravda je nejlepší obraz, nejlepší propaganda“\". Jedná se prý o jednu z nejpřetiskovanějších fotografií zobrazující hrůznou realitu války.\n\nCapa proslul dalšími válečnými fotografiemi, velmi známé jsou jeho fotografie z vylodění v Normandii, které proběhlo 6. června 1944 (Den D).\n\nV roce 1947 založil agenturu Magnum Photos spolu s Henri Cartier-Bressonem, Davidem Seymourem, Billem Vandivertem a George Rodgererem. V roce 1951 se stal jejím prezidentem.\n\nDne 25. května 1954 se vydal fotografovat probíhající francouzsko-vietnamskou válku. Během ní však tragicky zahynul, když šlápl na jednu z min.\nRobert Capa byl vždy v první linii, jeho snímky nebyly nikdy plné krve, spíše velmi emotivní.\n\n\n\n"}
{"id": "205495", "url": "https://cs.wikipedia.org/wiki?curid=205495", "title": "Faithless", "text": "Faithless\n\nFaithless byla anglická hudební skupina, kombinující prvky taneční hudby a hip hopu. V rámci své tvorby však vytvářeli i alba, ve kterých spojovali další různé styly. Mezi jejich nejznámější skladby patří \"Insomnia\", \"God Is a DJ\", \"We Come 1\" a \"Salva Mea\". Hlavní členové kapely byli Maxi Jazz, Sister Bliss a Rollo Armstrong, jehož sestra zpěvačka Dido začínala svou kariéru spoluprací se skupinou. Jazz byl rapový zpěvák, v jehož textech byla obvykle silná spirituální témata nebo socio-politický obsah. Bliss vytvářela většinu hudby sama elektronicky, ale hrála také na piáno, violu, saxofon a basu. Rollo vedl kapelu a produkoval. Ženský zpěv většiny jejich skladeb obstarávala Pauline Taylorová, která je zpívala i pro Rollovy singly vydané pod Rollo Goes Mystic a Rollo Goes Spiritual.\n\n\n\n\n\n"}
{"id": "205496", "url": "https://cs.wikipedia.org/wiki?curid=205496", "title": "Luděk Navara", "text": "Luděk Navara\n\nLuděk Navara (* 26. dubna 1964, Brno), je český spisovatel literatury faktu, publicista, scenárista a historik. Vystudoval Stavební fakultu VUT v Brně a později dálkově historii na FF MU. Od roku 1995 je redaktorem MF Dnes, spolupracuje též s ČT Brno. Jeho hlavní specializací v oblasti historie a publicistiky jsou zločiny komunismu a nacismu a vyhnání sudetských Němců.\n\n\n\nNa útěku – neuvěřitelný příběh Josefa Brykse, načetl David Novotný, vydala Audiotéka, 2017\n\nOd Nadace Český literární fond obdržel Výroční novinářskou cenu Karla Havlíčka Borovského za rok 2007.\n\nOd Nadačního fondu angažovaných nestraníků obdržel 8.12.2010 Cenu Antonína Švehly.\n\n\n"}
{"id": "205498", "url": "https://cs.wikipedia.org/wiki?curid=205498", "title": "Brandon Call", "text": "Brandon Call\n\nBrandon Spencer Lee Call (17. listopadu 1976, Torrance, Kalifornie) je americký herec. Hrál J. T. Lamberta v seriálu \"Krok za krokem\" a Hobieho Buchannona v první řadě seriálu \"Baywatch\". Brandon také propagoval populární nápoj Boku.\nBrandon se narodil v Torrance v Kalifornii Richardu Callovi a Elyes Pollack. Má dvě sestry, Dee Anne a Tandi a jednoho bratra, Dustina.\nPo cestě z natáčení jednoho dílu Kroku za krokem byl postřelen neznámým střelcem. Pokládalo se to za náhodný útok a střelec nevěděl, na koho míří. I když byl zasažen do obou paží, nebyl vážně zraněn a úplně se uzdravil.\n\nBrandon nyní žije ve městě Vista, kde vlastní a provozuje benzinku a myčku. Rozhodl se skončit hereckou kariéru a žít v poklidu se svou dcerou.\n\n"}
{"id": "205500", "url": "https://cs.wikipedia.org/wiki?curid=205500", "title": "Ústavní právo", "text": "Ústavní právo\n\nÚstavní právo je právní odvětví veřejného práva vymezujícím stát a obsah státní moci. Ústavní právo je tvořeno souhrnem právních norem nejvyšší právní síly určujících formu státu a vlády, rozdělení a výkon státní moci a základní práva a svobody. Dříve bylo označováno jako státní právo a zahrnovalo i část dnešního práva správního.\n\nÚstavní právo je soubor všech právních norem, které upravují nejdůležitější vztahy ve státě, a to:\n\nHlavním pramenem ústavního práva jsou obecné právní principy a hodnotová učení (myšlenkové koncepce, doktríny, politické ideje). V závislosti na typu právní kultury a právního řádu jsou sepisovány do jednoho či více právních aktů označovaných jako ústavy (konstituce apod.) a dále případně rozváděny zákony, ústavními zákony, tzv. mimořádnými zákony či organickými zákony, prováděcími zákony, jednacími řády apod.\n\nDalšími prameny ústavního práva jsou soudcovské právo či nálezy ústavního soudu, ústavněprávní obyčeje, mezinárodní a vnitrostátní smlouvy, normativní akty hlav státu a v některých zemích tzv. náboženské právo či komunitární právo.\n\nNa ochranu ústavnosti dohlížejí ústavní soudy. Ty mohou být decentralizované (příkladem jsou Spojené státy) i centralizované.\n"}
{"id": "205502", "url": "https://cs.wikipedia.org/wiki?curid=205502", "title": "Ruchovci", "text": "Ruchovci\n\nRuchovci (někdy ne zcela přesně označovaní jako \"škola národní\" – ta se vytvářela kolem časopisu Osvěta, kam mnozí z ruchovců také přispívali) byli čeští básníci a spisovatelé narozeni mezi lety 1845–1855. Pocházeli vesměs ze zámožnějších středních vrstev nebo inteligence. Almanach Ruch, který poprvé vyšel roku 1868 při příležitosti položení základního kamene Národního divadla, se nápadně odlišoval od almanachu Máje. Vanulo z něho nadšení a odhodlané vlastenectví. U ruchovců znovu ožívala myšlenka slovanské jednoty a do její utopické vize pronikal ohlas soudobého sociálního anarchismu (Svatopluk Čech).\n\nSituace po pádu Bachova absolutismu se stala příznivější pro rozvoj české literatury. Ruchovci požadovali účinné vlastenectví, obraceli se k slovanskému východu, zejména k Rusku a sledovali se sympatiemi osvobozovací boje balkánských Slovanů (Eliška Krásnohorská, Josef Holeček). Zdůrazňovali i potřebu užšího svazku se slovenským národem (Adolf Heyduk, Rudolf Pokorný, Frantíšek Táborský) a horlivě překládali ze slovenské literatury, přičemž převažoval zájem o romantickou poezii. Ve své tvorbě obnovovali historickou tematiku. Silný byl zájem o venkov a selství, v němž se shledával základ národa a ochrana před rostoucí diferenciací národní společnosti. Vlastenecká poezie této generace mívala podobu reflexivní lyriky nebo epiky s historickými či alegorickými látkami, horlícími pro národní jednotu a vyzývajícími k politické aktivitě. Formu i umělecké prostředky čerpali básníci částečně z lidové písňové formy, v  epických útvarech napodobovali baladu. Vedle toho však vytvářeli i vzrušený patetický sloh, zatížený rétorikou (Čech, Krásnohorská).\n\nVe srovnání s májovci byli básníci sdružení kolem almanachu Ruch tradičnější v látce i formě. Redaktorem almanachu byl původně Josef Václav Sládek, který se ale později stal redaktorem \"konkurenčního\" časopisu Lumír. Asi nejhodnotnější báseň, \"Husita na Baltu\", vydal v Ruchu Svatopluk Čech. Jedinou kritickou osobností byla Eliška Krásnohorská. První almanach měl asi dvacet přispěvatelů, třetí už asi padesát, ale z nich zůstalo literatuře věrných jen několik.\n\n\n\n"}
{"id": "205506", "url": "https://cs.wikipedia.org/wiki?curid=205506", "title": "Dilophosaurus", "text": "Dilophosaurus\n\nDilophosaurus („ještěr se dvěma hřebeny“) žil přibližně před 193 milióny let v období spodní jury. Byl to po dvou chodící masožravý dinosaurus dlouhý kolem 7 metrů a vážící asi 350 až 400 kilogramů. Pojmenován je podle dvou typických půlkruhových hřebenů na lebce. Jeho fosílie byly objeveny v americké Arizoně (1942). Diskutabilní exemplář je však také znám z čínského Jün-nanu (dnes nese vlastní rodové jméno \"Sinosaurus\").\n\nK rodu \"Dilophosaurus\" se často řadí 3 druhy: \"D. wetherilli\", \"D. breedorum\" a \"D. sinensis\". Poslední jmenovaný však s velkou pravděpodobností vůbec pod rod \"Dilophosaurus\" nepatří; důvodem tehdejší mylné klasifikace byla přítomnost hřebenu na lebce, který se však, jak se později ukázalo, vyskytoval i u jiných teropodů. Ze Severní Ameriky je kromě \"D. wetherilli\" popsán rovněž \"D. breedorum\".\n\nPodle některých odborníků byl převážně mrchožroutem, protože jeho hřebeny byly velmi křehké a jeho čelisti poměrně slabé. Svoje oběti ale mohl napadat také ostrými drápy na všech končetinách. V roce 2007 byla za pomoci počítačového modelu odhadnuta maximální rychlost běhu tohoto teropoda (pro jedince o hmotnosti 430 kg) na 10,5 m/s (37,8 km/h).\n\nVýzkum rozpětí elevace předních končetin dilofosaura dokládá, že tento teropod měl omezený rozsah pohybu a dokázal se svými předními končetinami pouze přidržovat zmítající se kořist. První kontakt s tělem kořisti pak u něho zajišťovala hlava a čelisti, funkce paží byla pouze doplňková (v podobě fixace kořisti).\n\nAčkoli bývá řazen do nadčeledi Coelophysoidea, jeho pozice mezi těmito ranými teropody je stále otázkou diskuzí. Nejistá je rovněž platnost samotné čeledi Dilophosauridae, která vzhledem ke skutečnosti, že se jedná o monotypický taxon, by měla být neaktivní.\nDilofosaurus se dostal do povědomí laické veřejnosti zejména díky své záporné \"roli\" ve filmu \"Jurský park\" z roku 1993. Zde byl vybaven rozpínavým krčním límcem a plival jakousi pálivou toxickou hmotu, oslepující kořist. Ve skutečnosti ale žádné takové anatomické znaky dilofosaurus nevykazoval, navíc byl podstatně větší, než jak je zobrazen ve slavném filmu (kde byl vysoký jen lehce přes 1 metr a dlouhý asi 3 metry).\n\n\n"}
{"id": "205511", "url": "https://cs.wikipedia.org/wiki?curid=205511", "title": "Panter", "text": "Panter\n\nPanter nebo panther může být:\n\n\n\n\n\n\n"}
{"id": "205517", "url": "https://cs.wikipedia.org/wiki?curid=205517", "title": "Tell es Sauván", "text": "Tell es Sauván\n\nTell es Sauván je archeologická lokalita v severním Iráku u řeky Tigris poblíž Samarry, jižně od Chassuny. Šlo o jedno z nejvýznamnějších sídlišť chassunské i samarské kultury ze 6. tisíciletí př. n. l.\n\nNejstarší vrstvy (Tell es Sauván I,II) náleží mladému neolitu a radiokarbonové údaje jí přiřazují dataci 5506 ± 73 př. n. l. V době, kdy se zde objevily známky chassunské kultury, byla již většina potravy kryta zemědělskou výrobou. Kromě pěstování několika druhů pšenice a ječmene zde je domestikován tur. V Tell es Sauvánu byly objeveny pozůstatky ohrady pro dobytek. K upevňování čepelí do držadel se hojně používá asfalt. \n\nVelká kulatá stavba zřejmě z chassunské doby sloužila asi jako svatyně nebo shromažďovací dům. Jde o podélnou budovu s rituálním výklenkem v čelní stěně. Čtverhranné hliněné domy se skládají z několika místností a byla objevena i vnitřní výbava. Byly tu krby, pece, lavice, na podlaze ležely rákosové rohože, v zemi byly zapuštěny zásobnice pro obilí. Tehdejší zemědělci uměli tkát látky, jak dokládají nálezy hliněných přeslenů. Typická je červená keramika na žlutém podkladě s klikatkami a trojúhelníky. Alabastrové nádoby z chassunské doby jsou nádherné. Jsou nalézány rituální hliněné sošky žen, do hrobu jsou vkládány např. náhrdelníky.\n\nTřetí a čtvrtá vrstva Tell es Sauvánu náleží již chalkolitu, je zhruba o dvě stě let mladší než předchozí, chassunská etapa. Patří následující samarrské kultuře. Uprostřed obce stál tehdy prostý chrám, který se podobá mladším chrámům obeidským. Opět jsou nalézány asfaltem slepené srpy z pazourků. Keramika samarrské doby je již dokonalejší, má pestřejší výzdobu, geometrické vzory se tu střídají se stylizovanými obrazy zvířat, stromů, ryb, ptáků a lidí. Objevuje se snaha vystihnout pohyb (letící ptáci). \n\n"}
{"id": "205519", "url": "https://cs.wikipedia.org/wiki?curid=205519", "title": "Škoda 706 RTO-K", "text": "Škoda 706 RTO-K\n\nŠkoda 706 RTO-K je model československého kloubového (článkového) autobusu, který byl vyroben v jednom exempláři národním podnikem Karosa Vysoké Mýto v roce 1960 (označení Škoda pochází od výrobce motoru). Vůz byl odvozen ze známého standardního autobusu Škoda 706 RTO.\n\n706 RTO-K je třínápravový dvoučlánkový autobus se střední hnací nápravou. Přední část byla téměř shodná s vozy 706 RTO, zadní také vycházela z tohoto typu, byla ale upravena. V každém článku měl vůz jedny čtyřkřídlé skládací dveře, pro řidiče byla navíc určena malá dvířka v levé bočnici, která vedla přímo na jeho stanoviště. V interiéru byly sedačky pro cestující uspořádány v rozmístění 2+2 se střední uličkou.\n\nAutobus 706 RTO-K měl také jednu zvláštnost, každá náprava byla jinak odpružená. Přední náprava měla vypružení pomocí listových pružin, střední náprava pomocí pneumatického odpružení, zadní náprava a krycí měchy pomocí pneumatického odpružení membránou.\n\nV roce 1960 byl vyroben jediný prototyp (první československý kloubový autobus), sériová výroba tohoto typu ale nikdy zahájena nebyla. Prototyp byl od roku 1961 ve zkušební provozu u ČSAD Praha, který ho nasazoval na příměstské (např. Praha – Horní Počernice) i dálkové (např. Praha – Pec pod Sněžkou) linky. Ve zkušebním provozu s cestujícími se autobus osvědčil, jediné výtky od řidičů se týkaly slabého motoru, který měl problémy v případě, když byl vůz plně obsazen. V roce 1966 byl zřejmě předán podniku \"Chirana Brno\", který ho v roce 1969 sešrotoval.\n\nPo neúspěchu výroby kloubových „erťáků“ v ČSSR se začaly v hojném počtu vyrábět v Polsku (podobně jako standardní vozy 706 RTO). Zde byly vyráběny nejprve jako Jelcz AP 02 (o kousek delší než 706 RTO-K) a poté ve verzi Jelcz AP 021 (o něco kratší než 706 RTO-K) až do roku 1975. Nejednalo se o licenční výrobu, ale vlastní vývoj Poláků.\n\nOd roku 2010 byla v areálu Dopravní společnosti Zlín-Otrokovice stavěna pro soukromého sběratele replika autobusu Škoda 706 RTO-K. Dokončená byla veřejnosti premiérově představena v roce 2013.\n\n\n"}
{"id": "205523", "url": "https://cs.wikipedia.org/wiki?curid=205523", "title": "Vilém ze Sonnacu", "text": "Vilém ze Sonnacu\n\nVilém ze Sonnacu († 11. února 1250) byl v letech 1247–1250 velmistrem řádu templářů. Původně působil ve 30. letech 13. století jako preceptor řádu v Akvitánii. Velmistrem byl zvolen v roce 1247 po smrti Armanda z Périgordu. Do Palestiny přijel na podzim 1247 v situaci, kdy byly křižácké státy těžce svírány egyptským sultánem al-Sálihem Ajjůbem. Tomu se podařilo ovládnout území Tiberiady a Aškalonu v jižní Palestině.\n\n17. září 1248 byl mezi představiteli křižáckých států, kteří přijeli přivítat na Kypr francouzského krále Ludvíka IX. Ludvík již dlouho uvažoval o uspořádání výpravy proti nevěřícím a právě v létě 1249 se odhodlal k provedení svého záměru. Cílem této křížové výpravy byl Egypt. Vilém se jako velmistr templářů tažení také účastnil. Křižákům se stejně jako při předchozí výpravě podařilo obsadit město Damiettu, avšak tentokrát se nezastavili a pokračovali dále na Káhiru.\n\nV únoru 1250 při přecházení Nilu se však část vojska pod velením králova bratra Roberta z Artois nechala strhnout k útoku na město Mansúru, třebaže jej od toho Vilém společně s Vilémem ze Salisbury odrazoval. Křivolaké uličky Mansúry se pak pro křižáky staly pastí.\n\nKromě hraběte z Artois a ze hraběte ze Salisbury tam padlo také 300 rytířů a 280 templářů. Zbylé vojsko se po přebrodění zastavilo před Mansúrou a snažilo se tam čelit neustálým útokům muslimů. V těchto bojích Vilém přišel o obě oči, což bylo i příčinou jeho smrti.\n\n"}
{"id": "205531", "url": "https://cs.wikipedia.org/wiki?curid=205531", "title": "Vladimír Macura", "text": "Vladimír Macura\n\nVladimír Macura (7. listopadu 1945 v Ostravě – 17. dubna 1999 v Praze) byl český spisovatel, literární vědec a kritik. \n\nPřekládal z estonštiny a uspořádával výbory z estonských básníků a z poezie Petra Bezruče. V roce 1998 obdržel Státní cenu za literaturu za \"Guvernantku\" a \"Český sen\". Ve svém literárně-historickém bádání se zabýval zejména dobou českého národního obrození a jeho mýty. V letech 1993–1999 byl ředitelem Ústavu pro českou literaturu AV ČR.\n\nVladimír Macura byl iniciátorem a patřil k zakládajícím členům Baltského svazu, v době komunistické diktatury ilegální organizace sdružující přátele pobaltských národů, okupovaných Sovětským svazem (předchůdce dnešního Česko-estonského klubu).\n\nMacurův život a dílo zpracoval jeho přítel Pavel Janoušek v knižní monografii „Ten, který byl: Vladimír Macura mezi literaturou, vědou a hrou“ (Academia 2014).\n\nJeho dílo je zařazováno do postmoderny, mezi našimi spisovateli je nejbližší M. Kunderovi. V jeho díle je ironie, paradoxy a kritika komunismu v době normalizace.\n\n\n"}
{"id": "205532", "url": "https://cs.wikipedia.org/wiki?curid=205532", "title": "1936 v letectví", "text": "1936 v letectví\n\nTento článek obsahuje seznam událostí souvisejících s letectvím, které proběhly roku 1936.\n\n\n\n\n\n\n\n\n\n\n\n\n\n"}
{"id": "205534", "url": "https://cs.wikipedia.org/wiki?curid=205534", "title": "Bedřich Antonín Wiedermann", "text": "Bedřich Antonín Wiedermann\n\nBedřich Antonín Wiedermann (10. listopadu 1883 Ivanovice na Hané – 5. listopadu 1951 Praha) byl varhanní virtuos, hudební pedagog a skladatel.\n\nMaturoval na gymnáziu v Praze, načež po dvouměsíčním zaměstnání berního úředníka v Kroměříži nastoupil ke studiu bohosloví na teologickou fakultu v Olomouci. Během studia se však uplatnil také jako zastupující varhaník a dirigent v olomouckém dómě a po sedmi semestrech (1904-1908) ze semináře vystoupil a zahájil studium na konzervatoři v Praze. Varhanní hru studoval u Josefa Kličky (absolvoval v roce 1909), skladbě se věnoval pod vedením Vítězslava Nováka. Následně působil jako chrámový varhaník v Brně (Petrov 1910–11) a v Praze (Emauzy 1911–17; kostel sv. Cyrila a Metoděje v Karlíně 1917–19), tři roky byl také violistou České filharmonie.\n\nJako varhaník koncertoval často v Praze i mimo ni, v pražském klášteře Emauzy založil tradici pravidelných varhanních vystoupení, pořádal také nedělní matiné ve Smetanově síni pražského Obecního domu (jednou měsíčně v letech 1920–32), další cyklus pravidelných koncertů organizoval od čtyřicátých let v basilice sv. Jakuba na Starém Městě pražském (varhany v tomto chrámu byly v letech 1940–41 přestavěny podle jeho návrhu). Absolvoval rovněž několik zahraničních zájezdů (Anglie 1924, New York 1924, Německo 1925, Švédsko 1926, Belgie 1935), řadu jeho vystoupení (zejména koncerty v Husově sboru církve československé v Praze-Dejvicích) vysílal rozhlas. Na stovkách svých koncertů provedl díla autorů všech stylových období. Proslul vynikající manuálovou i pedálovou technikou a barvitou registrací. Jeho hlavním zájmem však byla hudba 19. a 20. století (premiéroval mj. Novákův Svatováclavský triptych), jeho kompoziční práce vychází z díla Listza, Wagnera a Čajkovského, jejich řeč však obohacuje o nové harmonické efekty.\n\nVyučoval varhanní hru na konzervatoři v Praze (1917–44), krátce také na její mistrovské škole (1945–46), v roce 1946 byl jmenován profesorem Akademie múzických umění v Praze. Mezi jeho žáky patřili Josef Černocký, Bedřich Janáček, Jan Bedřich Krajs, Jiří Reinberger, Jiří Ropek, Emil Vacek a Milan Šlechta. Je zakladatelem novodobé české varhanní pedagogiky, ve výuce se snažil o inovativní přístup, kladl mimo jiné důraz na uvědomování rozdílů mezi klavírní a varhanní hrou.\n\nPohřben je v Praze na Vyšehradě.\n\nTěžiště jeho rozsáhlého skladatelského díla (přes 300 skladeb) leží v hudbě varhanní (přes 80 kompozic) a vokální (množství chrámových děl, sborů zejména na duchovní texty, písní, osm kantát). Většina děl zůstala dosud nevydána, rukopisy a autorizované opisy (více než 330 notových zápisů) jsou k dispozici v Českém muzeu hudby v Praze, další rukopisy jsou uloženy v soukromých sbírkách. Část jeho varhanního díla vyšla ve sbornících (B. A. Wiedermann: \"Tři chorálové předehry\", Praha 1944; B. A. Wiedermann: \"Tři skladby\" (ed. Jiří Reinberger), Praha 1951; B. A. Wiedermann: \"Composizioni per organo\" (ed. Jiří Ropek), Praha 1984; B. A. Wiedermann: \"Varhanní skladby\" (ed. Josef Popelka), Praha 2007).\n\n\n\n\n\"B. A. Wiedermann: Toccata a fuga f moll\", Praha 1944, Ultraphon\n\n\n"}
{"id": "205544", "url": "https://cs.wikipedia.org/wiki?curid=205544", "title": "Sršeň", "text": "Sršeň\n\nSršeň (\"Vespa\") je rod blanokřídlého hmyzu, který zahrnuje největší sociální vosy. Některé sršně mohou být až 55 mm (královny sršní mandarínských) dlouhé. V Česku žije jediný druh – sršeň obecná (\"Vespa crabro\").\n\nSpisovně česky je \"ten\" i \"ta\" sršeň (Příruční slovník jazyka českého a Internetová jazyková příručka ÚJČ uvádějí ženský rod jako méně častý, v zoologii je ale preferovaný), lidově i (ten) sršán, sršáň. Není vhodné oba možné rody v jednom článku kombinovat.\n\nVětšina sršní žije v jižní a jihovýchodní Asii, kde se podle předpokladu nachází evoluční centrum celého sršního rodu \"Vespa\". V subtropech žije sršeň východní (\"V. orientalis\"), jejíž areál leží kromě jižní a střední Asie i na Arabském poloostrově, v severní Africe a také ve Středomoří. V mírném pásmu žije sršeň žlutavá (\"V. simillima\") a sršeň mandarínská (\"V. mandarinia\"), které se vyskytují i v Japonsku a na Sibiři, a již zmíněná evropská sršeň obecná, jejíž areál je ze všech sršní nejrozsáhlejší. V nedávné době došlo i k rozšíření sršní na nepůvodní místa - sršeň obecná byla introdukována do Severní Ameriky a sršeň východní na Madagaskar. Sršeň asijská (\"V. velutina\") byla začátkem 21. století zavlečena do západní Evropy a do Koreje.\n\nSršně žijí v hnízdě, jehož základy vybuduje královna-zakladatelka. Jedná se o oplodněnou samici, která přežila zimu hibernujíc v úkrytu, což bývá většinou v dutině dřeva či pod zemí. Ta kusadly nastrouhá kousky dřeva, smíchá je se slinami a ze vzniklé papírové hmoty buduje odshora dolů hnízdo. První potomky vychovává sama do doby, než se vylíhnou dělnice, které postupně převezmou veškerou péči. Těch bývá několik set až několik tisíc, shánět potravu však vylétá jen část z nich. Na podzim pak z hnízda vylétají samci (obdoba včelích trubců) a plodné samičky, které na jaře založí nová hnízda. Společenství sršní na rozdíl od včel nepřežívá zimu, s výjimkou již zmiňovaných budoucích královen. Hnízdní období trvá různě dlouho. Například v Japonsku ho má nejkratší \"Vespa tropica\" (asi 4 měsíce) a nejdelší sršeň žlutavá (7 měsíců). Cyklus tropického druhu \"Vespa basalis\" trvá až okolo 9 měsíců.\n\nHnízda sršní a dalších rodů z podčeledi Vespinae (\"Vespula\", \"Dolichovespula\") jsou podstatně lépe zakrytá a izolovaná než hnízda vosíků z příbuzné podčeledi Polistinae, což prvně jmenovaným umožňuje udržovat kolonii v chodu i za studených podzimních dnů.\n\nHnízdní parazitismus je v rámci rodu \"Vespa\" poměrně málo rozvinutý (ve srovnání s rody \"Vespula\", \"Dolichovespula\" či \"Polistes\"). Hnízda jiných sršní občas uzurpují královny druhů \"Vespa dybowskii\" a \"Vespa basalis\", u sršně obecné někdy funguje vnitrodruhový sociální parazitismus, kdy se osamocená oplodněná samice snaží zabrat v rané fázi se nacházející hnízdo jiné královny/samice.\n\nSršně se živí různými cukernými šťávami a zároveň to jsou dravci. Pro své larvy loví bezobratlé, dospělci sbírají sladké ovocné šťávy nebo med z vyloupených včelích úlů. Jedna sršeň dokáže denně ulovit až několik desítek kusů much či jiného hmyzu. Jednotlivé druhy sršní lze podle zaměření na různou kořist rozdělit na speicalisty (loví téměř výhradně jeden druh kořisti), polospecialisty (zaměřuje se na několik málo druhů) a generalisty (loví mnoho druhů).\n\nSršně jsou vybaveny žihadlem spojeným s jedovou žlázou, podobně jako ostatní žahadlovití. Jejich žihadlo a jed jim slouží především k lovu případně k obraně. I když některé tropické druhy sršní jsou útočné a jejich jed může způsobit zdravotní problémy (\"Vespa luctuosa\", \"Vespa basalis\", \"Vespa mandarinia\"), jed sršně obecné je mnohonásobně méně toxický než jed včely medonosné. Bodnutí způsobuje bolest, mírné otoky, případně jiné obtíže. Nedojde-li k zasažení jazyka či jícnu, není bodnutí (ani mnohonásobné) pro zdravého člověka nikterak život ohrožující. Bodnutí může být nebezpečné pro přecitlivělé osoby, u kterých hrozí rozvoj anafylaktického šoku. Sršně navíc mají jednu speciální vlastnost – dokáží jed vystřikovat až na vzdálenost 40 centimetrů. Zasáhne-li oči, působí podobně jako pepřový sprej. Občas může zasažení vyvolat zimnici či třesavku, ty však do půl hodiny samy odezní.\n\nNavzdory rozšířené představě o smrtelně nebezpečném tvorovi je většina druhů sršní neútočná a pro člověka neškodná. Nebezpečné mohou být některé asijské druhy, které se někdy chovají relativně agresivně. Obavy pramení i z velikosti sršně a jejího hlasitého bzučení. Varovné bzučení používá např. pokud se člověk přiblíží k hnízdu a začne se jevit osazenstvu jako nebezpečí. Sršeň také reaguje podrážděně při prudkých otřesech v okolí svého hnízda, manipulaci u výletového otvoru či přehrazení příletové dráhy. V případě, že usedne na člověka, pouze zkoumá, zda není potravou a během pár sekund odletí. Je však nutné se vyvarovat prudkých pohybů, které by ji mohly rozrušit.\n\nZde je seznam žijících a fosilních druhů sršní. Taxonomie se stále vyvíjí, proto může docházet ke změnám.\n\n"}
{"id": "205545", "url": "https://cs.wikipedia.org/wiki?curid=205545", "title": "Ponca City", "text": "Ponca City\n\nPonca City je město přibližně ve středu severní části státu Oklahoma v USA. Město leží 29 km jižně od hranice sousedícího státu Kansas a 24 km východně od dálnice Interstate 35. V roce 2010 zde žilo 25 389 obyvatel.\n"}
{"id": "205548", "url": "https://cs.wikipedia.org/wiki?curid=205548", "title": "Madison", "text": "Madison\n\nMadison je hlavní město státu Wisconsin v USA. V roce 2010 činila populace 233 209 obyvatel, což Madison činí druhým největším městem ve státě Wisconsin, hned po Milwaukee, a 77. největším městem v USA. V Madisonu mimo jiné také sídlí University of Wisconsin-Madison.\n\nMadison byl založen roku 1836. Bývalý federální soudce jménem James Duane Doty tehdy zakoupil více než tisíc akrů (4 km²) bažin a lesů na šíji mezi jezery Mendota a Monona, s úmyslem vybudovat nové město.\n28. listopadu 1836 byl Madison vybrán jako hlavní město oblasti, a to i přesto, že dosud existoval pouze na papíře. Důvodem byla jeho poloha mezi novými a rostoucími městy okolo Milwaukee na východě a starším Prairie du Chien na západě, a také mezi vysoce obydlenou oblastí olověných dolů na jihozápadě a Green Bay (nejstarším městem Wisconsinu) na severovýchodě. Madison byl pojmenován podle jednoho z Otců zakladatelů USA, Jamese Madisona, který roku 1836 zemřel.\n\nZákladní kámen wisconsinského kapitolu v Madisonu byl položen roku 1837, zákonodárný sbor se v něm poprvé sešel roku 1838. Když se roku 1848 stal Wisconsin státem, zůstal Madison i nadále jeho hlavním městem. Téhož roku v něm byla založena univerzita (University of Wisconsin-Madison). Na železniční síť byl Madison napojen roku 1856. Roku 1856 byl Madison povýšen na město; tou dobou v něm žilo 6 863 obyvatel. Během Americké občanské války jej armáda Unie používala jako základnu pro Wisconsin. Takzvaný Camp Randall byl využíván jako výcvikový tábor, vojenská nemocnice a jako zajatecký tábor pro vojáky Konfederace. Poté, co válka skončila, byl tábor přičleněn k území univerzity. Roku 1917 byl na jeho místě vybudován stadion Camp Randall.\n\nVe 20. století pokračoval Madison v růstu a stal se druhým největším městem Wisconsinu. Počet jeho obyvatel vzrostl více než desetinásobně.\n\nMěsto se nachází uprostřed okresu Dane County ve středním jižním Wisconsinu, 123 km na západ od Milwaukee, 195 km na sever od Chicaga. Zcela obklopuje menší města Madison a Monona, stejně jako vesnice Maple Bluff a Shorewood Hills. Hraničí se svým největším předměstím nazývaným Middleton, dále s městy Sun Prairie, Fitchburg a s vesnicemi McFarland, Verona a Waunakee.\nZ celkové plochy města, 219,4 km², tvoří 177,9 km² země a 41,5 km² voda.\n\nMadison je někdy nazýván \"Městem čtyř jezer\", a to díky čtyřem jezerům na řece Yahara: jedná se o jezero Mendota („Čtvrté jezero“), jezero Monona („Třetí jezero“), jezero Waubesa („Druhé jezero“) a jezero Kegonsa („První jezero“). Jezera Mendota a Monona se nacházejí přímo na území Madisonu, jezera Waubesa a Kegonsa nedaleko od něj, v jižním směru. Páté, menší jezero jménem Wingra se rovněž nalézá ve městě, avšak není spojeno s řekou Yahara. Centrum města se nalézá na šíji mezi jezery Mendota a Monona.\n\nŘeka Yahara, protékající Madisonem, je asi 70 km dlouhá a vlévá se do řeky Rock River, a ta následně do Mississippi.\n\nCelý jižní Wisconsin má mírné, vlhké kontinentální podnebí. To je charakterizováno proměnlivým počasím a velkým sezonními teplotními výkyvy – v zimě se teploty nacházejí pod bodem mrazu, se středními, někdy značnými sněhovými srážkami; vysoké teploty v létě často dosahují horních hranic v rozmezí 30–35 °C. Běžnými jsou také vysoké hodnoty vlhkosti vzduchu.\n\nPodle sčítání lidu z roku 2010 zde žilo 233 209 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,8% populace.\n\nPodle sčítání lidu v roce 2000 měl Madison 208 504 obyvatel, 89 019 domácností a 42 462 rodin. Hustota zalidnění byla 1169 obyvatel na km². Ve městě se nacházelo 92 394 bytových jednotek, průměrně tedy 519,5 bytových jednotek na km².\n\nZ 89 019 domácností bylo 22,1% takových, v nichž žilo alespoň jedno dítě mladší 18 let, 37% tvořily manželské páry, 7,8% obývala žena bez manžela a 52,3% nebylo rodinného typu. 35,3% všech domácností bylo tvořeno jednotlivci a v 7,1% žil osamoceně člověk ve věku 65 let nebo starší. Průměrná domácnost byla tvořena 2,19 osobami a průměrná rodina byla tvořena 2,87 osobami.\n\nObyvatelstvo města bylo tvořeno ze 17,9% osobami ve věku pod 18 let, z 21,4% osobami ve věku od 18 do 24 let, z 32,2% osobami ve věku od 25 do 44 let, z 19,3% osobami od 45 do 64 let a z 9,2% osobami ve věku 65 let nebo staršími. Věkový medián měl hodnotu 31 let. Na každých 100 žen žilo ve městě 96,6 mužů. Na každých 100 žen ve věku 18 let a vyšším žilo ve městě 95 mužů.\n\nPříjmový medián na jednu domácnost ve městě měl hodnotu 41,941 USD, příjmový medián rodiny byl na hodnotě 59,840 USD. Muži měli příjmový medián v hodnotě 36,718 USD, naproti tomu ženy 30,551 USD. Důchod na hlavu byl ve městě 23,498 USD. Okolo 5,8% rodin a 15% obyvatel žilo pod hranicí chudoby, včetně 11,4% z těch, kteří byli mladší 18 let, a 4,5% z těch, kteří byli ve věku 65 let nebo starší.\n\nV městské aglomeraci Madisonu v roce 2003 žilo 526 742 lidí, což ji činilo druhou největší ve státě, hned po Milwaukee. Rovněž v okrese Dane County roste počet obyvatel nejrychleji v celém Wisconsinu. Za každé desetiletí přibývá přibližně 60 000 lidí.\n\n\n"}
{"id": "205549", "url": "https://cs.wikipedia.org/wiki?curid=205549", "title": "Epona", "text": "Epona\n\nEpona (čti \"eipouna\" nebo \"eipóna\") je kontinentální keltská bohyně, která má kořeny v Galii. Její jméno je odvozeno z galského výrazu pro koně – \"epo\", ke kterému je přidána koncovka \"ona\", která svědčí o božství. Její jméno tak může znamenat buď \"koňská bohyně\" nebo \"božský kůň\". Byla uctívána jako domácí bohyně chovatelů koní, obecněji také jako bohyně hojnosti a prosperity (např. v Burgundsku). Jejím atributem je kůň. Bývá ztotožňována s Velkou matkou a se zemí, jejím božským protějškem je Teutatés. Tuto bohyni od Galů převzali i dobyvatelští Římané coby \"Eponae\". Ve vojenských oblastech Rýna a Dunaje ji vzývali velitelé jezdeckých oddílů římské armády, měla ochraňovat jezdce a jeho koně. Měla také velký ohlas u římských lidových mas (jde o jediné keltské domácí božstvo, které Římané od Keltů převzali).\nStopy jejího uctívání (sošky, votivní nápisy) byly nalezeny až v Plovdivu v Bulharsku, také v Rumunsku a Jugoslávii. V českých zemích byla uctívána obdobná bohyně jménem Kotys.\n\nO tom, že by se Eponin kult rozšířil také do Británie, v současnosti neexistuje mnoho důkazů. Sice je doložena existence tamního koňského kultu, nebylo ale dosud prokázáno, že by se kryl s kultem Epony.\n\nEpona bývá zobrazována charakteristickým způsobem ve společnosti koní – buď jede na klisně (po ženském způsobu nebo obkročmo, se sedlem i bez sedla), nebo je zobrazena mezi dvěma a více koňmi (vesměs kobylami, které někdy - coby zosobněné mateřství – kojí hříbata). Výjimečně bývá zpodobněna ve voze. Mívá na sobě široký plášť a spodní roucho se sklady, nebo bývá nahá (buď jen do pasu, nebo úplně). K jejím atributům patří koňský postroj, uzda a jezdecký bič. Na některých místech mívá také atributy vládkyně – její zpodobnění z galské Alesie má na hlavě korunu, ve votivních nápisech v Rumunsku a býv. Jugoslávii se o ní mluví jako o „svaté královně Eponě“.\n\n"}
{"id": "205553", "url": "https://cs.wikipedia.org/wiki?curid=205553", "title": "VMware Workstation", "text": "VMware Workstation\n\nVMware Workstation je virtualizační program (software), který umožňuje spustit na jednom počítači více virtuálních strojů. Každý takový stroj používá svůj vlastní operační systém (dále jen OS). Není přitom omezen OS hostitelského počítače, takže můžete spustit na 32bitovém OS 64bitový OS. Například na jednom počítači, na kterém jsou instalovány 32bitové Windows XP, můžete používat současně i Suse Linux, 64bitovou Fedoru Core 4, Windows 7 a další instalaci Windows XP. Je vhodný pro programové vývojáře, kteří potřebují svůj produkt otestovat na několika různých OS.\n\n \n"}
{"id": "205558", "url": "https://cs.wikipedia.org/wiki?curid=205558", "title": "Pátá Francouzská republika", "text": "Pátá Francouzská republika\n\nPátá Francouzská republika je ústavní systém Francouzské republiky platný od 5. října 1958. Popsán je v Ústavě z roku 1958 a nahradil systém čtvrté republiky z roku 1946.\n\nJakožto předseda Ústavní rady (od 1. června 1958) pověřil Charles de Gaulle tým řízený Michelem Debré (budoucí předseda vlády), aby připravil projekt ústavy, jež měla být schválená v referendu 28. září 1958. Tato ústava bývá označována jako \"Ústava z 4. října 1958\" či \"Ústava Páté republiky\".\n\nÚstava páté republiky uděluje prezidentovi větší moc. Až do roku 2002 byla délka prezidentského mandátu stanovená na sedm let (dnes na pět), prezident rovněž disponuje vyšší výkonnou mocí (generál de Gaulle toto neúspěšně požadoval už při sestavování ústavy čtvrté republiky).\n\nText představil mj. nový volební systém: prezident již neměl být volen na společném hlasování Senátu a Národního shromáždění (při složité volbě v roce 1954 bylo třeba více jak třinácti volebních kol, než se poslanci i senátoři shodli na prezidentství René Cotyho). Volba prezidenta republiky měla být svěřena do rukou kolegiu asi 80 000 zvolených představitelů (poslanců, senátorů, generálních rádců, starostů a zmocněnců komunálních zastupitelstev). Tento systém byl však použit jen jednou a to 10. října 1958 při volbě generála de Gaulla.\n\nV roce 1962 bylo zorganizováno referendum o změnách systému volby prezidenta republiky. Prosadilo volbu všeobecnou a přímou. Poprvé jí bylo užito v roce 1965 (a zvolen byl opět Charles de Gaulle).\n\nTento způsob prezidentské volby vedl (spolu s projevem tzv. prezidentské většiny) k velkým institucionálním změnám.\n\nV květnu 1968 byl režim na několik týdnů paralyzován lidovými bouřemi. Generální stávka zasáhla celou zemi. Hnutí z května 1968 bylo ovlivněno mnohými krajně levicovými myšlenkami (maoismus, trockismus, anarchismus, luxemburgismus), které posléze ovlivnily celá sedmdesátá léta. Bylo součástí revolučního hnutí prakticky v celé tehdejší západní Evropě.\n\nOd roku 1984 se politická scéna páté republiky vyznačuje stoupajícím vlivem Le Penovy Národní fronty (s výjimkou voleb v roce 2007). V prezidentských volbách v roce 2002 získala 16,8 % a Jean-Marie Le Pen postoupil do druhého kola. Zhruba ve stejné době klesají preference komunistické strany. Příliv hlasů je však zaznamenávám hlavně v růstu menších trockistických uskupení (Lutte ouvrière, Ligue communiste républicaine, Parti des travailleurs), jež získaly v prezidentských volbách 2002 dohromady 10 %.\n\nOd roku 1995 je Francie poznamenána novým rozkvětem stávkových hnutí. V lednu 1987 byla největší francouzská železniční společnosti SNCF paralyzována měsícem generální stávky francouzských železničářů. Paralelně docházelo k formování dalších hnutí: dělníci oceláren (1982-1984), dělníci automobilových závodů (1983), gymnazisté (1990, 1994, 1995, 1999, 2005), vysokoškolští studenti (1983, 1986, 1995, 2006), učitelé (1995, 2003) aj.\n\nRené Coty, poslední prezident 4. Republiky, zůstává ve funkci až do 7. ledna 1959.\nAlain Poher, předseda Senátu, byl dočasným prezidentem Francouzské republiky od 28. dubna do 20. června 1969.\nAlain Poher, předseda Senátu, byl opět dočasným prezidentem Francouzské republiky od 2. dubna do 27. května 1974.\nStátní rozpočtové reformy vedly k navýšení rozpočtu o položky, které předtím nebyly součástí kompetenci Prezidenta republiky. K daným změnám došlo během prezidentství Jacquese Chiraca.\n\n\n"}
{"id": "205560", "url": "https://cs.wikipedia.org/wiki?curid=205560", "title": "Alexandra Berková", "text": "Alexandra Berková\n\nAlexandra Berková (2. července 1949 Trenčín – 16. června 2008 Praha ) byla česká prozaička, scenáristka, publicistka a pedagožka. \n\nNarodila se 2. července 1949 v Trenčíně. Jejím otcem byl dirigent symfonického orchestru Bohumil Berka a matka byla novinářka. Od devíti let až do vysokoškolských studií žila v Teplicích. Maturovala na SUPŠ sklářské v Kamenickém Šenově a v letech 1968–1973 studovala na FF UK v Praze češtinu a výtvarnou výchovu. Absolvovala prací o literárněkritických sporech Karla Čapka ve 30. letech, tuto později rozšířila na rigorózní – titul PhDr. získala v roce 1980.\n\nPracovala například jako redaktorka v nakladatelstvích Svoboda (1973–79) a Československý spisovatel (1979–81), později také jako uklízečka v kostele. Časopisecky debutovala roku 1976 v Literárním měsíčníku povídkou \"Miniromán\", knižně pak v roce 1986 sbírkou \"Knížka s červeným obalem\". Stála u zrodu Obce spisovatelů, byla rovněž vůdčí osobností Hejna českých spisovatelů Mamut a od roku 2006 byla členkou výboru českého PEN klubu. Věnovala se psaní televizních scénářů, rozhlasových her a publicistice. \n\nZ později rozvedeného manželství s malířem Vladimírem Novákem (* 1947) vzešla dcera Nikola Nováková (* 1975), malířka, a syn Ernest Novák\n\nPo roce 1990 začala učit tvůrčí psaní na Gymnáziu Josefa Škvoreckého, poté na VOŠ Josefa Škvoreckého a na Literární akademii – zde také od roku 2001 vedla katedru tvůrčího psaní. Patřila k průkopníkům tohoto oboru v Česku a pro časopis Tvar psala \"manuál na pokračování\" \"O psaní\". \n\nŽila v Praze, kde také 16. června 2008 zemřela.\n\nJejím tématem byly především mezilidské a partnerské vztahy, známa byla jako propagátorka feminismu – v prozaické tvorbě ovšem neváhala formálně experimentovat, což ji řadilo autorům pracujícím s postmoderními principy, intertextualitou a střídáním vypravěčských perspektiv. Tragický obsah, zaměřený na nelítostnou psychologickou introspekci nadlehčuje jazykovou hrou, groteskním nadhledem, ironií a nabouráváním zažitých vypravěčských postupů. Často volí metaforický a alegorický přístup, ve kterém se prolínají představy a skutečnost.\n\nJejí prvotina \"Knížka s červeným obalem\" je souborem povídek, které sledují osud českých žen od narození až po smrt – úloha osudu zde má blízko k severským ságám. \n\n\n\n\n\n\n\n\n\nTaifuuni, Finsko, 1997\n\nPanorama, Bulharsko, 2003 \n\n\nTaifuuni, Finsko, 1997\n\nPanorama, Bulharsko, 2003\n\nApokalipsa, Slovinsko, 2004\nBassarai, Španělsko, 2004\n\n\n\n"}
{"id": "205562", "url": "https://cs.wikipedia.org/wiki?curid=205562", "title": "Megasport Arena", "text": "Megasport Arena\n\nAréna Chodynka () je multifunkční aréna v Moskvě v Rusku, postavená při příležitosti konání 71. mistrovství světa v ledním hokeji 2007. Maximální kapacita činí 14 500 diváků. Po skončení mistrovství světa se stal domácím stadionem hokejového klubu Dynamo Moskva.\n\nAréna je dějištěm mistrovství světa v krasobruslení 2011.\n\n"}
{"id": "205566", "url": "https://cs.wikipedia.org/wiki?curid=205566", "title": "Aréna Mytišči", "text": "Aréna Mytišči\n\nAréna Mytišči (: \"Арена Мытищи\") je víceúčelová hala ve městě Mytišči v Rusku, přibližně 20 kilometrů od Moskvy. Byla jedním z dějišť mistrovství světa v ledním hokeji 2007.\n\nStadion se svým tvarem podobá Hartwall Aréně v Helsinkách nebo Sazka Aréně v Praze, ale má menší kapacitu. Na hokejová utkání se do ní vejde 9000 diváků, na atletické soutěže o dva tisíce méně. Postavena byla v roce 2005 a o rok později uvedena do provozu. Hala stadionu je jednou z nejmodernějších v Rusku.\n\nAréna je domácím stánkem hokejového klubu Atlant Mytišči.\n\nBěhem Mistrovství světa v ledním hokeji 2007 se zde hrály zápasy základní skupiny B a C, osmifinále a zápasy o skupiny o udržení.\n\nOficiální stránka arény (ru)\n"}
{"id": "205573", "url": "https://cs.wikipedia.org/wiki?curid=205573", "title": "Micubiši G4M", "text": "Micubiši G4M\n\nMicubiši G4M byl pozemní dálkový bombardovací letoun japonského císařského námořního letectva užívaný za druhé světové války. Jestliže na jejím počátku patřil ke špičkovým strojům, od její druhé poloviny se již jednalo o zastaralý typ. V japonském námořnictvu byl znám jako pozemní útočný letoun typ 1 (, \"ičišiki rikudžó kógekiki\"). Dlouhé označení \"rikudžó kógekiki\" ( pozemní útočný letoun) se zkracovalo na rikkó (). Díky tvaru trupu si vysloužil přezdívku Hamaki ( ~ doutník), od vývojového týmu dostal přezdívku \"Namekudži\" ( ~ slimák) a díky nedostatečné ochraně palivových nádrží a z toho vyplývajícím tendencím vzplanout po pár zásazích i přezdívku Létající zapalovač. Spojenecké kódové označení pro všechny verze (včetně transportní) bylo Betty.\n\nVývoj bombardéru G4M byl zahájen v září roku 1937, první prototyp vzlétl 23. října 1939. Ukázalo se, že letoun má dobré vlastnosti, které překonávaly požadované parametry. Proto bylo rozhodnuto, že stroje budou převzaty do výzbroje. První sériově vyráběné letouny byly pod označením G4M1 dodány námořnímu letectvo v květnu 1941. Letoun byl průběžně modernizován, dostal silnější motory a byly zvažovány další možnosti zlepšení obranyschopnosti. Celkem bylo (včetně dvou prototypů) vyrobeno 1702 kusů verze G4M1. V prosinci roku 1942 vzlétl prototyp verze G4M2 a od roku následujícího byly tyto stroje dodávány armádě souběžně s typem G4M1. Celkem bylo vyrobeno 1152 kusů všech subverzí G4M2 (včetně experimentálních strojů). Na počátku roku 1944 byly vyrobeny tři prototypy verze G4M3. Strojů verze G4M3 bylo vyrobeno pouhých 60, protože japonské továrny, které byly poškozeny válečnými událostmi, nedokázaly již tyto letouny ve větším množství produkovat.\n\nKoncem války bylo asi 70 strojů verze G4M2 přestavěno na nosič sebevražedných pum Óka, který byl označován G4M2E Model 24 Tei.\n\n\nBěhem služby se na \"rikkó\" vyskytovala tři různá kamuflážní schémata kombinující zelenou (přibližně FS 34052), hnědou (přibližně FS 30099) a světle šedou (něco mezi FS 36496 až FS 36357). Světle šedá na spodních plochách je tradičně uváděnou barvou i v japonských pramenech. Objevily se ale názory (například Osamu Tagaja), že místo světle šedé se jednalo o přirozenou barvu kovu přetřeného lakem.\n\nV prvních letech se používala dvou a tříbarevná základní kamufláž: spodní plochy světle šedé (nebo kov) a horní a boční plochy zelené (v případě dvoubarevné kamufláže), či nepravidelná pole zelené a hnědé (u tříbarevné kamufláže). Od roku 1944 se objevuje i celozelená jednobarevná kamufláž.\n\nVýjimkou z uvedeného schématu je zbarvení dvou strojů (G4M1 Model 11 a G6M1-L2), které 19. srpna 1945 přepravovaly japonskou kapitulační delegaci na Iedžimu. Ty byly na všech plochách přetřeny jednou vrstvou bílé barvy a místo výsostných znaků byly namalovány zelené kapitulační kříže.\n\nPrvně byly letounu G4M1 použity roku 1941 při bojích v Číně. Když v prosinci 1941 Japonsko napadlo USA, byly použity stroje k bombardování filipínských letišť. Šestadvacet G4M1 se rovněž zúčastnilo honu na britské válečné lodě HMS \"Prince of Wales\" a HMS \"Repulse\", které byly 10. prosince 1941 potopeny. Letouny se účastnily dalších akcí a vydržely v prvoliniové službě po celou dobu války.\n\nDne 18. dubna 1943 byl během americké operace Vengeance sestřelen G4M1, který přepravoval japonského admirála Isorokua Jamamota na jeho inspekčním letu nad ostrovem Bougainville.\n\nV závěru války byly G4M2E Model 24 Tei využívány jako nosiče sebevražedných letounových bomb Jokosuka MXY7.\n\nVšechny G4M byly po druhé světové válce zlikvidovány v rámci hromadné likvidace japonské letecké techniky. Do dnešních dnů se proto žádná kompletní G4M nedochovala. Na japonských ostrovech je jediným dodnes zachovaným reliktem G4M (nepočítáme–li sedačku a torzo křídla z T1-323 v \"Isoroku Yamamoto Memorial Hall & Museum\") zrestaurovaná zadní část trupu G4M2 Model 22, která se nachází v muzeu pana Noburo Harady v Tokiu. Tato část pochází z vraku nalezeného na jednom z bývalých polních letišť na ostrově Yap, který byl v roce 1980 vyzvednut a převezen do Japonska. Další vrak je majetkem \"Darwin Aviation Museum\" v Austrálii. V USA se nachází jediné další dva muzejní kusy. Vrak G4M1 Model 11 je majetkem muzea letectví v Santa Monice na Floridě a je vystavován v \"Planes of Fame Museum\" v Chino. V současnosti je vystavován tak, jak byl nalezen v džungli, ale existují plány na uvedení stroje do letuschopného stavu. Druhým a posledním exemplářem v USA je torzo přední a zadní části trupu G4M3 Model 34 v \"NASM\" Smithsoniova institutu ve Washingtonu. Jedná se o pozůstatky stroje, který byl po válce převezen z jokosucké letecké námořní základny na palubě eskortní letadlové lodě USS \"Core\" do Států.\n\nKromě těchto exemplářů se další vraky nacházejí rozesety po ostrovech a v moři po celé Pacifické oblasti, kde působily jednotky vybavené tímto typem. Na pacificwrecks.com lze nalézt údaje o objevených a zdokumentovaných strojích. Pravděpodobně nejznámějším vrakem je vrak T1-323 v džungli na jihu ostrova Bougainville, na jehož palubě zahynul admirál Jamamoto a jehož některé části jsou součástí expozice \"Papua New Guinea National Museum\" a \"Isoroku Yamamoto Memorial Hall & Museum\".\n\nÚdaje platí pro G4M3\n\n\n"}
{"id": "205575", "url": "https://cs.wikipedia.org/wiki?curid=205575", "title": "Velkomeziříčský masakr", "text": "Velkomeziříčský masakr\n\nVelkomeziříčský masakr je událost, ke které došlo 6. května 1945 ve Velkém Meziříčí. Bylo zavražděno 58 lidí v čele s Jindrou Nováčkem, který vedl revoluční národní výbor. Celá událost se stala dva dny před příchodem osvobozeneckých vojsk – 8. května přišli do města vojáci Rudé armády.\n\nCelá událost začala tragicky ukvapeným rozhodnutím několika nadšenců ustavit revoluční národní výbor. Impuls vzešel z komunisticky orientované skupiny kolem místního odbojáře Jindry Nováčka, který se před nacisty donedávna skrýval. Sám Nováček chtěl s ustavením národního výboru ještě počkat a k činu se odhodlal, až když byl spolupracovnicí dotázán, zda se bojí.\nByl tedy ustaven národní výbor, sestavený z místních vlasteneckých veličin všech věkových kategorií. \n\nDo města ale vpadli ustupující Němci a to byl vlastní začátek tragédie. Členové národního výboru a další lidé byli odvlečeni do budovy \"Školy pro hospodyně\" a tam pod vedením gestapáků začaly výslechy provázené bitím.\n\nZatčení byli naložení do vozů a odvezeni k řekám Oslavě a Balince na okraji města. Zde bylo přes padesát lidí vyvlečeno na břeh, postříleno a naházeno do vody. Sám Jindra Nováček skončil jinak. Byl téhož dne oběšen na náměstí na lucerně.\nZa dva dny město osvobodila Rudá armáda. Při zatýkání německých důstojníků nastalo druhé dějství masakru. Jednomu z německých důstojníků se podařilo odpálit světlici a Rusové v bombardérech nedaleko, domnívajíce se, že v městě mají jejich spolubojovníci potíže, vzlétli. Město bylo v odpoledních hodinách bombardováno, čemuž padlo za oběť velké množství civilistů.\n\nNásledující neděli, 13. května 1945 vykonal na městském hřbitově místní farář P. Bohumil Burian za velké účasti lidu pohřební obřady nad desítkami rakví. Všechny oběti byly pohřbeny do společných hrobových šachet.\n\n"}
{"id": "205576", "url": "https://cs.wikipedia.org/wiki?curid=205576", "title": "Starý Knín", "text": "Starý Knín\n\nStarý Knín je někdejší samostatná ves, nyní součást města Nového Knína, se kterým jak stavebně, tak i administrativně splynula (sloučeno i číslování domů, zachováno zůstalo pouze samostatné katastrální území). Nachází se z větší části na levém břehu Kocáby. Dodnes je uváděn v názvu římskokatolické farnosti.\n\nPrvní zmínka o Kníně pochází z roku 1186, kdy se zde „z návodu dobrých lidí“ sešli český kníže Bedřich a jeho soupeř, moravský údělník Konrád Ota Znojemský, aby po krvavé bitvě u Loděnice uzavřeli mírovou dohodu, jejímž výsledkem bylo podřízení se moravského knížete vrchní vládě knížete pražského a tedy opětné státoprávní spojení Čech a Moravy v jeden celek. (Od této knínské schůzky začal Konrád Ota užívat titulu moravského markraběte a po Bedřichově smrti skutečně na trůn v Praze nastoupil.)\n\nRoku 1321 Štěpán z Tetína (levoboček krále Václava II.) „vysadil“ německým zákupným právem vsi Knín, Dobříš, Kytín, Libčice a městečko Dušníky u Příbramě. Někdy mezi léty 1321 až 1331 došlo k oddělení části osady, která byla před rokem 1331 povýšena na městečko a později se začala uvádět jako Nový Knín. Zbytek osady zůstal vsí a později se dostal do rukou světské a roku 1669 církevní vrchnosti. Ve 2. polovině 14. století se o Starý Knín dělilo hned několik vladyků a rozdělení panství trvalo ještě na počátku 16. století. \n\nV roce 1554 se Starý Knín dostal do držení rodu Ježovských z Lub. (Les mezi Starým Knínem a Malou Hrašticí se podnes nazývá Ježov, rod připomíná i hájovna Ježovka u Dobříše.) Náhrobky některých členů rodu lze doposud spatřit ve stěnách lodi staroknínského kostela.\n\nDne 26. dubna 1601 se Ludmila Ježovská z Lub provdala za Václava ml. Vratislava z Mitrovic, zvaného Tureček (díky dobrodružné výpravě do Turecka, jíž se zúčastnil jako člen císařského posla barona Bedřicha Krekvice). Ten byl ve zdejším kostele i pohřben.\n\nV roce 1639 byl Starý Knín (stejně jako široké okolí) těžce postižen švédským vpádem. Staroknínský kostel zřejmě nejhoršímu unikl, neboť se v něm dodnes zachovala pozdně renesanční cínová křtitelnice z roku 1601, pořízená právě Václavem Vratislavem z Mitrovic.\n\nPo třicetileté válce si Vratislavové z Mitrovic vybudovali v areálu hospodářského dvora ve Starém Kníně zámeček a zbytky tvrze nechali přestavět na sýpku. Dne 20. prosince 1669 prodal Petr Vratislav z Mitrovic zadlužené panství řádu křižovníků s červenou hvězdou, v jehož rukou pak zůstal do konce feudálního zřízení. (Fara je v držení řádu dodnes.) Zámeček Vratislavů z Mitrovic byl adaptován na faru a z dosavadní fary se stal křižovnický špitál.\n\nV 17. a 18. století byl přestavován kostel, čímž v zásadě získal svou nynější podobu.\n\nV roce 1731 řešili křižovníci mezní při se sousedním Novým Knínem o mlýn Podleský (pozdější Sirotkův, na nynějším okraji knínského intravilánu). Bylo potvrzeno, že tento mlýn, ač je pozemky staroknínskými obklopen, poddanstvím patří městu (Novému Knínu).\n\nRoku 1899 tu vznikl sbor dobrovolných hasičů (osamostatněním staroknínských členů dosavadního sboru společného pro Starý i Nový Knín).\n\nNa přelomu 19. a 20. století byla radikálně přestavěna větší část areálu křižovnického dvora do nynější podoby.\n\nV roce 1960 byl Starý Knín připojen ke Knínu Novému. Sjednoceno bylo i číslování domů: domy v dosavadním Novém Kníně si zachovaly původní čísla, čísla dosavadních staroknínských domů byla zvýšena o 300.\n\nV roce 1974 bylo otevřeno letní kino.\n\nStavba je gotického původu, pravděpodobně z konce 14. století. V jižní stěně lodi bylo při opravách v 50. letech 20. století odkryto gotické okénko se zbytky kružby. Pozůstatky většího okna byly nalezeny i v jižní stěně presbytáře, avšak pro fragmentární dochování byly po skončení oprav znovu zakryty. Z renesančního období pocházejí náhrobní kameny držitelů panství, nyní zasazené do vnitřních stěn lodi, a sanktuář v severní stěně presbytáře (Kateřina Myslíková z Hyršova, Kateřina Zhudovská z Hyršova, Markéta Zhudovská z Hyršova, Anna Zhudovská z Hyršova, Anna Vratislavová z Lub, Heřman Diviš Slepotický z Sulic, děti Václava z Mitrovic Kryštof Vratislav a Anna Marie, atd.). Z inventáře se z renesančního období zachovala cínová křtitelnice z roku 1601. Kostel byl přestavován v sedmnáctém a pak znovu zhruba v polovině 18. století. Přibližně z téže doby pochází většina dochovaného inventáře. Protože další výraznější úpravy se kostelu už vyhnuly, zachoval se ve slohově čisté podobě. Pod dlažbou presbytáře pohřben mj. Václav Vratislav z Mitrovic.\n\nČást inventáře se stala kořistí několika krádeží po roce 1989.\n\nStojí v prostoru návsi na mohutném podstavci, k němuž je připojena oltářní menza. Barokní socha z roku 1723 byla zhotovena z pálené hlíny, postupně byla poškozována povětrnostními vlivy a ne příliš odborně opravována. Nakonec byla v 90. letech 20. století na podstavec umístěna kopie a torzo originálu zaujalo místo ve vestibulu novoknínské radnice.\n\nKaple naproti někdejšímu ovčínu (z něhož se dodnes dochovala pouze obytná budova) nad studní zásobující vodou křižovnický dvůr je empírová z roku 1842 (možná na místě starší předchůdkyně) na šestibokém půdorysu. V současné době jsou její fasády v neutěšeném stavu, zejména na exponované severozápadní straně.\n\nPoměrně rozsáhlý areál, v němž převažují budovy z 19. století, tvoří jednu z hlavních dominant Starého Knína. V církevních rukou po peripetiích 20. století zůstala prakticky jen fara, některé objekty se dostaly do soukromých rukou, část se v roce 2006 dostala do majetku města Nového Knína.\n\nNejcennějšími objekty jsou raně barokní sýpka a fara.\n\n\n\nPůvodně fara, po roce 1669 změněna na špitál. Od poloviny 20. století byty, v 60. letech byl objekt necitlivě zmodernizován, zejména fasády. Po roce 1989 se z důvodu nevyřešených majetkoprávních vztahů provádí jen nevyhnutelná údržba.\n\nBudova původně barokní. V někdejší mlýnici zachován dubový sloup z roku 1634 zhotovený mlynářem Mrskošem. V první polovině 20. století zmodernizován, mj. zvýšen o patro (obrysy barokního štítu však ponechány. Po roce 1948 devastace, mj. byl zasypán náhon. Po roce 1990 restituován, areál upraven pro potřeby prodeje stavebnin. Zajímavostí je to, že rod Mrskošů pokračoval v mlynářském řemesle i po další generace a po roce 1989 jeho nynější potomci restituovali mlýn v Horažďovicích.\n\nByla vybudována jako dvoutřídní obecná škola pro Starý Knín a okolní obce. Nynější budova je z roku 1906 s pseudorenesančními slohovými znaky. V přízemí byl původně byt řídícího učitele, v patře dvě třídy. Po roce 1945 bylo přízemí adaptováno na mateřskou školu, třídy v patře nadále sloužily jako učebny novoknínské školy. Po roce 1999, kdy byla dokončena přístavba novoknínské školy, byl objekt rekonstruován a pro potřeby mateřské školy bylo adaptováno i první patro.\n\nProstá stavba pravděpodobně z 19. století.\n\nNa území vsi se zachovalo několik roubených i zděných objektů lidové architektury, zejména na návsi a v Dlážděné ulici.\n\n"}
{"id": "205577", "url": "https://cs.wikipedia.org/wiki?curid=205577", "title": "Ekonomický tygr", "text": "Ekonomický tygr\n\nEkonomický tygr je označení používané pro státy s dlouhodobě nadprůměrným ekonomickým růstem, který je obvykle doprovázen zvýšením životní úrovně. Tento termín byl prvně použit pro Jižní Koreu, Singapur, Hongkong a Čínská republika (Tchaj-wan) (Asijští tygři). Později i pro Malajsii a Thajsko. \n\nV současnosti jsou za ekonomické tygry považovány Irsko, baltské státy, Slovinsko, Čínská lidová republika, Indie, Chile, provincie Alberta v Kanadě.\n\nZpětně by tak mohly být označeny Japonsko, Německo, Španělsko, Řecko či další státy, které zažily prudký ekonomický růst v poválečné éře (od 50. let 20. století).\n\nObdobí, ve kterém ekonomický tygr nadprůměrného růstu dosahuje, je pak často nazýváno \"ekonomický zázrak\" (japonský ekonomický zázrak, řecký ekonomický zázrak apod.).\n\n"}
{"id": "205579", "url": "https://cs.wikipedia.org/wiki?curid=205579", "title": "Marie Leopoldina Habsbursko-Lotrinská", "text": "Marie Leopoldina Habsbursko-Lotrinská\n\nMarie Leopolda Rakouská (22. ledna 1797 Vídeň – 11. prosince 1826 Rio de Janeiro) byla portugalská královna a brazilská císařovna.\n\nPocházela z rodu Habsburků. Dcera římskoněmeckého císaře Františka II. (jako císař rakouský vládl pod jménem František I.) a jeho druhé manželky Marie Terezy Neapolsko-Sicilské. Od roku 1817 byla Marie Leopolda manželkou portugalského korunního prince, který byl v roce 1822 korunován jako císař brazilský pod jménem Pedro I. Na brazilský trůn usedl později i syn Pedra I. a Leopoldy pod jménem Pedro II. a na portugalský trůn dcera Marie pod jménem Marie II.\n\nLeopolda byla páté dítě z dvanácti dětí císaře Františka. Ze svých sourozenců nejvíce ctila a milovala svou starší sestru Marii Louisu (pozdější manželku Napoleona Bonaparta). Na rozdíl od většiny svých sourozenců byla Leopolda mimořádně nadané a inteligentní dítě. Zabývala se fyzikou, astronomií, botanikou, zoologií a řadou dalších věd. Měla rovněž hudební talent a výborně malovala a kreslila. Dětství Leopoldy bylo poměrně těžké. V císařské rodině vládla pevná disciplína, absolutní poslušnost a tvrdá výchova. Tato těžká doba byla navíc poznamenána také válečnými událostmi a v roce 1805 musela císařská rodina uprchnout před Napoleonem z Vídně. Většina rodiny uprchla do Uher, ale Leopolda se svou matkou se kupodivu vydaly na místa nejtěžších bojů na Moravu. V roce 1807 se rodina vrací do Vídně, téhož roku umírá Leopoldina matka. Již v lednu 1808 se ale císař potřetí oženil, jeho vyvolenou se stala arcivévodkyně Marie Ludovika Beatrix z Modeny. Se svou nevlastní dcerou Leopoldou vycházela velmi dobře a podporovala ji v jejích zálibách a rozvíjení vědeckých zájmů. Přišla ovšem další rána – Leopolda byla velmi otřesena z toho, že se její milovaná sestra Marie Louisa musí provdat za člověka, kterého dosud považovala za největšího nepřítele Habsburků, za císaře Napoleona Bonaparta (přesto když po pozdější Napoleonově porážce dorazil do Vídně Napoleonův malý syn František, ujala se ho nejvřeleji právě Leopolda, která ho chránila před zlomyslnostmi dvora a jeho zaměstnanců).\n\nV roce 1816 se Leopolda dozvěděla, jaké dynastické plány s ní má její otec a všemocný státní kancléř kníže Metternich. Jako budoucí ženich jí byl vybrán portugalský korunní princ Dom Pedro, který poté, co jej s celou královskou rodinnou a dvorem vyhnal Napoleon z vlasti, žil nyní v daleké Brazílii. Leopolda nijak neprotestovala a začala se na svou budoucí úlohu pečlivě připravovat – učila se portugalsky a studovala mapy a cestopisy popisující její budoucí vzdálenou vlast. O ruku byla oficiálně požádána 18. února 1817 (Don Pedro byl ovšem ve Vídni nepřítomen a zastoupen markýzem Marialvou). Nevěsta obdržela portrét svého budoucího manžela a údajně jím byla nadšena. Svatba proběhla 13. května 1817 v augustiniánském kostele ve Vídni a ženicha tentokrát zastupoval Leopoldin strýc arcivévoda Karel. Na cestu do Brazílie se Leopolda vydala 2. června 1817 i se svým početným doprovodem a v srpnu se v přístavu Livorno nalodili a opustili Evropu. Do Brazílie dorazili po těžké a strastiplné cestě 5. listopadu 1817.\n\nLeopolda a Pedro si byli hned při prvním osobním setkání velmi sympatičtí a příznivý dojem udělala nevěsta i na ostatní členy portugalské královské rodiny. Uvítání novomanželského páru v Rio de Janeiro bylo velkolepé. Mírné zklamání ovšem zažila Leopolda již nedlouho po příjezdu, když se s manželem nastěhovala do zámku Boa Vista. Toto sídlo bylo velmi skromné a poskytovalo jen málo pohodlí. Životní podmínky portugalské korunní princezny tak nebyly o moc lepší, než u ženy běžného koloniálního pána. I přes tyto drobné problémy vypadalo manželství jinak spokojeně. Leopolda byla do svého muže zamilovaná a on jí rovněž projevoval svou náklonnost. Ale již po prvním měsíci se začala situace prudce horšit. Tehdy překvapil nic netušící novomanželku Pedrův epileptický záchvat. O tom, že princ trpí touto chorobou, do té chvíle Leopolda nic netušila. Postupem času Leopolda přišla i na to, že její manžel nemá zrovna jednoduchou povahu – byl náladový, nedůvěřivý, často měl záchvaty zuřivosti a pak se choval ke svému okolí velmi bezohledně. Své ženě byl také často nevěrný. Navíc dvorní dámy a komorné, které přijely s Leopoldou z Vídně, se musely vrátit do Evropy a byly nahrazeny Portugalkami, což princezna těžce nesla, velmi rozladěná byla také z toho, že portugalská dvorská společnost byla nevzdělaná a hrubá. Leopolda propadala těžkomyslnosti. Trochu radosti jí přineslo v roce 1819 narození dcery, která dostala jméno Maria da Glória. V následujících letech Leopolda porodila další tři dcery a dva syny.\n\nPrávě na popud své manželky Leopoldy přijal Pedro nabídku postavit se do čela brazilského hnutí za nezávislost, které vyvrcholilo 12. října 1822 jeho korunovací na císaře brazilského. Leopolda korunována nebyla, ale jako manželka císaře používala titul císařovna. S vývojem situace byla spokojena. Dosáhla svých politických cílů, když se největší země Jižní Ameriky stala monarchií a trůn byl přisouzen jejím potomkům. Po počátečních sporech se svým otcem dosáhla Leopolda toho, že Brazílii jako suverénní stát uznali nejprve Habsburkové a následně i Portugalsko. Čím úspěšnější byla Leopolda v politice, tím tragičtěji se vyvíjel její osobní život. Její manžel, císař Pedro I. se vrhal do stále nových milostných dobrodružství a císařovna tím velmi trpěla. Situace došla tak daleko, že Leopolda nechala vystěhovat věci svého manžela ze společného domu. V několika následujících manželských hádkách ji Pedro opakovaně fyzicky napadl. Její psychický stav se začal zhoršovat. V prosinci 1826 prodělala Leopolda potrat a na jeho následky umocněné fyzickým i psychickým vyčerpáním v Rio de Janeiro 11. prosince 1826 zemřela, daleko od své vlasti, sama a opuštěná. Pohřbena byla v klášteře Ajuda. Dnes je její tělo pohřbeno v národním památníku poblíž Sao Paula.\n\n\n \n"}
{"id": "205583", "url": "https://cs.wikipedia.org/wiki?curid=205583", "title": "Renaud z Vichiers", "text": "Renaud z Vichiers\n\nRenaud z Vichiers († 20. leden 1256) byl v letech 1250–1256 devatenáctým velmistrem řádu templářů.\n\nDo funkce velmistra byl povýšen s přispěním francouzského krále Ludvíka IX., kterému ještě jako maršál řádu pomohl shromáždit peníze na výkupné Mamlúkům po neúspěšné křížové výpravě do Egypta.\n\nBlízké vztahy s králem však lze vystopovat již i v dřívějších letech. Mezi lety 1241 a 1248 totiž Renaud působil ve funkci preceptora Templu ve Francii a pomáhal králi s organizováním křížové výpravy do Egypta. Ještě před tím působil v roce 1240 jako preceptor v Akkonu.\n\nPřátelské vztahy s Ludvíkem však netrvaly věčně. V roce 1252 se totiž bez králova vědomí pokusil vyjednat smlouvu s damašským sultánem, což krále velmi rozlítilo, protože sám vyjednával o spojenectví s egyptskými Mamlúky právě proti Damašku. Nakonec přiměl Renarda a další představitele řádu, aby se mu podrobili, když je donutil jít bosé středem tábora a omluvit se velvyslanci damašského sultána, že smlouvu uzavřeli bez vědomí krále.\n\n"}
{"id": "205587", "url": "https://cs.wikipedia.org/wiki?curid=205587", "title": "Mechelen", "text": "Mechelen\n\nMechelen (francouzsky ', německy ') je belgické město a správní centrum jednoho z arrondissementů provincie Antverpy ve Vlámském regionu.\nObec Mechelen kromě vlastního města zahrnuje bývalé obce Heffen, Hombeek, Leest, Muizen a Walem a patří k ní i osady Nekkerspoel a Battel.\nS více jak 80 000 obyvateli je Mechelen desátým největším městem v Belgii.\n\nMechelen se nachází v metropolitní oblasti známé jako \"vlámský diamant\" na půli cesty mezi Bruselem a Antverpami ve vzdálenosti asi 25 km od obou z nich.\nLeží na řece Dijle, a proto bývá označováno jako \"„Dijlestad“\".\n\nRoku 1559 se Mechelen stal sídlem arcibiskupství a od roku 1962 sdílí tuto funkci s Bruselem.\n\nArcheologické nálezy, které dokazují osídlení území mezi Bruselem, Lovaní a Antverpami v době laténské, se koncentrují zejména v okolí Mechelenu, kde se původně nacházely mokřady. Mezi tyto nálezy patří 8,4 m dlouhá kanoe z dubového kmene a osada s asi pěti dřevěnými domy u Nekkerspoelu.\n\nÚzemí Mechelenu u řeky Dijle bylo osídleno i v době Galorománů, jak dokazuje několik římských ruin a cest. V 3.–4. století byla oblast za slábnoucího vlivu Římanů osídlena germánskými kmeny. Podle tradice oblast v 8. století pokřesťanštil skotský nebo irský misionář svatý Rumold (nizozemsky \") a pravděpodobně zde i založil klášter.\n\nRoku 1303 Mechelenu udělil městská práva brabantský vévoda Jan II.\nV té době také začala rivalita mezi Mechelenem a Antverpami. V 15. století se Mechelen dostal pod vládu burgundského vévodství a nastalo období rozkvětu.\nRoku 1473 Karel Smělý do města přesunul několik politických institucí a až do Velké francouzské revoluce Mechelen sloužil jako sídlo vrchního soudu.\nV pozdním středověku Mechelen bohatl díky obchodu se suknem a v první polovině 16. století za vlády Markéty Rakouské se stal dokonce hlavním městem Nizozemí (přibližně dnešní Nizozemsko, Belgie a Lucembursko).\n\nV průběhu 16. století prudce poklesl politický vliv Mechelenu, poněvadž mnoho vládních institucí bylo přesunuto do Bruselu. Ztrátu politické moci však vynahradil vzestup v církevní hierarchii – roku 1559 se stal Mechelen sídlem arcibiskupství, a tedy duchovním hlavním městem Nizozemí. Roku 1572 během osmdesátileté války město vypálili a vyplenili Španělé. Po této události muselo být město přestavěno. V tomto období začala tradice výroby nábytku, která přetrvává dodnes.\nRoku 1781 nařídil císař Josef II. zbourání městských hradeb. Na jejich místě se dnes nachází vnitřní silniční okruh.\n\n19. století znamenalo nástup průmyslové revoluce. Roku 1835 byla otevřena první železniční trať na evropském kontinentu mezi Bruselem a Mechelenem, který se stal belgickým železničním uzlem. To vedlo k rozvoji různých odvětví kovodělného průmyslu, mimo jiné železničního strojírenství, které je ve městě zastoupeno ještě dnes.\n\n\nVe městě sídlí fotbalové kluby KV Mechelen a KRC Mechelen.\n\n\n\n\n"}
{"id": "205588", "url": "https://cs.wikipedia.org/wiki?curid=205588", "title": "Škvoři", "text": "Škvoři\n\nŠkvoři (\"Dermaptera\", De Geer, 1773) jsou druhově nepočetný (pouze asi 1800 druhů) řád hmyzu. Mají protáhlé tělo, kousací ústní ústrojí a dva páry křídel, přední přeměněný v krátké kožovité krytky a zadní blanitý, který je pod krovkami vějířovitě složený. Typickým znakem jsou klíšťkovité štěty umístěné na konci zadečku.\n\nJe známo něco kolem 1800 druhů škvorů, v Česku žije 7 druhů, z nichž nejhojnější je škvor obecný (\"Forficula auricularia\").\n\nŠkvoři mají protáhlé a zploštělé tělo a většinou jsou tmavě zbarvení, s výjimkou některých tropických druhů. Délka těla se nejčastěji pohybuje mezi 10–14 mm, i když obří může být dlouhý až 8 cm. Ústní ústrojí je kousací, hlava prognátního typu.\n\nKlíšťky, které jsou přítomné u většiny druhů, slouží k obraně, lovu, při kopulaci nebo k uspořádání blanitých křídel pod krovky. U samečků jsou zakřivenější než u samiček. První pár křídel má podobu tuhých kožovitých krátkých krytek, pod kterými je složen druhý, blanitý pár. Křídla však u některých druhů i chybí a škvoři obecně létají jen vzácně.\n\nDospělci i larvy jsou všežravci s noční aktivitou, loví jiné bezobratlé, okusují části rostlin i ovoce, při přemnožení proto mohou škodit na rostlinných kulturách. Proměna je nedokonalá, samička klade vajíčka do podzemní komůrky a až do vylíhnutí je hlídá a pečuje o ně.\n\nŠkvoři jsou podobní broukům nebo švábům, za které také bývají zaměňováni.\n\nNejstarší fosilní nálezy pocházejí z jury a jsou staré asi 208 miliónů let. Tito škvoři, zařazeni do podřádu Protelytroptera, jsou podobní dnešním švábům a škvorům, jejich klíšťky jsou však segmentované.\n\nV Česku žije 7 druhů škvorů:\n\nVětšina těchto druhů se vyskytuje vzácně, výjimku tvoří škvor obecný a škvor bezkřídlý, který ovšem žije skrytě pod kameny a listím a často uniká pozornosti. Škvor dvojskvrnný a škvor velký jsou uvedeni v Červeném seznamu ohrožených druhů bezobratlých ČR jako ohrožené druhy.\n\n\n"}
{"id": "205589", "url": "https://cs.wikipedia.org/wiki?curid=205589", "title": "Škvor", "text": "Škvor\n\nŠkvor může znamenat:\n\n\n"}
{"id": "205603", "url": "https://cs.wikipedia.org/wiki?curid=205603", "title": "Deborah Lipstadtová", "text": "Deborah Lipstadtová\n\nDeborah Ester Lipstadt (* 18. března 1947 v New York City) je americká historička , profesorka moderního židovství a zkoumání holocaustu na \"Emory University\", konzultantka \"United States Holocaust Memorial Museum\" a autorka knihy \"Popírání holocaustu. Sílící útok na pravdu a paměť\" (orig.: \"Denying the Holocaust: The Growing Assault on Truth and Memory\").\n\nCelosvětovou proslulost jí přinesla právě výše zmíněná kniha o popírání holocaustu, v níž shrnula přehled údajných hlavních popíračů, jejich strategii a metody práce a jednoznačně vyjádřila názor, že dotyční jsou pseudovědci falšující historii a jako takoví by neměli dostávat prostor v seriózních novinách a diskusích. Jí označení popírači její postoj kritizují a viní Lisptadtovou z toho, že se bojí otevřené diskuse, ve které by si své názory nedokázala obhájit.\n\nS knihou je nerozlučně spojen soudní proces mezi Lipstadtovou a britským spisovatelem Davidem Irvingem. Ten žaloval Lipstadtovou a vydavatelství knihy pro urážku na cti, kterého se měla dopustit tím, že jej v knize označila za popírače holocaustu, antisemitu a falšovatele dějin. V procesu, který upoutal pozornost celého světa, dosáhla Lipstadtová naprostého úspěchu, když soud odmítl Irvingovu žalobu s tím, že jej Lipstadtová tak označila zcela oprávněně.\n\nNa druhé straně Lipstadtová vyjádřila názor, že by popírání holocaustu nemělo být trestné, a kritizovala Irvingovo uvěznění na základně rozsudku rakouského soudu z roku 2005.\n\nV knize popírání holocaustu Lipstadtová tvrdí mimo jiné, že Jozef Tiso byl „nacistický válečný zločinec“ a navzdory tomu, že v úvodu považuje otázku \"„Je holocaust stejného druhu jako řada jiných aktů pronásledování a genocidy, například jako masakrování původních obyvatel Ameriky či „etnické čistky“ v Bosně?“\" za zcela legitimní, tak v kapitole „Stráž nad Rýnem“ obviňuje ty, kteří srovnávají genocidu Arménů po první světové válce s genocidou Židů za druhé světové války ze „stírání morálních rozdílů“ a považuje je za podobně nebezpečné jako ty, kteří holocaust či některé jeho větší části zpochybňují, a důsledky jejich interpretace holocaustu jako jedné z řady genocid za stejné jako důsledky popírání holocaustu.\n\n\n\n"}
{"id": "205606", "url": "https://cs.wikipedia.org/wiki?curid=205606", "title": "Dobře placená procházka", "text": "Dobře placená procházka\n\nDobře placená procházka je jazzová opera (buffopera) Jiřího Suchého (libreto) a Jiřího Šlitra (hudba). Režíroval ji Ján Roháč. Premiéru měla 15. června 1965 v divadle Semafor a dočkala se zde 64 představení. O rok později byla s mírnými změnami v závěru natočena jako televizní inscenace. Hrála se v některých evropských divadlech (Finsko, Belgie, Jugoslávie), v roce 2007 byla uvedena v pražském Národním divadle.\n\nLibreto Suchý podle svých slov napsal v Kynžvartu během natáčení filmu \"Kdyby tisíc klarinetů\".\n\nSuchý a Šlitr nazvali \"Dobře placenou procházku\" „buffopera“, a skutečně toto dílo vykazuje mnoho podobností s tradiční italskou operou buffa 18. století: děj popisující domácí prostředí \"obyčejných lidí\", humorné až groteskní situace a současně absence prohloubených lyrických momentů — i hlavní navracející se melodie, lyrická píseň \"Jsi ta nejkrásnější krajina\", není nikdy zpívána jako výraz upřímné lásky. Operu buffu připomíná rovněž dvoudílná forma intermezza a „árie“ (písně) související s dějem spíše volně a propojené recitativy. Rovněž trojice hrdinů Vanilka — Uli — Advokát je typicky buffózní. Do tohoto rámce jsou však zasazeny surrealistické postavy (a písně) Listonoše a Tety, které zastupují poetiku Semaforu.\n\nV opeře je citována lidová píseň \"Pod vašima okny\" a árie ze Smetanovy \"Prodané nevěsty\" \"Rozmysli si, Mařenko, rozmysli\".\n\nPro novou inscenaci v pražském Národním divadle roku 2007 byla \"Dobře placená procházka\" vedle drobných úprav rozšířena o sedm písní pocházejících původně ze hry \"Sekta\" (Semafor, premiéra 22. března 1965), k nimž hudbu i text napsal Jiří Suchý. Tyto písňové vložky představují komentář chóru, jen volně reagující na dějovou situaci.\n\n[\"Za oponou herců sbory\"] Mladý manželský pár, Uli a Vanilka, se právě dohodli na rozvodu a každý žije v jedné polovině bytu. Napjatou atmosféru dále přiostřuje Advokát, který je přišel obeznámit s rozvodovým řízením a pěje ódy na slasti rozvodu (\"Chci jednou napsat velkou symfonii\"). Situace se však stane neudržitelnou až s příchodem nového vetřelce — Listonoše (\"Já přilepím si známku na čelo\" — Rekomando blues), který přináší tajemný telegram z Liverpoolu. Podle telegramu zemřela Vanilčina bohatá tetička a odkázala (dosud nenarozenému) dítěti Uliho a Vanilky milión liber. S nadějí na rychlé zbohatnutí se Uli a Vanilka začnou usmiřovat (\"Jsi ta nejkrásnější krajina, co znám\"). [\"Na střeše sedí panna bledá\"] V Uliho nepřítomnosti se o Vanilku začne ucházet rovněž Advokát, neboť podle jeho slov není otec z právního hlediska relevantní (\"Ty jsi švarná, já jsem švarný\"). Vanilka hledá záchranu před jeho dvořením a rovněž důmyslné východisko ze své situace v podobě ostýchavého Listonoše, jejž si vyhlédla za otce svého milionářského dítěte. Pokouší se jej svést (\"Je dusno a těžko\"), ale Listonoš nechápe, oč běží, a snaží se uniknout z jejích spárů (\"Když tak znenadání\"). [\"Pokud vám jde o děj\"] Když zmatek vyvrcholí, vytáhne nový telegram oznamující, že Teta právě přilétá. Vylekaná Vanilka, Uli, Advokát a Listonoš hledí na živou Tetu, jež vchází do dveří bytu doprovázena všemi odznaky luxusu a vypráví jim o své cestě (\"Kdesi nad kanálem\"). [\"Jak se plaší zlé sny\"]\n\nDruhého dne dopoledne se Advokát zastavuje u Vanilky a Uliho na cestě k soudu. Když s ním však Teta chce prohovořit některé detaily své závěti, Advokát náhle není v takovém spěchu. Teta se rozhodla změnit svou poslední vůli v tom smyslu, že milión liber zdědí každé z dětí Uliho a Vanilky — na odkazování má peněz dost. V Advokátovi toto konstatování vyvolá náhlou lásku k Tetě, již počne vyznávat (\"Jsi ta nejkrásnější krajina, co znám... Já kolem tebe chtěl bych kroužit\"). [\"Nevíme, paní, vlastně ani, kdo jste\"] Teta o samotě vypráví svůj životní příběh (\"To nebylo mi patnáct let\"). Z dokončeného stání se vrací opilý Uli, který Tetu nejprve hrubě seznámí se skutečností rozvodu a pak se o ni začne ucházet sám. Jeho nemotorné pokusy o dvoření utne rozzlobená Vanilka, kterou se Teta pokusí uchlácholit šekem na milión liber. [\"Tato píseň je jen ornamentem\"] Listonoš přináší nový telegram: Teta je mrtva, což se ukáže pravdou. Uli i Advokát obracejí svou láskychtivou pozornost na Vanilku (\"Ty jsi švarná, já jsem švarný... Jsi ta nejkrásnější/nejbohatší krajina, co znám\"). Ta se snaží najít pomoc u Listonoše, který se jí však vyhýbá a nakonec zmizí. [\"Plameny plápolají\"]\n\n\n\nOperu režírovali Miloš a Petr Formanovi. Je mírně upravena a doplněna písničkami z další Suchého hry \"Sekta\". V roli Listonoše opět hraje Jiří Suchý. Opera byla premiérově uvedena 22. dubna 2007. V květnu 2007 byla pětkrát uvedena na zájezdovém představení v Palau de les Arts Reina Sofía ve Valencii.\n\nNastudování bylo oceněno cenou Sazky a Divadelních novin jako nejlepší počin sezony v oblasti hudebního divadla.\n\nTelevizní dokument o tomto nastudování \"Dobře placené procházky\" natočila Olga Špátová pod názvem \"Dobře placená procházka '07\" (2007, 52 minut).\n\nKonkurzu na roli tety se zúčastnila i Ilona Csáková a během něho byl jejím partnerem Petr Píša. Forman ale vybral Píšu, který už předtím spolupracoval se svou kapelou Zatrestband s bratry Formanovými na jejich představeních na Lodi Tajemství a znali se od roku 1998 z divadelních festivalů v Třešti.\n\nKonkurz na roli Vanilky byl čtyřkolový (březen–listopad 2006). Dáša Zázvůrková při něm s Petrem Macháčkem zazpívala písničku \"Tak abyste to věděla\".\n\nInscenace se v Národním divadle hrála dva roky, herečka Jana Malá po roce odešla na mateřskou dovolenou, roli Vanilky pak hrála už jen Dáša Zázvůrková.\n\n\n\nHru uvedlo Činoherní studio JAMU (premiéry 11. a 16. října 1984; režisér Richard Mihula). V letech 2001–2003 se hrála také v Městském divadle ve Zlíně (premiéry 12. a 28. března 2001; derniéra 24. června 2003). Tuto inscenaci režíroval Pavel Majkus.\n\nHru také nastudovali studenti Pražské konzervatoře (DiK) v režii Jiřího Datla Novotného (premiéra 19. března 2001 v Žižkovském divadle Járy Cimrmana).\n\nDalší inscenaci uvedlo Klicperovo divadlo Hradec Králové v režii Radka Balaše. Premiéru měla 19. prosince 2009. Roli Vanilky ztvárnila opět Dáša Zázvůrková.\n\nNa 10. března 2012 je plánována premiéra v Západočeském divadle v Chebu v režii Zdeňka Bartoše. Hra je v úpravě pro Národní divadlo, tedy včetně přidaných písní ze hry \"Sekta\".\n\nV roce 2013 měla premiéru inscenace v Slováckém divadle v Uherském Hradišti v režii Radka Balaše.\n\nÚryvky ze hry vyšly na výběrovém LP \"Divadlo Semafor 1959 - 1969, 1\", Supraphon, 1978 (píseň \"Jsi ta nejkrásnější krajina co znám\") a na CD \"Ďábel z Vinohrad\", FR centrum, 2005 (písnička \"Ty jsi švarná\" a úryvek ze hry).\n\nV roce 1966 byla natočena televizní adaptace opery v režii Jána Roháče a Miloše Formana (kamera: Jaroslav Kučera). Obsazení je stejné jako v Semaforu: René Gabzdyl, Eva Pilarová, Jiří Šlitr, Jiří Suchý, Hana Hegerová. Miniaturní roli sluhy (nosiče) zde má i Vladimír Hrabánek. V závěru se inscenace mírně odlišuje od divadelního libreta, scénář se ale nedochoval.\nTento televizní film vyšel na DVD v rámci kolekce \"Unikáty\" (2009) a některé písně z něj také na DVD \"Největší hity 2\" (2007). Malá část soundtracku (4 písničky) vyšla na albu \"Písničky jedné plavovlásky\" (1997).\n\nV roce 2008 představení v Národním divadle natočil filmový režisér Miloš Forman a záznam byl uveden do kin 9. července 2009 na filmovém festivalu v Karlových Varech. Obsazení: Jiří Suchý, Dáša Zázvůrková, Petr Stach, Petr Píša, Tereza Hálová, Beatrice Todorová, Miroslav Lacko, Veronika Švábová a další.\n\n\nNěkteré písničky z opery vyšly např. ve sbírce \"Písničky\" (1969): \"Jsi ta nekrásnější krajina\", \"Ty jsi švarná\", \"Je dusno a těžko\", \"Zpověď\", \"Hallelujah!\" a \"Rekomando blues\".\n\n"}
{"id": "205607", "url": "https://cs.wikipedia.org/wiki?curid=205607", "title": "Nunn", "text": "Nunn\n\nSlovo Nunn má více významů:\n\n\n"}
{"id": "205609", "url": "https://cs.wikipedia.org/wiki?curid=205609", "title": "Dětské programovací jazyky", "text": "Dětské programovací jazyky\n\nDětské programovací jazyky jsou programovací jazyky, pro které jsou k dispozici vývojová prostředí vhodná pro děti či mládež ve věku i od 4-6 let. Na rozdíl od jiných programovacích jazyků se v těchto prostředích často neprogramuje pomocí textových příkazů, ale textové příkazy jsou nahrazeny ikonami, které se využívají pomocí myši metodou táhni-pusť.\n\nMezi dětské programovací jazyky řadíme zpravidla jazyky Logo (vznikl v roce 1967), Karel, Baltík, Petr, Scratch, Alice či Kodu Game Lab.\n\n"}
{"id": "205610", "url": "https://cs.wikipedia.org/wiki?curid=205610", "title": "Petr Zvolský", "text": "Petr Zvolský\n\nPetr Zvolský (12. září 1933, Praha – 29. října 2014, tamtéž) byl český psychiatr, zakladatel české psychiatrické genetiky. V roce 2005 mu byla prezidentem Václavem Klausem udělena Medaile Za zásluhy.\n\nOtec Petra Zvolského byl Ing. Břetislav Zvolský, náměstek vrchního ředitele Živnostenské banky v Praze, matka Blažena byla ženou v domácnosti. Petr Zvolský absolvoval obecnou školu v Panské ulici, poté Akademické gymnázium v Praze a následně Fakultu všeobecného lékařství, na které promoval v roce 1959. Po promoci odsloužil Petr Zvolský šest měsíců základní vojenské služby. V letech 1961–1967 pracoval jako sekundární lékař na Psychiatrické klinice Fakultě všeobecného lékařství Univerzity Karlovy. Od roku 1968 pracoval až do roku 2007 ve výzkumné psychiatrické laboratoři tamtéž. Z manželsví se ženou Hanou (roz. Derešovou, zemř. 9.10.2012) má 2 syny.\n\nProf. Zvolský se zabýval tymoprofylaxií a genetikou. Byl spoluzakladatelem tymoprofylaktické léčby lithiem. Podílel se na mapování role genetických faktorů při vzniku maniodepresivního onemocnění a schizofrenie a dokázal, že rodinná zátěž bipolární poruchou je důležitým prediktorem úspěchu profylaxe tohoto onemocnění lithiovými solemi. Byl členem České psychiatrické společnosti a členem redakční rady České a slovenské psychiatrie. V roce 1995 byl zvolen čestným členem Světové psychiatrické asociace.\n\n"}
{"id": "205612", "url": "https://cs.wikipedia.org/wiki?curid=205612", "title": "Kawaniši N1K", "text": "Kawaniši N1K\n\nKawaniši N1K byl jednomotorový jednomístný celokovový plovákový stíhací středoplošník japonského císařského námořního letectva z druhé světové války, ze kterého byly odvozeny pozemní stíhací varianty N1K1-J a N1K2-J.\nSpojenci typu přiřadili kódové jméno Rex pro plovákovou verzi a George pro pozemní stíhací.\n\nLetoun Kawaniši N1K1 vznikl na základě specifikace 15-Shi, které letectvo zadalo leteckým výrobcům Kawaniši a Nakadžima. Zadání požadovalo plovákový stíhací letoun, který by zajistil vždušnou ochranu vyloďovacím operacím při absenci letadlových lodí, nebo strojů z pozemních základen.\n\nDne 6. května 1942 byl zalétán plovákový prototyp Kawaniši N1K1 Kjófú (強風, \"Mocný vítr\"), poháněný dvojhvězdicovým čtrnáctiválcem Mitsubishi MK4D Kasei o výkonu 1073 kW se dvěma dvoulistými protiběžnými vrtulemi. Hydroplán byl vybaven velkým centrálním plovákem pod trupem a dvěma vyvažovacími plováky na konci křídla.\n\nReduktor protiběžných vrtulí byl ovšem zdrojem častých poruch, proto byl do druhého prototypu, zkoušeného v říjnu 1942, zabudován motor Mitsubishi MK4C Kasei 13 pohánějící jednoduchou třílistou vrtuli, jejíž náboj byl chráněn aerodynamickým krytem. Výzbroj již tvořily dva kanóny vz.99 model 1 ráže 20 mm v křídle a dva kulomety vz. 97 ráže 7,7 mm nad motorem.\nTovárna začala dodávat první sériovou verzi Kjófú model 11 na jaře 1943 a po produkci osmi prototypů a 89 sériových strojů byla výroba v březnu 1944 ukončena.\nJiž v roce 1941 padl návrh, aby byl plovákový stroj přepracován na pozemní stíhací. Práce započaly v prosinci roku 1941 a výsledkem byl zálet 27. prosince 1942 prototypu Kawaniši model X-1, budoucího přepadového stíhacího letounu N1K1-J, poháněný dvouhvězdicovým osmnáctiválcem Nakadžima NK9A Homare o výkonu 1800 k. Ten se však ukázal jako nespolehlivý. Firma Kawaniši v Naruo pokračovala ve vývoji N1K1-J a v červenci 1943 zařadila do zkušebních programů čtvrtý prototyp. Letouny nesly výzbroj složenou z dvojice synchronizovaných kulometů typ 97 ráže 7,7 mm, pod každou polovinou křídla byl navíc instalován jeden kanón typ 99 model 1.\n\nSériová výroba N1K1-J byla zahájena v prosinci roku 1943. Již předsériové stroje se od prototypů odlišovaly pohonnou jednotkou Micubiši NK9H Homare 21 o výkonu 1484 kW a čtveřicí kanónů typ 99 model 2 s vyšší kadencí a větší úsťovou rychlostí střely. Výroba tohoto typu byla v závodech Naruo ukončena v listopadu 1944 po dodání 541 kusů, továrna Kawaniši v Himedži pokračovala v produkci do června 1945 při dodávce 466 kusů. Z výroby byly dodávány především stroje verze N1K1-J Šiden model 11 (紫電, \"Fialový blesk\"), s postupem výroby byly zavedeny rovněž subvarianty N1K1-Ja Šiden model 11A bez kulometů v trupu a N1K1-Jb model 11B, jehož dva kanóny v podkřídelních schránkách byly zabudovány do strukturálně pozměněného křídla vedle stejné dvojice 20 mm kanónů. Speciální útočná varianta pak nesla označení N1K1-Jc model 11.\n\n31. prosince 1943 byl zalétán nástupce Šidenu pháněný motorem Mitsubishi NK9H Homare 21. Středoplošná koncepce se po přepracování, spočívající v nižším uložení roviny křídla, změnila na dolnoplošnou. Trup byl prodloužen o 0,46 m a lišil se rovněž krytem motoru a tvarem svislé ocasní plochy. Po testech osmi prototypů byl v roce 1944 zaveden do služby jako N1K2-J Šiden-kai. Ten se se čtyřmi 20 mm kanóny ukázal dobrým protivníkem letounů USA. Celková výroba od prosince 1943 do srpna 1945, včetně licenční u společnosti Micubiši, Šówa a námořních leteckých arzenálů, dala 428 exemplářů.\n\nV omezeném počtu byly v Naruo rovněž vyráběny dvoumístné cvičné N1K2-K Šiden-kai Ren-sen se dvěma sedadly pod prodlouženým krytem kabiny.\n\nPouze ve dvou prototypech postavená verze N1K3-J Šiden-kai 1 model 31, měla z důvodu vzad posunutého těžiště u N1K2-J instalovaný motor Homare 21 o 0,152 m vpřed. Hlavňová výzbroj byla doplněna o dva kulomety typ 3 ráže 13 mm v horní části trupu před kabinou.\n\nI v podmínkách válkou rozvráceného japonského hospodářství byly na jaře roku 1945 postaveny další tři prototypy. N1K4-J Šiden-kai 3 model 32, palubní N1K4-A Šiden-kai 4 model 42 s motorem Micubiši NK9H Homare 23 o výkonu 1491 kW s přímým vstřikováním paliva a výškový stíhací N1K5-J Šiden-kai 5 model 25 s pohonnou jednotkou Micubiši MK9A o výkonu 1641 kW.\n\nPlovákové stroje N1K1 byly bojově nasazeny na Borneu při ochraně rafinérií a při obraně Japonských ostrovů. Tvořily výzbroj jednotek Ócu Kókútai, Sasebo Kókútai, 901. Kókútai a 951. Kókútai.\n\nPrvním útvarem vyzbrojeným N1K1-J se stala v prvním pololetí roku 1944 341. Kókútai „Šiši“, která tyto letouny poprvé bojově nasadila v říjnu při zahájení bojů o Filipíny.\nŠideny se objevily také při bojích o Okinawu a při obraně domácích ostrovů. Zařazeny byly např. do stavu Genzan Kókútai, Jokosuka Kókútai, 201. Kókútai, 210. Kókútai (ustavené 15. září 1944 na základně Meiji pod velením poručíka Kazumasa Micumoriho), 341. Kókútai, 343. Kókútai „Curugi“ (založená 25. prosince 1944 na základně Macujama pod velením kapitána Minoru Gendy) a 610. Kókútai.\n\nÚdaje platí pro N1K1 pozdější výroby\n\n\n\n"}
{"id": "205620", "url": "https://cs.wikipedia.org/wiki?curid=205620", "title": "Micubiši A7M", "text": "Micubiši A7M\n\nMicubiši A7M Reppú (: 烈風, \"Hurikán\"; spojenecké kódové jméno: Sam) japonského císařského námořního letectva byl přímým následovníkem japonské stíhačky Micubiši A6M „Zero“. První prototyp letounu vzlétl v květnu roku 1944 a ukázalo se, že se jedná o moderní stroj. Stíhačka A7M měla samosvorné obaly palivových nádrží, pancéřový plát za sedadlem pilota či pancéřové čelní sklo. Vzhledem k tomu, že nebyl k dispozici silnější motor, letoun nedosahoval předpokládané rychlosti a stoupavosti. Nové motory se podařilo vyprodukovat až v druhé polovině roku 1944, ovšem kvůli jejich větší velikosti musel být přepracován drak, takže vznikla nová verze A7M2. V říjnu proběhly úspěšné zkoušky a stroj mohl být vyráběn sériově. Kvůli silnému zemětřesení a náletům amerických bombardérů však k tomu nedošlo a zůstalo tak u několika málo prototypů a jediného dokončeného sériového exempláře.\n\nÚdaje dle\n\n\n\n \n"}
{"id": "205635", "url": "https://cs.wikipedia.org/wiki?curid=205635", "title": "Micubiši J2M", "text": "Micubiši J2M\n\nMicubiši J2M Raiden (: 雷電, \"Hrom\") byl jednomotorový stíhací letoun japonského císařského námořního letectva užívaný ve druhé světové válce. Spojenci mu přidělili kódové jméno Jack.\n\nV září 1939 byly vydány specifikace 14-Ši na přepadový stíhací letoun, který by byl schopen zasahovat proti těžkým bombardovacím letounům. V dubnu 1940 byly specifikace upřesněny.\n\nNa japonské straně poprvé zahrnovaly ochranu pilota zadní pancéřovou deskou. Ve specifikaci také byla určena minimální rychlost 600 km/h v 6 000 m, přistávací rychlost 130 km/h, délka vzletu ne větší než 300 m, výdrž ve vzduchu minimálně 45 minut na plný výkon a výzbroj dvou kanónů ráže 20 mm a dvou kulometů puškové ráže 7,7 mm.\n\nŠéfkonstruktér společnosti Micubiši, Džiró Horikoši, zahájil práce na projektu letounu výběrem vhodné pohonné jednotky. Volba padla na dvouhvězdicový čtrnáctiválec Micubiši MK4C-A Kasei 13 s třílistou vrtulí. V konstrukci bylo uplatněno nově vyvinuté křídlo s laminárním profilem, vybavené vztlakovými klapkami.\n\nPrvní z prototypů Micubiši J2M1 Kjókúsen vzlétl 20. března 1942. Tovární i bojoví piloti testovali nové stroje na továrním letišti Suzuka a podle jejich připomínek byly prototypy upravovány a modifikovány.\n\nČtvrtý vyrobený exemplář byl upraven na verzi J2M2 Kjókúsen-Kai s motorem MK4R-A Kasei 23a se systémem přímého vstřikování paliva a směsi metanolu a vody. Zadní část trupu byla zvýšena, úpravou prošly palivové nádrže, umístění sedačky pilota a tvar větrného štítku na překrytu kabiny.\n\nSériová výroba stroje objednaného pod označením Micubiši J2M2 model 11 Raiden dala za rok 1943 141 kusů. Letouny byly vyzbrojeny dvojicí kulometů typ 97 v trupu a dvěma kanóny typ 99 model 2 v křídle. Od této verze byly zavedeny čtyřlisté stavitelné vrtule Sumitomo VDM o průměru 3,30 m.\n\nNa výrobní lince je na přelomu let 1943-44 doplnil J2M3 model 21 Raiden s lokálně zesíleným křídlem s instalovanou dvojicí kanónů typ 99 model 1 a 2 ráže 20 mm v každé polovině. Kulomety v trupu již byly vynechány.\n\nSubverze J2M3a model 21A Raiden měla v křídle celkem čtyři kanóny typ 99 model 2 s vyšší kadencí střelby.\n\nNa jaře roku 1944 vznikla verze J2M6 model 31 Raiden s inovovaným krytem kabiny, která byla vyzbrojena dvěma páry kanónů typ 99 model 1 a 2, subverze J2M6a model 31A Raiden se čtyřmi kanóny typ 99 model 2 s dlouhými hlavněmi.\n\nSouběžně s J2M6 byl vyvíjen J2M5 model 33 Raiden s výkonnějším výškovým motorem Kasei 26a s třístupňovým kompresorem. Subverze J2M5a model 33A měla na vnější pozici v křídle kanóny ráže 30 mm.\n\nSnaha o další zvýšení výkonů Raidenu ve velkých výškách vedla k verzi J2M4 model 32 Raiden ze srpna 1944 s motorem MK4R-C Kasei 23c s turbokompresorem. Tato pohonná jednotka udržovala v hladině 9200 m výkon 1059 kW. Stroje měly na levé straně přední části trupu lapač vzduchu, na pravé pak samotný turbokompresor.\n\nPrvní jednotkou vyzbrojenou Raideny se stala 381. Kókútai se základnou v Tojohaši u Nagoje.\nSpojenci se s těmito letouny setkali až v druhé polovině roku 1944 nad Marianami. Hlavní oblastí nasazení byly Japonské ostrovy, kde měly stroje díky výborné stoupavosti zasahovat proti létajícím pevnostem B-29. Účinnost J2M však nesplnila očekávání, letoun byl poměrně náročný na pilotáž pro piloty zvyklé na pomalejší letadla s malým plošným zatížením a japonští piloti neměli moc času na přeškolení na tento jinak dobrý letoun. Celkem bylo vyrobeno 476 kusů všech verzí.\n\nÚdaje dle\n\n\n\n\n"}
{"id": "205639", "url": "https://cs.wikipedia.org/wiki?curid=205639", "title": "Gotha G.V", "text": "Gotha G.V\n\nGotha G.V byl německý dvouplošný dvoumotorový bombardér používaný jednotkami Luftstreitkräfte během první světové války. Letoun vyráběla firma Gothaer Waggonfabrik AG; později také ve verzích se zdvojenými ocasními plochami G.Va a G.Vb. \n\nOperační nasazení předchozího typu G.IV poukázalo na problémy s palivovými nádržemi uvnitř motorových gondol. Při havarijním přistání mohlo dojít k protržení nádrže a rozlití benzínu na horký motor. V době kdy se 75% havárií letounů odehrálo během přistání, byla tato hrozba velmi akutní. V reakci na to přišla továrna Gotha s novým typem G.V, který měl palivovou nádrž uvnitř trupu a nyní menší motorové gondoly byly postaveny na vzpěrách nad dolním křídlem.\n\nG.V se dočkal operačního nasazení v srpnu 1917. Nenabízel žádné zlepšení výkonů oproti G.IV a navíc byl o 450 kg těžší kvůli rozšířenému vybavení. Navíc nízká kvalita benzínu neumožnila motorům Mercedes D.IVa dosažení maximálních výkonů. Další letouny Gotha řady G.V však předvedly schopnost ustáleného letu s jedním motorem. V únoru 1918 továrna testovala zdvojené vodorovné i svislé ocasní plochy. Nové zdvojené VOP, známé jako \"Kastensteuerung\", umožnily letounům G.V stabilizovaný let s jedním motorem na plný výkon. Následovala varianta G.Va vybavená podobnými ocasními plochami, navíc s mírně menším nosem a příďovým podvozkem. Všech 25 vyrobených letounů G.Va bylo nasazeno v operaci \"Bogohl 3\" (nový název pro \"Kagohl 3\").\n\nPo G.Va následoval typ G.Vb, který byl schopen pojmout více užitečného nákladu a dosahoval maximální vzletové hmotnosti 4550 kg. Pro bezpečnější přistání měl zdvojené páry podvozkových kol, tzv. \"Stossfahrgestell\". Tato verze hlavního podvozku se natolik osvědčila, že jím byly zpětně vybaveny i starší letouny G.V nasazené v operaci \"Bogohl 3\".\n\nIdflieg objednal 80 kusů G.Vb a první byly dodány k operaci \"Bogohl 3\" během června 1918. Ještě před uzavřením příměří stihla továrna všechny objednané letouny vyrobit, ale poslední série se již na frontu nedostala a místo toho byly tyto stroje zabaveny Spojenci jako válečná kořist. \n\n\n\n\n"}
{"id": "205644", "url": "https://cs.wikipedia.org/wiki?curid=205644", "title": "Křižácké státy", "text": "Křižácké státy\n\nKřižácké státy bylo množství feudálních panství západoevropského stylu, vybudované křižáky v období křížových výprav ve Svaté zemi, Anatolii a Středozemním moři.\n\nPrvní čtyři křižácké státy vznikly na Blízkém východě těsně po první křížové výpravě:\n Arménské království v Kilíkii nebylo ryze křižácké království. Královský status byl této zemi udělen papežem Inocencem III. Na jeho trůn se později dostala křižácká dynastie Lusignan, která jej přiblížila západní Evropě.\n\n\nBěhem čtvrté křížové výpravy byla dobyta Byzantská říše a její území rozděleno na:\n\nLatinské císařství a Théby byly v roce 1261 Byzantinci dobyty zpět. Křižácká správa přetrvala v Athénách a Peloponésu až do 15. století, kdy byla panství dobyta Osmanskými Turky.\n\n\nAčkoliv malá, existovala ve Středomoří další křižácká panství, vybudované ve stylu západního feudalismu, a to ostrovy Djerba a Taborca, nacházející se při pobřeží Tuniska.\n\nV roce 1211 daroval uherský král Ondřej II. německým rytířům území Burzenlandu v Sedmihradsku, na obranu uherských hranic proti pronikajícím Kumánům, ale již roku 1225 byl Řád německých rytířů z území vyhnán, protože měl v plánu zřídit na území řádový stát nezávislý na uherském králi.\n\n\nV roce 1193 vyzval papež Celestýn III. rytířské řády, zejména Řád německých rytířů a Řád mečových bratří k boji proti nevěřícím v Pobaltí, protože v Pobaltí stále žily kmeny, které odmítaly přijmout křesťanství. Tyto řády se vydaly bojovat do těchto končin proti pohanům i proti pravoslavným ruským knížectvím.\n\n\nŘád německých rytířů založil vlastní řádový stát na dobytém území Pruska, stejně jako řád byl spravován na bázi teokratické republiky s prvky monarchie a feudalismu. Hlavou státu stejně jako řádu byl doživotně zvolený velmistr vybraný příslušným volícím orgánem (v tomto případě generální kapitula) tvořeného šlechtou. Řádoví rytíři museli být šlechtického původu, pocházeli z různých evropských zemí, většinou německých (čili původu také německého) a běžně tedy užívali němčiny, která byla úředním jazykem řádu a tedy i řádového státu. To znamenalo vytlačování domorodých jazyků pokořených baltských kmenů jako např. pruštiny. Rytíři byli vázáni poslušností k řádu a své životy přizpůsobovali pravidlům řehole včetně povinností celibátu apod., obývali různá stavení vlastněných řádem (domy, hrady a kláštery) uzpůsobených do souhrnu sídel zvané \"komendy\" či \"komturie\", v jejichž čele obvykle stál výše postavený šlechtic a člen řádu zvaný \"komtur\". Řádová sídla a jejich místodržitelé měli různá postavení v hierarchii řádu vůči vyšším kruhům, kromě velmistra byla řádová vláda tvořena dalšími vysokými hodnostáři a členy řádu zastávajících funkci ministrů. Pouze biskupství na území řádového státu podléhala arcibiskupství v Rize. Řád rytířů se nemohl spoléhat jen na práci svých níže postavených bratří v rámci řádu, ale převážně na prostý lid, místní domorodé (většinou pruské) obyvatelstvo, které bylo pracně a pomalu christianizováno, ale především na německé kolonisty, kteří již byli přirozeně křesťany od narození a do Pobaltí přicházeli s vidinou nových příležitostí a pozemků.\n\nDruhý řádový stát (livonský) byl založen Řádem mečových bratří na většině dobytého území dnešního Lotyšska a postavena pod patronát Panny Marie jako země Mariina – Terra Mariana, také on byl převážně tvořen německými kolonisty. Způsob správy a vlády řádů nad oběma řádovými panstvími se principiálně nijak nelišily od panství spravovaných jinými řády jako byli johanité a templáři.\n\nÚzemí Estonska bylo dobyto dánskými křižáky a přidruženo jako vazalský stát k Dánskému království.\n\n\n"}
{"id": "205645", "url": "https://cs.wikipedia.org/wiki?curid=205645", "title": "Petr Vok (rozcestník)", "text": "Petr Vok (rozcestník)\n\nJméno Petr Vok neslo více osob:\n\n"}
{"id": "205650", "url": "https://cs.wikipedia.org/wiki?curid=205650", "title": "Nakadžima J1N", "text": "Nakadžima J1N\n\nNakadžima J1N Gekkó (: 月光, \"Měsíční svit\") byl dvoumotorový stíhací dolnoplošník užívaný japonským císařským námořním letectvem za druhé světové války.\n\nV roce 1938 zformuloval odbor Generálního štábu námořního letectva pod šifrou 13-Ši požadavky na vývoj dvoumotorového dálkového stíhacího letounu a předal je nejvýznamnějším leteckým firmám, Micubiši a Nakadžima. Požadovaný letoun měl zvládat doprovodné stíhání, rychlý průzkum a noční přepadové akce při rychlosti 520 km/h s doletem 3700 km.\n\nHlavňová výzbroj se měla skládat z kanónu ráže 20 mm a kulometů typ 97 v přídi, zadní polosféru měl bránit volně zavěšený kulomet. Konstruktér společnosti Nakadžima Kacudži Nakamura navrh pro pohon specifikace 13-Ši dvojici hvězdicových čtrnáctiválců Nakadžima NK1F Sakae 21 a 22 chlazených vzduchem s rozdílným smyslem otáčení, čímž měl být odstraněn reakční moment třílistých kovových vrtulí.\n\nPrvní prototyp byl dokončen v březnu 1941. Trpěl třepáním křidélek a nedostatky v řízení, funkci hydraulického systému i motorů s opačným smyslem chodu. Ovladatelnost se zlepšila až instalací vztlakových klapek na odtokové hraně a slotů v náběžné hraně křídla. Společně s druhým prototypem byl testován v simulovaných soubojích se stíhacím letounem Micubiši A6M, který kromě rychlosti oba letouny převyšoval.\n\nKomisi Generálního štábu neuspokojil ani zbraňový systém, který byl v rámci nového letounu vyvíjen a zkoušen. Kromě kupředu zaměřených zbraní, jednoho kanónu ráže 20 mm a dvou kulometů ráže 7,7 mm, bylo zvažováno použití komplexu dvou stupňovitě uspořádaných dálkově ovládaných střeleckých věžiček umístěných za kabinou. V každé z nich byly pod nízkým krytem lafetovány zdvojené kulomety ráže 7,7 mm. Komise v říjnu vývoj doprovodného stíhacího letounu zavrhla a s firmou Nakadžima bylo dohodnuto rozestavěné stroje dokončit pro potřeby dálkového průzkumu.\n\nPrůzkumné letouny měly pro obranu zadní polosféry instalovaný kulomet ráže 7,7 mm nebo 13 mm, pro plnění ofenzivních úkolů ozbrojeného průzkumu tvořila hlavňovou výzbroj dvojice kulometů ráže 7,7 mm a kanón ráže 20 mm v přídi. Pod centroplán bylo možno zavěsit dvě pumy po 30 kg. Vnitřní zásoba paliva byla navýšena o 250 l, později vyrobené stroje mohly pod vnějšími částmi křídla nést dvě přídavné nádrže s kapacitou po 310 l, nebo pumy malé ráže. Tvar horní části trupu byl přizpůsoben pro pilota, radistu a navigátora-pozorovatele, sedícího v zadní níže položené části kabiny. Sedm prototypů bylo vybaveno motory Sakae 21 se shodným smyslem otáčení.\n\nPrvní typ označený jako J1N1-C (novější označení J1N1-R model 11) se tedy začal vyrábět od druhé poloviny roku 1942 jako průzkumný. Od Američanů dostaly tyto letouny kódové jméno Irving.\n\nTento typ také posloužil k testům dvou provedení otočných polosférických střeleckých věží umístěných za kabinou pilota a vyzbrojených 20 mm kanónem. Tato subverze J1N1-F však nebyla zařazena do sériové výroby.\n\nOd roku 1943 byla vyráběna verze pro noční stíhání upravená z J1N1-R, označená nejprve jako J1N1-C KAI (respektive J1N2 model 21, později Gekkó model 11 či J1N1-S), do které byly namontovány dva páry 20mm kanónů typ 99 model 2, zakotvených v zadní kabině a zaměřených pod úhlem 30° šikmo kupředu, nahoru a dolů (úpravu tzv. Schräge Musik navrhl Jasuna Kozono). Protože se tyto letouny osvědčily, byly na stíhání přebudovány i již dříve postavené letouny. Byly dvoumístné a nenesly výzbroj v přídi ani obranný kulomet.\n\nZbraně v průběhu hledání nejvýhodnější skladby výzbroje několikrát změnily počet i místo uložení. Konstruktéři nejprve odstranili málo účinné kanóny zaměřené směrem dolů a u definitivní noční stíhací subverze označované původně jako J1N3 model 23, nověji však Gekkó model 11A (J1N1-Sa) zůstaly instalovány tři kanóny ráže 20 mm. Dvě hlavně vyčnívaly šikmo ze hřbetu trupu vpravo za kabinou a třetí čněla ze hřbetu trupu vlevo za nimi.\n\nStroje J1N1-Sa z posledních dodávek byly osazeny motory Sakae 21 s individuálními ejektory výfukových plynů sdružených do skupin, které nahradily dvojité potrubí odvádějící spaliny z prstencových kolektorů nad horní plochu křídla. Verze S neměly odstupňovanou zadní část trupu a některé exempláře nesly místo radiolokátoru vyhledávací reflektor.\n\nLetouny útočily většinou proti americkým těžkým bombardérům, které operovaly ve velkých výškách, ale na B-29 většinou nestačily. V závěru roku 1944 dostaly některé J1N1 pokusně palubní radar H-6 s dosahem 55 km, později se na přídích J1N1-S/Sa objevily čtyři ramena pětiprvkových antén radiolokátoru FD-2, schopného lokalizovat cíl letící ve vzdálenosti 400 až 3000 m. Na konci války byly letouny též užívány k sebevražedným útokům kamikaze.\n\nVýroba J1N1 byla v Koizumi ukončena v listopadu 1944.\n\nÚdaje platí pro verzi J1N1.\n\n\n"}
{"id": "205659", "url": "https://cs.wikipedia.org/wiki?curid=205659", "title": "William Shatner", "text": "William Shatner\n\nWilliam Shatner (* 22. března 1931 Montréal, Québec, Kanada) je kanadský herec a držitel cen Emmy, Saturn a Zlatého glóbu.\n\nShatner se narodil v Montrealu v Québecu v Kanadě do rodiny Josepha Shatnera, výrobce oblečení, a Anny Germaise. Všichni jeho prarodiče byli židovští emigranti ze střední a východní Evropy. Jeho dědeček Wolf Schattner zkrátil rodinné jméno na \"Shatner\". William Shatner chodil na základní školu Wellingdon Elementary School v Montrealu a v roce 1952 získal titul bakaláře obchodu na McGillově univerzitě. V roce 1993 byla budova studentské unie na této univerzitě přejmenována na \"The Shatner Building\". Rozhodli o tom sami studenti v referendu, ale vedení univerzity toto jméno nikdy oficiálně neuznalo.\n\nV divadle začínal jako herec, který hrával většinou role ve hrách Williama Shakespeara. Mezi jeho první role patřilo i účinkování ve hře \"Jindřich V.\" Těsně nato Shatner debutoval i na Broadwayi. Následovaly role v seriálu \"Star Trek\" a \"T.J. Hooker\", ale i mnohé menší filmové role. Do povědomí diváků se zapsal rolí kapitána Jamese T. Kirka, velitele lodi USS \"Enterprise\" ze seriálu \"Star Trek\" v letech 1966–1969. Tuto postavu si rovněž zahrál i v sedmi navazujících celovečerních filmech. Napsal rovněž řadu knih o svých zkušenostech s rolí Jamese T. Kirka a hraním ve Star Treku. V letech 1982 až 1986 ztvárnil postavu policejního seržanta T. J. Hookera ve stejnojmenném seriálu. Od té doby se živil jako muzikant, spisovatel, producent a režisér. V letech 2004–2008 hrál v seriálu \"Kauzy z Bostonu\" postavu právníka Dennyho Crana, za kterou získal cenu Emmy a Zlatý glóbus.\n\nJako režisér natočil filmy \"\" (1989) a \"Návštěvník\" (2002) a dokumenty \"Mind Meld\" (2001) a \"The Captains\" (2011).\n\nZa svoji kariéru Shatner získal mnohá ocenění, včetně vlastních hvězd na Kanadském chodníku slávy v Torontu a Hollywoodském chodníku slávy.\n\n"}
{"id": "205669", "url": "https://cs.wikipedia.org/wiki?curid=205669", "title": "Skřítek", "text": "Skřítek\n\nSkřítek může znamenat:\n\n"}
{"id": "205670", "url": "https://cs.wikipedia.org/wiki?curid=205670", "title": "Knut (lední medvěd)", "text": "Knut (lední medvěd)\n\nKnut (5. prosince 2006 – 19. března 2011 v Zoo Berlín) byl v zajetí narozený samec medvěda ledního, který se na jaře 2007 stal předmětem mezinárodní popularity. Po svém narození byl matkou odvrhnut, proto byl vychováván (a krmen z láhve) svým ošetřovatelem Thomasem Doerfleinem (zemřel 22. září 2008).\n\nKnut a jeho bratr se narodili 5. prosince 2006 po bezproblémovém těhotenství Tosce, dvacetileté samici medvěda ledního. Stal se tak prvním medvědem ledním narozeným v berlínské Zoo po více než třiceti letech. Tosca, která přišla do Zoo z cirkusu, Knuta i jeho bratra odmítla. Po čtyřech dnech Knutův sourozenec zemřel a Knut sám byl pracovníky Zoo matce odebrán. Prvních 44 dní svého života strávil v inkubátoru.\n\n23. března 2007 byl Knut poprvé představen veřejnosti. Berlín navštívilo okolo 400 novinářů z celého světa, aby o této události informovali.\n\nNěmecký ministr životního prostředí Sigmar Gabriel Knuta, který se stane maskotem konference týkající se ohrožených druhů konané v Bonnu roku 2008, oficiálně adoptoval. Fotografka Annie Leibovitz pořídila fotografie Knuta, které budou použity během kampaně zaměřené na životní prostředí, jejímž účastníkem je i květnové „Zelené vydání“ Vanity Fair 2007.\n\nNěmecký bulvární deník Bild citoval ochránce práv zvířat Franka Albrechta, který řekl, že Knut měl být raději zabit, než týrán a ponižován tím, že je vychováván jako domácí mazlíček. Tím, že jej udržela naživu, Zoo porušila legislativu o ochraně zvířat. Wolfram Graf-Rudolf, ředitel Zoo v Cáchách prohlásil, že „člověk by musel mít kuráž, aby nechal tohoto medvěda zemřít“ poté, co byl matkou odmítnut. Argumentoval, že medvídě „trochu zemře“ pokaždé, když je odděleno od svého opatrovatele. Zoo Berlín se od té doby dostalo velké podpory v její péči o medvídě a slíbila, že mu nebude ublíženo. Albrecht, který není členem žádné organizace na ochranu práv zvířat, později prohlásil, že byl chybně citován – domníval se, že pro Knuta nebylo vhodné, aby byl vychováván lidmi, ale nevolal po Knutově smrti. „Pokud samice ledního medvěda své mládě odmítla, pak věřím, že zoologická zahrada musí naslouchat instinktu přírody,“ vysvětlil Albrecht. „V přírodě by mládě zemřelo.“ Díky publicitě věnované tomuto tématu se Knut stal známým i mezinárodně.\n\nBerlínská Zoo si koncem března zaregistrovala Knuta jako obchodní známku. Následně stoupla na Berlínské burze hodnota jejích akcií z běžných asi €2000 na více než dvojnásobek a o pouhý týden později již činila €4820.\n\nNejen zoologická zahrada profitovala ze zájmu o Knuta: několik společností nabízí produkty spojené s Knutem, od melodií pro mobilní telefony až po plyšové hračky. Společnost Haribo vyrábějící cukrovinky se v dubnu 2007 rozhodla vyrábět sladkosti ve tvaru Knuta s malinovou příchutí a slíbila berlínské Zoo podíl na zisku. Jedna společnost dokonce vyrobila pastilky proti kašli s motivem Knuta. Stal se též tématem několika písní. Nejúspěšnějším se stal singl „Knut Is Cute“ (\"Knut je roztomilý\") a píseň devítileté Kitty z Köpenicku s názvem „Knut, der kleine Eisbär“ (\"Knut, malý lední medvěd\"). I ta byla vydána jako singl. Knut se 29. března 2007 objevil také na titulní stránce německého vydání časopisu Vanity Fair.\n\nKnut byl prvním ledním medvědem po více než 30 letech, který se narodil a přežil v berlínské Zoo. Po narození byl velký asi jako morče a čelil téměř jistému rozsápání svou matkou.\n16. dubna 2007 Knut nebyl ukazován veřejnosti z důvodů bolesti zubů, která byla způsobena rostoucím pravým horním špičákem.\n\nVe středu 18. dubna 2007 krátce před 15 hod. obdržela Zoo anonymní fax, kde bylo napsáno „Knut ist tot! Donnerstag mittag.“ (\"Knut je mrtvý! Ve čtvrtek v poledne.\"). V reakci na tuto výhrůžku policie posílila bezpečnostní opatření týkající se medvíděte a termín uvedený ve výhrůžce minul bez jakéhokoliv incidentu nebo zranění Knuta.\n\nKnut nečekaně uhynul ve věku čtyř let 19. března 2011, když se náhle začal podivně motat a poté zkolaboval a zřítil se do svého bazénu, kde se utopil dříve, než mohl být ošetřovateli vytažen. Stalo se tak před několika stovkami jeho fanoušků, jeho poslední chvilky byly zachovány na videozáznamu. ZOO vydala po pitvě prohlášení, že na jeho mozku byly nalezeny rozsáhlé změny, které mohly být příčinou události. Později, když byla provedena další vyšetření, byla tato teorie potvrzena s upřesněním, že příčinou zmíněných změn byla déletrvající virová infekce, která zasáhla mozek a míchu. V roce 2015 byla vydána zpráva, že Knut zemřel na důsledky autoimunitního zánětu mozku, tzv. anti-NMDA receptorové encefalitidy.\n\n"}
{"id": "205674", "url": "https://cs.wikipedia.org/wiki?curid=205674", "title": "Virtuální stroj", "text": "Virtuální stroj\n\nVirtuální stroj je v informatice software, který vytváří virtualizované prostředí mezi platformou počítače a operačním systémem, ve kterém koncový uživatel může provozovat software na abstraktním stroji.\n\nTermín virtuální stroj má několik odlišných významů:\n\nPůvodní význam pro virtuální stroj, někdy nazývaný též hardwarový virtuální stroj, označuje několik jednotlivých totožných pracovních prostředí na jediném počítači, z nichž na každém běží operační systém. Díky tomu může být aplikace psaná pro jeden OS používána na stroji, na kterém běží jiný OS, nebo zajišťuje vykonání sandboxu, který poskytuje větší úroveň izolace mezi procesy než je dosaženo při vykonávání několika procesů najednou (multitasking) na stejném OS. Jedním využitím může být také poskytnutí iluze mnoha uživatelům, že používají celý počítač, který je jejich „soukromým“ strojem, izolovaným od ostatních uživatelů, přestože všichni používají jeden fyzický stroj. Další výhodou může být to, že start (bootování) a restart virtuálního počítače může být mnohem rychlejší, než u fyzického stroje, protože mohou být přeskočeny úkoly jako například inicializace hardwaru.\n\nPodobný software je často označován termíny jako virtualizace a virtuální servery. Hostitelský software, který poskytuje tuto schopnost je často označovaný jako hypervisor nebo virtuální strojový monitor (virtual machine monitor).\n\nSoftwarové virtualizace mohou být prováděny ve třech hlavních úrovních:\n\n\nDalším významem termínu virtuální stroj je počítačový software, který izoluje aplikace používané uživatelem na počítači. Protože verze virtuálního stroje jsou psány pro různé počítačové platformy, jakákoliv aplikace psaná pro virtuální stroj může být provozována na kterékoli z platforem, místo toho, aby se musely vytvářet oddělené verze aplikace pro každý počítač a operační systém. Aplikace běžící na počítači používá interpret nebo Just in time kompilaci. Jeden z nejlepších známých příkladů aplikace virtuálního stroje je Java Virtual Machine od firmy Sun Microsystem.\n\nVirtuální prostředí (jinak uváděné jako virtuální soukromý server) je jiný druh virtuálního stroje. Ve skutečnosti, to je virtualizované prostředí pro běh programů na úrovni uživatele (tj. ne jádra operačního systému a ovladače, ale aplikace). Virtuální prostředí jsou vytvořena použitím softwaru zavádějícího virtualizaci na úrovni operačního systému, jako například Virtuozzo, FreeBSD Jails, Linux-VServer, Solaris Containers, chroot jail a OpenVZ.\n\nMéně běžný význam tohoto termínu je počítačový cluster, což je mnoho počítačů sdružených do velkého a výkonnějšího \"virtuálního stroje\". V tomto případě software vytváří jednotné prostředí rozprostřené přes více počítačů, takže se koncovému uživateli jeví, jako by používal počítač jediný.\n\nPVM (Parallel Virtual Machine) a MPI (Message Passing Interface) jsou dvě běžné sady programů, které dovolí propojit různorodou skupinu počítačů s Unixem a/nebo Windows do sítě, aby byly použitelné jako jeden velký paralelní počítač. Velké výpočetní problémy tak mohou být řešeny cenově efektivněji použitím výkonu a paměti spojených počítačů než použitím tradičního superpočítače.\n\nOperační systém Plan9 od laboratoří Bell používá tento přístup.\n\nFirma Boston Circuits vyrobila procesor gCore (grid-on-chip) obsahující 16 jader ARC 750D a modul Time-machine využívající principy virtuálního stroje.\n\nTento přístup se popisuje jako plná virtualizace hardwaru a může být implementována hypervizorem typu 1 nebo typu 2 (hypervizor typu 1 běží přímo na hardwaru, hypervizor typu 2 spouští další operační systém). Každý virtuální stroj může spustit libovolný operační systém, který podporuje hardware pod hypervizorem. Uživatel tedy může spustit dva nebo více různých „hostovaných“ operačních systémů (angl. \"guests\") současně v oddělených „soukromých“ virtuálních počítačích.\n\nPrvní systém používající tento přístup byl CP-40 od IBM, první (1967) verze CP/CMS (1967–1972) a předchůdce rodiny VM (od 1972). Za použití architektury virtuálního stroje většina uživatelů spouštěla poměrně jednoduchý interaktivní jednouživatelský operační systém CMS jako hosta nad programem řídícím virtuální stroj VM-CP. Tento koncept udržel návrh CMS jednoduchý, jako by běžel samostatně, zatímco řídící program tiše poskytoval multitasking a správu zdrojů. Kromě CMS uživatelé mohli spouštět jakýkoliv operační systém od IBM (např. MVS nebo z/OS). Současná verze VM se nazývá z/VM a je používána na mainframech pro správu stovek nebo tisíců virtuálních strojů. Některé instalace používají Linux pro zSeries pro běh webových serverů, kde Linux běží jako operační systém v mnoha virtuálních strojích.\n\nPlná virtualizace je částečné nápomocna při vývoji operačních systémů, kdy nový experimentální kód může běžet ve stejném čase jako jeho starší stabilnější verze. Každý v jiném virtuálním stroji. (Tento proces může být dokonce rekurzivní: IBM ladila nové verze svých operačních systémů pro virtuální stroje, VM, ve virtuálním stroji běžícím na starší verzi VM, a dokonce používala tuto techniku na simulaci nového hardwaru.)\n\nArchitektura procesorů x86 jak je použita v moderních PC nesplňuje Popekovy a Goldbergovy virtualizační požadavky. Navíc chybí režim běhu, ve kterém jsou všechny citlivé instrukce zachyceny, což znemožňuje virtualizaci na úrovni instrukcí.\n\nNavzdory těmto omezením řada softwarových balíků zvládla virtualizaci na x86 architektuře, i když dynamická rekompilace privilegovaného kódu (první implementace pochází od VMware) výkonnostně trpí režií v porovnání s virtuálními stroji běžícími na nativně virtualizovaných architekturách, jako je BM System/370 nebo Motorola MC68020. V současnosti mezi další balíky zvládající virtualizaci na x86 patří Virtual PC, VirtualBox, Parallels Workstation a Virtual Iron.\n\nNa druhou stranu plex86 může spouštět jen speciálně upravený Linux na Linuxu. Neemuluje procesor, ale používá bochs na emulaci zařízení mateřské desky.\n\nIntel a AMD přidaly do svých x86 procesorů funkcionalitu potřebnou pro hardwarovou virtualizaci.\n\nVirtuální stroje také mohou vykonávat funkci emulátoru, čímž umožňují běh aplikací nebo operačních systémů na hardwaru, pro který nebyly napsány.\n\nNěkteré virtuální stroje emulují jen hardware, pro který existuje podrobná specifikace. Například:\n\n\nTato technika umožňuje odlišným počítačům spouštět programy napsané podle dané specifikace. Pouze virtuální stroj je nutné napsat pro každý typ počítače zvlášť.\n\nJedná se o techniku virtualizace serverů na úrovni jádra operačního systému. Může být na ni pohlíženo jako na jistý druh rozdělení jednoho fyzického serveru do více menších částí (tzv. virtuálních prostředí (VE), virtuálních soukromých serverů (VPS), hostů (guests), zón apod.). Z pohledu uživatele každá část vypadá a chová se jako samostatný server.\n\nPodpůrná infrastruktura v operačním systému má malou režii, což napomáhá maximálnímu využití zdrojů serveru. Tato technika tedy umožňuje běh stovek virtuálních soukromých serverů na jednom serveru fyzickém. Naproti tomu techniky jako virtualizace (např. VMware) a paravirtualizace (např. Xen nebo UML) nemohou dosáhnout takového stupně hustoty, protože v každém virtuálním systému musí běžet samostatné jádro. Na druhou stranu virtualizace na úrovni OS neumožňuje běh různých operačních systémů (tj. jiných jader), ačkoliv knihovny a distribuce se lišit mohou.\n\nVirtuální počítače jsou využívány taktéž ve vzdělávání. Např. není dost dobře možné, v běžně využívané učebně, učit studenty hromadně instalovat software či provádět jeho úpravy. V případě, že bychom chtěli studenty naučit instalovat libovolný software, a stejná výuka by probíhala v několika paralelních skupinách po sobě, bylo by nutné provést vždy po výuce jeho odinstalaci, jinak by nebylo možné učit software znovu instalovat. Tento postup by byl časově velmi náročný a kladl na učitele nemalou zátěž.\n\n\n\n\n\n"}
{"id": "205684", "url": "https://cs.wikipedia.org/wiki?curid=205684", "title": "Šmoulové", "text": "Šmoulové\n\nŠmoulové (v originále \"Les Schtroumpfs\") je název komiksové série belgického kreslíře Peya, podle které byl natočen i stejnojmenný animovaný televizní seriál \"Šmoulové\". Šmoulí příběhy jsou zasazeny do středověké Evropy.\n\nKreslíř Peyo nakreslil do frankofonního belgického komiksu \"Johan & Pirlouit\" malé modré trpaslíky 23. října 1958. Zde se objevili po zahrání na kouzelnou flétnu. Skřítkové si získali popularitu, a tak v roce 1959 dostali vlastní příběh v časopisu \"Le Journal de Spirou\". Od té doby se vyráběly modely a hračky, vznikly kluby sběratelů zaměřených na figurky šmoulů z PVC.\n\nVrchol v komiksu šmoulové zažili pravděpodobně v 60. a 70. letech. V této době vznikly příběhy jako např. Černí šmoulové (1963), Šmoulinka (1967), Šmoulové a krákula (1969), Kosmošmoula (1970), … Šmoulích komiksových sešitů v hlavní sérii zatím vzniklo třicet pět.\n\nPrvní černobílý film vznikl v roce 1965 a trval 91 minut. V roce 1976 vznikl další animovaný film \"Šmoulové a kouzelná flétna\" o délce 74 minut, který se v roce 1983 dostal i do USA. Poté vzniklo ještě několik filmů.\n\nV letech 1981–1989 běžel v USA americko-belgický stejnojmenný televizní seriál společnosti Hanna-Barbera Productions, který se natáčel pro televizi NBC. Seriál byl obrovský hit a ovlivnil popkulturu. Později ho distribuovala Warner Bros. Television.\n\nNásledně vznikly i videohry pro herní konzole NES, Super NES, Game Boy, Atari, Colecovision, Game Gear, Master System, Mega Drive, Mega CD PlayStation a také počítačová hra pro PC a Amigu.\n\nŠmoulové jsou si velmi podobní, všichni jsou modří, malí, mužského pohlaví (až na Šmoulinku, Sašetku, Babču a šmoulí dívky ze Zakázaného lesa), oblečení do bílých kalhot (jen Taťka Šmoula nosí červené, Děda Šmoula žluté s kšandami, Šmoulíček dupačky, Farmář nosí zahradnické oblečení, Šmoulata mají různá trička a Divoušek je oděn do listů) vzadu s dírou na malý ocásek a na hlavě nosí frygickou čapku. V novějších komiksech je jejich oblečení čím dál různorodější a časté jsou různobarevné kraťasy, trika atd. Oblečení šije Šmoula Nitka, a v seriále jiné než bílé kalhoty a bílou čepici často odmítá šít, ale, pokud nejde o běžné oblečení na denní nošení (kalhoty a čepice), je ochoten vyhovět různým úpravám. Pokud někdo chce jiné oblečení, musí si ho často ušít sám (například Šmoulata). V komiksech ale požadavkům na různé oblečení často vyhoví. Příběhy jsou velmi jednoduché a vždy hrdinské. Často říkají cokoli se slovem „šmoula“, aniž by bylo přesně jasné, co tím myslí, například: „Jdeme šmoulovat ke Šmoulí řece.“ Přesto si navzájem velmi dobře rozumějí. Někteří se objevují pravidelně, jiní jsou vytvořeni pro určitý díl a dál se už neobjevují (například Šmoula Slaboch).\n\nCelkový počet dospělých šmoulů (bez šmoulat) je 100, při tanci sta šmoulů se stavějí do formace 9×11 s dirigujícím Taťkou Šmoulou.\n\nŠmoulové jsou vegetariáni a mají v oblibě především sladkou stravu, živí se zeleninou a ovocem, základem jejich jídelníčku je šmoulovičník neboli přestup pravý.\n\nŠmoulové si staví dřevěné domky ve tvaru houby a se střechou většinou v barvách muchomůrky červené.\n\nŠmoulové žijí v Proklaté zemi, někdy take nazývané Šmoulí kraj. Uprostřed tohoto území mezi horami a řekou stojí jejich vesnice. Vesnice je na skrytém místě, které málokdo objeví (většinou ji objeví jen tehdy, když ho tam dovede nějaký šmoula). Každý šmoula pravděpodobně obývá svůj vlastní domek. Ve vesnici si každý šmoula většinou dělá, co chce, přesto celá vesnice dobře funguje. Fungování vesnice zajišťují nejpracovitější šmoulové, kteří se neustále věnují svoji určité a důležité práci (Mlsoun vaří, Kutil staví a opravuje), pak jsou ti užiteční, ale ne nezbytní (Malíř, Silák), ostatní občas pomáhají, pak je ale také kategorie těch, kteří nejsou užiteční (Lenoch stále spí a nic nedělá, Nešika zkazí na co sáhne). Ve vesnici jsou též časté různé slavnosti. V blízkosti protéká řeka zvaná Šmoulice a nad vesnicí je přehrada, která se musí udržovat v dobrém stavu, protože kdyby se protrhla, voda by celou vesnici zaplavila. Na okolních polích se pěstuje zelenina a ovoce. Vůdcem vesnice je Taťka Šmoula, který ostatním šmoulům radí, pomáhá a udržuje ve vesnici pořádek a pokud na delší dobu odjede, samotní šmoulové nedovedou všechno správně zorganizovat a při jeho návratu tam bývá často obrovský zmatek. Protože ze šmoulů je možné udělat zlato, jsou často neúspěšně pronásledováni. Jejich největší nepřátelé jsou čaroděj Gargamel a jeho kocour Azrael, kteří po nich jdou a snaží se je neustále polapit. Šmoulí pravidlo, kterým by se všichni šmoulové měli řídit, je být šmoulózní (poctivý, dobrácký, s radostí pomáhat a k nikomu se nechovat špatně). Ve vesnici jsou si všichni přibližně rovni, ale někdo je oblíbenější víc a někdo míň, mezi nejméně oblíbené patří například Koumák kvůli svým nápadům a řečem, naopak nejoblíbenější je Taťka Šmoula. Typická šmoulí vlastnost je, že každému pomáhají, ať už je to kdokoliv. U šmoulů se často konají divadla, koncerty, karnevaly atd.\n\nV Československu poprvé seriál \"Šmoulové\" vysílala Československá televize v letech 1988–1993 v pořadu Magion a ve Studiu Kamarád. Jednalo se o 52 dílů. Seriál okamžitě zaznamenal úspěch a začaly se prodávat různé reklamní předměty jako například trička, omalovánky a samolepky se šmoulí tematikou. Oblibu si získal i díky vynikajícímu dabingu v čele s Vlastimilem Brodským, Jitkou Molavcovou, Jiřím Císlerem, Pavlem Trávníčkem, Zdeňkem Heseem, Danielou Bartákovou, Pavlem Zedníčkem, Josefem Dvořákem, Ondřejem Havelkou, Petrem Olivou, Michalem Pavlatou, Miroslavem Středou, Jiřím Pragerem, Jaroslavem Kepkou, Václavem Postráneckým, Vladislavem Benešem, Oldřichem Víznerem, Jiřím Novotným, Janou Altmannovou, Inkou Šecovou a mnohými dalšími. Objevily se i komiksové knihy (např. \"Šmoulí vynálezy\", \"Černí šmoulové\" a v časopisu \"Ohníček\" po dobu dvou let vycházel na pokračování komiks \"Šmoulové a Krákula\") nebo VHS (v letech 1988–1990 jich 5 vydal Supraphon, každá byla po 6 dílech, a v letech 1997–1999 17 epizod odvysílaných tehdy na TV Nova vydal i Davay, každá byla po 4 epizodách).\nDále vycházela hudební alba i vyprávění na LP.\n\nV letech 1997–1999 byl seriál Šmoulové vysílán na stanici TV Nova s novými epizodami. Jednalo se o 112 dílů a mírně přeobsazený dabing. Od 18. února 2010 do roku 2014 se seriál Šmoulové vysílal na TV Barrandov, která odvysílala všechny poslední díly. Jednalo se o 266 dílů a úplně nový dabing. Odvysíláno tak bylo kompletních 429 dílů seriálu Šmoulové.\n\nZe všech dílů seriálu jich bylo 34 předabováno TV Barrandov a jednalo se o díly, které v letech 1988–1993 vysílala Československá televize. Jako důvod TV Barrandov uvedla jinou stopáž a drahá autorská práva, i když 18 dílů z celkových 52 odvysílala s původním dabingem Československé televize.\n\nOd 2. ledna 2017 vysílá seriál Šmoulové dětská stanice každý všední den v 18:15. Seriál je vysílaný v širokoúhlém formátu a je vysílaný s epizody s původním dabingem ČST, TV Novy a TV Barrandova. Od roku 2018 je seriál vysílán každý den.\n\nO původu českého názvu se vyskytuje řada teorií, např. že název Šmoulové měl být odvozen z textu písně Ivety Bartošové, či z přezdívky jakéhosi doktora Smoly. Skutečný původ názvu je však ve šmolkově modré barvě.\n\n\"\"Jako zaměstnanec redakce pořadů ze zahraničí, která vyráběla první dabing, si pamatuji na to, jak se hledal český ekvivalent francouzských „Schtroumpfs“, anglických „Smurfs“ či německých „Schlümpfe“. Ta diskuse se nakonec soustředila na šmolkově modrou barvu animovaných pajduláků a bral se v úvahu také fakt, že slovo šmolka umožnilo vytvářet další slovesné tvary, které seriál vyžadoval (slovesa, příslovce, adjektiva). Pamatuji se, že v závěrečné fázi rozhodování spolu soupeřily názvy „šmolkové“, „šmoldasové“, „šmoulové“. Vyhráli to šmoulové. O šmolkovém původu názvu, který nemá nic společného s doktorem Smolou, svědčí i slovenská verze dabingu, v níž šmoulové vystupují jako „Šmolkovia“.\"\" Uvádí ve svém článku Milan Šmíd.\n\nO dopadu a o vhodně zvoleném názvu seriálu svědčí i fakt, že se v cukrárnách dosud objevuje „šmoulí zmrzlina“ bledě modré barvy a předem neodhadnutelné chuti, která se liší podle výrobce.\n\nBěhem 80. a 90. let vyšlo několik alb se šmoulí tematikou. První z nich vyšlo v roce 1988 a na jeho tvorbě se podíleli populární zpěváci té doby. Písně na dalších albech byly na známé melodie a texty k nim složil Lou Fanánek Hagen nebo Karel Vágner. Album \"Šmoulí super disko šou\" se prodalo přes 315 tisíc kusů a stalo se nejprodávanějším českým albem v období 1996–2006.\n\n\n\nV letech 1988-1990 a v letech 1997-1999 vyšlo celkem 22 VHS se šmoulími díly.\n\nDélka jedné VHS byla 80 minut. Každá VHS obsahovala 6 dílů.\n\n\nDélka jedné VHS byla 100 minut. Každá VHS obsahovala 4 epizody.\n\n- LES AVENTURES DES SCHTROUMPFS (1965) je první šmoulí film, složený z několika převážně černobílých filmů, vyrobených pro belgickou televizi.\n\n- \"Šmoulové a kouzelná flétna\" (1976) je francouzsko-belgický film natočený podle komiksu ze série Johan et Pirlouit, kde se šmoulové poprvé objevili.\n\n- \"Šmoulové\" (1981 – 1989) je belgicko-americký seriál. Obsahuje 272 dílů. Jedná se o kultovní a velmi známý seriál po celém světě a je reprízován a oblíbený.\n\n- \"Šmoulové\" (\"The Smurfs,\" 2011), je hraný 3D film který kombinuje animovaný film (šmoulové jsou animovaní nebo jsou použity klasické loutky) s hraným filmem). Jedná se o první hranou celovečerní filmovou adaptaci Šmoulů, se značným úspěchem.\n\n- \"Šmoulové 2\" (2013) je pokračování filmu Šmoulové.\n\n- – V březnu 2017 vyšel animovaný celovečerní film \"\" v režii Kellyho Asburyho.\n\n- V roce 2017 byla v Belgii zahájena výroba nového seriálu o Šmoulech, který má mít premiéru roku 2020 a má být animován 3D technikou.\n\n\n"}
{"id": "205685", "url": "https://cs.wikipedia.org/wiki?curid=205685", "title": "Michal Votroubek", "text": "Michal Votroubek\n\nMichal Votroubek (* 18. října 1981 Vysoké Mýto) je motokrosový jezdec. Nyní bydlí v obci Čermná nad Orlicí. Jezdí na motocyklu značky Yamaha o kubatuře 125 cm³.\n\nMezi jeho největší úspěchy patří titul MEZ mistr ČR supercross 125 cm³. Několikrát vyhrál závody IMBA – ve Francii, Velké Británii a dalších.\n\n"}
{"id": "205688", "url": "https://cs.wikipedia.org/wiki?curid=205688", "title": "Dialektologie", "text": "Dialektologie\n\nDialektologie je odvětví lingvistiky, které se zabývá studiem nářečí neboli dialektů, a to zejména dialektů regionálních. Dialektology zajímají fonologické, lexikální a gramatické jevy, jimiž se jednotlivé dialekty vzájemně odlišují. Zkoumají také zrod, kontakt, šíření a zánik dialektů. Mezi často diskutované koncepty patří diglosie, dialektové kontinuum a pluricentrismus. Studiu českých nářečí se věnuje dialektologické oddělení Ústavu pro jazyk český Akademie Věd České republiky.\nDialektologie spadá do sociolingvistiky, ale je mnohem starší. Tradiční dialektologie započala již v devatenáctém století pokusy zmapovat rozdíly mezi dialekty na venkově. To dalo za vznik nářečnímu zeměpisu. Jednotlivé nářeční jevy byly zaznamenávány do map, které se souborně vydávaly v jazykových atlasech. Takovým atlasem je například Český jazykový atlas. K zaznamenávání těchto jevů se často používají izoglosy, tzn. čáry, které na mapě vymezují hranici mezi dvěma alternativními jazykovými formami. Jestliže se více izoglos sejde na jednom místě, lze hovořit o hranici mezi dialekty.\n\nDialekty se zabýval například již Dante Alighieri ve své práci zvané \"De vulgari eloquentia\" („O řeči lidové“), ovšem autorem jedné z prvních významných prací novodobé dialektologie a nářečního zeměpisu byl až německý jazykovědec Georg Wenker. Ten v 70. letech 19. století začal rozesílat učitelům po celém Německu dotazníky se seznamem vět napsaných ve spisovné němčině a chtěl po nich, aby mu je přepsali v místním dialektu. Zpracování obrovského množství dat, jež tyto dotazníky poskytly, se však ukázalo být nadlidským úkolem. Wenker se nicméně zasloužil o poznatek, že přechod mezi dvěma sousedícími dialekty nebývá náhlý, ale spíše pozvolný, a že na velikosti takového přechodného území se podepisují geografické podmínky (např. hory, řeky, údolí).\n\nKromě obtíží se zpracováním obrovského množství dat měla tradiční dialektologie i další úskalí. Dialektologové vyhledávali „typické mluvčí“ dialektů – zpravidla starší usedlé venkovské muže – a nezaznamenávali tak variaci napříč celými komunitami. Dalším problémem bylo to, že fonetická transkripce, která se často prováděla přímo v terénu, nemusela být vždy jednotná a přesná.\n\nVýznamné změny přišly se vznikem sociolingvistiky v druhé polovině 20. století. Tak například roku 1959 publikoval Charles Ferguson svůj vlivný článek s názvem „Diglossia“, v němž popisuje situaci dvou vzdáleně příbuzných jazykových variet, z nichž každá plní jiné funkce. Významný milník přinesl též americký jazykovědec William Labov, který v 60. a 70. letech zkoumal mluvenou angličtinu v New Yorku. Nových zjištění a metod, jež přinesla sociolingvistika měst, potom využili J. K. Chambers a Peter Trudgill ve své učebnici \"Dialectology\", vydané roku 1980, a dali tak vzniknout novému přístupu v dialektologii.\n\n"}
{"id": "205689", "url": "https://cs.wikipedia.org/wiki?curid=205689", "title": "Juliánov", "text": "Juliánov\n\nJuliánov ( ) je čtvrť a bývalá obec na katastrálním území Židenice, nyní součást města Brna v rámci městské části Brno-Židenice. Pod Juliánov dříve spadala i zástavba na dnešním Baarově nábřeží, které je nyní součástí městské části Brno-Maloměřice a Obřany.\n\nDědina pod Bílou horou byla založena v roce 1789 na území, které vzniklo při raabizaci rozparcelováním pozemků černovického dvora na panství zábrdovického kláštera roku 1786. Německé jméno vsi Julienfeld bylo odvozeno od Juliany, dcery majitele dvora, který Juliánov založil. Roku 1849 se vesnice, která se od svého založení nacházela na židenickém katastru, stala součástí Židenic jako jejich osada. Samostatnou obcí se Juliánov stal v roce 1867. Na konci 19. století se obec stala centrem dělnického hnutí, v roce 1896 zde byl založen spolek Dělnický dům, přičemž samostatná budova byla otevřena o rok později. Juliánov byl samostatnou obcí do roku 1919, kdy se 16. dubna stal součástí tzv. Velkého Brna. Až do roku 1952 byl jeho osadou, zřejmě toho roku byl sloučen s osadou Židenice. Ve druhé polovině 60. let 20. století byla juliánovská ulice Baarovo nábřeží (územně nesouvisející s vlastním Juliánovem a nacházející se na severu původního katastru Židenic na břehu Svitavy) překatastrována k Maloměřicím. V letech 1952–1991 se používalo pro oblast Juliánova pomístní jméno Hybešova čtvrť, od roku 1991 se opět jedná o místní část Juliánov.\n\nPůvodně se jednalo o oboustrannou ulicovku nacházející se jižně od Židenic. Jejím jádrem byla současná ulice Vančurova, rovnoběžná se starou cestou z Brna do Křtin (ulice Táborská), doprostřed níž kolmo ústila cesta ze Židenic (ulice Gajdošova). V roce 1826 existovala také řada domků na východní straně cesty Židenice – Slatina (dnešní ulice Bělohorská). Roku 1828 postihl ves velký požár. Ve druhé čtvrtině 19. století nicméně Juliánov zaznamenal velký růst, neboť počet jeho domů se zdvojnásobil. Roku 1852 byl jižně od vsi založen židovský hřbitov. Dalšího růstu se Juliánov dočkal po svém osamostatnění v roce 1867, kdy do 90. let 19. století bylo postaveno dalších téměř 50 domů, které postupně ze severu a jihu obehnaly původní ulicovku. Jádro obce tak tehdy tvořily tři paralelní ulice (dnes Jílkova, Vančurova, Táborská), nová výstavba poté pokračovala v okolí a postupně srostla s Židenicemi, jejichž součástí se Juliánov stal zřejmě v roce 1952.\n\nV letech 1960–1965 bylo jihovýchodně od původního Juliánova postaveno podle projektu Pavla Krchňáka jedno z prvních brněnských panelových sídlišť s Juliánovským náměstím.\n\n\n"}
{"id": "205691", "url": "https://cs.wikipedia.org/wiki?curid=205691", "title": "Dušan Havlíček", "text": "Dušan Havlíček\n\nDušan Havlíček (10. září 1923 Brno – 19. června 2018 Praha) byl český novinář a teoretik médií.\n\nPo maturitě na učitelském ústavě v Praze studoval od roku 1942 dirigování na pražské konzervatoři a na AMU. Na počátku roku 1944 byl zatčen gestapem a téhož roku v Norimberku odsouzen za ilegální činnost na šest let káznice. Po návratu z vězení v srpnu 1945 pokračoval ve studiu, které ukončil v červnu 1948. V následujících letech působil v různých uměleckých a koncertních organizacích. Od roku 1959 se převážně věnoval novinářství. Po krátkém působení v kulturní rubrice Rudého práva přešel do Hudebních rozhledů. V roce 1963 se stal redaktorem Kulturní tvorby, kde měl na starosti zejména oblast televize a hudby. V KT se uplatnil i jako autor reportáží, zvláště o Švýcarsku. Na podzim 1967 spolu s dalšími redaktory opustil KT na protest proti jmenování ultrakonzervativního šéfredaktora a nastoupil jako vědecký asistent v Ústavu dějin a teorie hromadných sdělovacích prostředků na Karlově univerzitě.\n\nV červnu 1968 byl jmenován do funkce vedoucího úseku tisku, rozhlasu a televize na ÚV KSČ. Po srpnové invazi se stal terčem útoků prosovětských členů ÚV KSČ, především proto, že ve svobodném československém rozhlase vylíčil průběh osudného zasedání předsednictva ÚV KSČ z 20. srpna 1968. Na přání A. Dubčeka setrval ve své funkci až do března 1969, kdy byl jeho přičiněním vyslán v zájmu své osobní bezpečnosti jako korespondent ČTK do Ženevy.\n\nPo nástupu „normalizátorů“ požádal D. Havlíček o politický azyl ve Švýcarsku, kde od té doby žil. V letech 1970–1986 byl pracovníkem a zástupcem vedoucího výzkumného oddělení generálního ředitelství Švýcarského rozhlasu a televize v Bernu. Od roku 1986–1996 zodpovídal za průzkum diváků v románské švýcarské televizi v Ženevě. Po celá léta působil zároveň jako publicista, přispíval politickými články o Československu do řady švýcarských deníků a zahraničních časopisů a soustavně spolupracoval s exilovým časopisem Listy.\n\nZemřel v Praze dne 19. června 2018 ve věku 94 let.\n\nDušan Havlíček je autorem řady studií a teoretických prací z mediální oblasti:\n\n\n\n"}
{"id": "205692", "url": "https://cs.wikipedia.org/wiki?curid=205692", "title": "Duamutef", "text": "Duamutef\n\nDuamutef (v překladu \"„Chválící svou matku“\") je staroegyptský pohřební bůh, jeden ze čtyř synů Horových. Je bohem spojovaným s jednou ze světových stran - východem, s východním větrem a také s ochranou těla zemřelého - jeho žaludku vyjímaného při balzamovacích obřadech a ukládaného do kanopy s uzávěrem v podobě hlavy Duamutefa. Zobrazován byl zpravidla jako pes nebo šakal, někdy může mít i zcela lidskou podobu.\n\n"}
{"id": "205694", "url": "https://cs.wikipedia.org/wiki?curid=205694", "title": "Kebehsenuf", "text": "Kebehsenuf\n\nKebehsenuf (v překladu \"„Osvěžující své sourozence“\") je staroegyptský pohřební bůh, jeden z tzv. čtyř synů Horových. Je bohem spojovaným s jednou ze světových stran – západem, se západním větrem a také s ochranou těla zemřelého – jeho střev vyjímaných při balzamovacích obřadech a ukládaných do kanopy s uzávěrem v podobě hlavy Kebehsenufa. Zobrazován byl zpravidla jako sokol, někdy může mít i zcela lidskou podobu.\n\nV mormonské Knize Abrahamově vystupuje pod jménem Elkenah.\n\n"}
{"id": "205695", "url": "https://cs.wikipedia.org/wiki?curid=205695", "title": "Hapi (syn Hora)", "text": "Hapi (syn Hora)\n\nHapi je staroegyptský pohřební bůh, jeden z tzv. čtyř synů Horových. Je bohem spojovaným s jednou ze světových stran – severem, se severním větrem a také s ochranou těla zemřelého – jeho plic vyjímaných při balzamovacích obřadech a ukládaných do kanopy s uzávěrem v podobě hlavy Hapiho. Původně byl zobrazován jako muž, v době Nové říše dostal podobu paviána. I po této proměně ovšem někdy může mít i zcela lidskou podobu.\n\n"}
{"id": "205702", "url": "https://cs.wikipedia.org/wiki?curid=205702", "title": "Dimitrij Ovtcharov", "text": "Dimitrij Ovtcharov\n\nDimitrij Ovtcharov (* 2. září 1988 v Kyjevě) je německý stolní tenista ukrajinského původu. Na žebříčku ITTF mu patří v současnosti (leden 2018) 1. místo. Na ME v Bělehradě získal ve dvouhře bronzovou medaili a s německým národním týmem vyhrál soutěž družstev.\n\nOvtcharov je pravák s evropským držením pálky, který preferuje oboustranný útočný, technický i atletický styl hry, zaměřený však spíše „na spin“ než na agresivitu. Má vynikající zejména backhand. Na rozdíl od většiny hráčů světové špičky často s úspěchem uplatňuje variabilní backhandový servis s boční falší, a také krátce umístěný forehandový servis s ostrou boční rotací, hraný však pálkou vertikálně vzhůru, což není na špičkové úrovni často vídané. V roce 2013 vyhrál Mistrovství Evropy.\n"}
{"id": "205706", "url": "https://cs.wikipedia.org/wiki?curid=205706", "title": "Budapest-Józsefváros (nádraží)", "text": "Budapest-Józsefváros (nádraží)\n\nNádraží Budapest-Józsefváros () patřilo ke čtveřici nejstarších budapešťských koncových nádraží (spolu s Nyugati pályaudvar, Keleti pályaudvar, Déli pályaudvar).\n\nNádraží bylo otevřeno roku 1867. Své jméno získalo podle polohy ve čtvrti \"Józsefváros\". V letech 1884–2005 fungovalo jako pobočné nádraží k blízkému \"Keleti pályaudvar\", od jehož příjezdové trati se jeho příjezdová trať odvětvovala. V roce 1992 oslavila stanice Budapest-Józsefváros 125 let provozu, poté se však provoz na něm postupně utlumoval. 10. prosince 2005 v 19:40 hod. odtud odejel poslední osobní vlak do stanice Kunszentmiklós-Tass. Poté bylo nádraží definitivně uzavřeno, nicméně jeho budova doposud stojí.\n\n\n"}
{"id": "205709", "url": "https://cs.wikipedia.org/wiki?curid=205709", "title": "Knižní vazba", "text": "Knižní vazba\n\nKnižní vazbou rozumíme:\n\nZákladní dělení knižních vazeb je na měkké a tuhé. Tuhé vazby jsou odolnější, ale jejich výroba je náročnější a dražší. Proto se v poslední době rozšířilo používání měkkých vazeb (\"paperback\"), což umožnilo snížit náklady na tisk knih. Souvislost je zde i s poplatky za autorská práva, která se mohou lišit pro vydání v měkké vazbě a v tuhé vazbě. Dále se měkké i tuhé vazby dělí podle způsobu spojení na lepené a šité.\n\nMěkká vazba se dělí na čtyři základní typy:\n\nSpolu s V1 nejrozšířenější typ vazby. Jednotlivé listy jsou lepeny a vsazeny do měkkých desek. Této vazbě se říká též brožovaná, knihy s vazbou V2 jsou nazývány paperback.\n\nPoužívají se tři základní typy lepidel:\n- vodou ředitelná disperzní lepidla (polyvinylacetáty),\n- tavná lepidla na bázi kopolymerů vinylacetátů a etylenu,\n- polyuretanová lepidla.\n\nVazba podobná V1 s tím rozdílem, že k sešití jsou používány shora umístěné skobičky a celek se pak upevňuje do obálky.\n\nJedná se o měkkou vazbu, která se svými parametry blíží tuhé vazbě V8. Jednotlivé bloky jsou sešity niťovkou a ty pak sešity nebo slepeny.\n\nPolotuhá vazba se dělí na dva základní typy:\n\nJe vazba s deskami z lehčí lepenky která je mírně odsazena od hřbetu - knižní blok je buď lepen, nebo sešit nití, vazba je podobná V2. Dnes se již téměř nepoužívá.\n\nTo jsou leporela.\n\nTuhá vazba se dělí na tři základní typy:\n\nPoloplátěná vazba, kdy na potažení desky je použit papír a na hřbet plátno.\n\nTakzvaná falešná vazba V8 je lepená vazba V2 v tvrdých deskách.\n\nŠitá vazba v tvrdých deskách. Tzv. celoplátěná vazba, tj. z jednoho materiálu. Na potažení desek může být použit papír (lakovaný, laminovaný ...), nebo jiné materiály, např. plátno nebo kůže.\n\nTuhá vazba s deskami z plastu.\n\nPodrobné technické informace naleznete např. zde:\n"}
{"id": "205712", "url": "https://cs.wikipedia.org/wiki?curid=205712", "title": "Budapest-Déli pályaudvar", "text": "Budapest-Déli pályaudvar\n\nBudapest-Déli pályaudvar (česky Budapešť jižní nádraží) je třetím největším budapešťským nádražím po Budapest-Keleti pályaudvar a Budapest-Nyugati pályaudvar.\n\nNádraží bylo otevřeno roku 1861\njako koncová stanice maďarské Jižní dráhy. V letech 1960 – 1975 byla provedena jeho kompletní rekonstrukce. Nádraží bylo tehdy zásadním způsobem zmodernizováno. Jezdí odtud vlaky především do jižního Maďarska a mezistátní vlaky směrem na Záhřeb, z nichž se část přesunula na Keleti pályaudvar (Východní nádraží).\n\nNachází se zde konečná stanice metra linky M2 (západ – východ), které toto nádraží spojuje s centrem města a přímo také s nádražím Keleti pályaudvar. (Východní nádraží)\n\nŽelezniční stanicí Budapest-Déli pályaudvar prochází železniční tratě:\n\n\nŽelezniční stanici Budapest-Déli pályaudvar obsluhují dálkové mezistátní, vnitrostátní, regionální spoje směřující kupříkladu do měst:\n\n\n\n"}
{"id": "205714", "url": "https://cs.wikipedia.org/wiki?curid=205714", "title": "Tiš'a be-av", "text": "Tiš'a be-av\n\nTiš'a be-av ( , doslova 9. av) je postní den a připadá na 9. den měsíce av. Je to jeden z nejsmutnějších dnů židovských dějin, neboť na tento den připadá hned několik tragických událostí:\n\n\nPůst 9. avu je na téměř stejné úrovni přísnosti jako půst na Jom kipur. Trvá více než 24 hodin – od západu slunce do objevení hvězd. Nenosí se kožená obuv ani kožené doplňky, nestuduje se Tóra, nezdraví se ani se neodpovídá na pozdrav. Při modlitbách je přikázáno od západu slunce do poledne následujícího dne sedět v hlubokém smutku na zemi nebo nízké stoličce. Čte se kniha „Ejcha“, tj. Pláč Jeremjášův a pronáší se \"kinot\", což jsou žalozpěvy. Světla v synagogách jsou ztlumena a modlitby jsou předčítané ve smutečním tónu.\n\nPřipomínají se příčiny zboření prvního Chrámu, o kterých tradice hovoří jako o důsledku hříchů. Těmi jsou: modloslužba, smilstvo a vraždy. V Bibli existují rozpory ohledně dne – dle 2. knihy Královské začalo ničení Jeruzaléma již 7. avu, dle Jeremiáše, byl samotný Chrám zapálen 10. avu. O půstech v těchto dnes se poprvé hovoří v Za 7, 5 a 8, 19.\n\nZničení druhého Chrámu je přičítáno vzájemné nenávisti mezi lidmi (\"sin'at chinam\")). Otázky po těchto příčinách mohou přinést poučení z historie. Právě v souvislosti s nenávistí a zničením druhého Chrámu má své místo v Talmudu alegorický příběh.\n\n"}
{"id": "205719", "url": "https://cs.wikipedia.org/wiki?curid=205719", "title": "Kawasaki Ki-45", "text": "Kawasaki Ki-45\n\nKawasaki Ki-45 Torjú (: 屠龍, \"Zabíječ draků\") byl japonský dvoumotorový celokovový dolnoplošný stíhací letoun užívaný ve druhé světové válce.\n\nJeho počátky spadají do března 1937, kdy japonská armáda požadovala dvoumotorový stíhací letoun. Práce na Ki-45 byly zahájeny v lednu 1938. V lednu 1939 byl první prototyp Ki-45 (výr. č. 4501) dokončen a následující měsíc vzlétl v Gifu s dvěma hvězdicovými devítiválci Micubiši Ha-20B o výkonu po 611 kW s nestavitelnými vrtulemi. Hlavňovou výzbroj tvořily dva pevné kulomety typ 88 ráže 7,7 mm zabudované v horní přední části trupu a kanón Ho-3 ráže 20 mm ve spodní části trupu. Letoun byl natolik nezdařený, že se uvažovalo o zastavení vývoje.\n\nDruhý (4502) a třetí (4503) prototyp s přepracovanými kryty motorů a třílistými stavitelnými vrtulemi s krytem náboje vzlétly roku 1940, ale ani zde nebyly uspokojivé výsledky. Oba stroje byly předány letecké škole v Akenu k otestování piloty-instruktory.\n\nDo čtvrtého vyrobeného předsériového stroje (4507) byly instalovány čtrnáctiválcové dvouhvězdicové motory Nakadžima Ha-25 se vzletovým výkonem 783 kW. Stejné pohonné jednotky pak byly zabudovány i do zbývajících pěti letounů ověřovací série, doplněné později o dva další exempláře. Testy prováděné od července 1940 prokázaly markantní zlepšení výkonů.\n\nNa podzim roku 1940 přijal Generální štáb nabídku společnosti Kawaniši na celkové přebudování letounu vedoucí ke zlepšení výkonů a letových vlastností včetně zjednodušení technologie předpokládané sériové výroby. Celý letoun byl tvarově pozměněn a aerodynamicky zjemněn, výzbroj se ustálila na dvou kulometech typ 1 v přídi a jedním kanónem Ho-3.\nV srpnu roku 1941 vzlétl nový prototyp nazvaný Kawasaki Ki-45 Kai, ke kterému následně přibyly další dva prototypy a dvanáct předsériových strojů. Koncem roku 1941 pak Generální štáb vydal požadavek na sériovou výrobu. V japonské armádě dostal typ označení dvoumístný stíhací letoun typ 2 (二式複座戦闘機, \"Nišiki fukuza sentóki\").\n\nSériová výroba Torjú běžela v továrnách Kawasaki v Akaši od září 1942 do července 1945 a v Gifu od ledna 1942 do září 1943. Odtud vycházely tři základní subvarianty.\n\nPrvní označovaná Ki-45 KAIa měla částečně pancéřovanou přední kabinu a palivové nádrže chráněné samosvornými potahy s nezměněnou výzbrojí.\n\nSubvarianta k účinnějším útokům proti pozemním a námořním cílům nesla označení Ki-45 KAIb, která byla vyzbrojena jedním 20 mm kanónem Ho-3 s hlavní čnící ze středu přídě trupu a jedním ručně nabíjeným kanónem typ 98 ráže 37 mm, uloženým ve spodní části trupu. Brzy po rozběhu sériové výroby Ki-45 KAIa a Ki-45 KAIb byly do draků instalovány spolehlivější čtrnáctiválce Micubiši Ha-102 se vzletovým výkonem po 805 kW.\n\nTřetí subvarianta Ki-45 KAIc byla určena proti americkým bombardérům nalétávající na cíle v Japonsku. Úprava spočívala v prodloužení přídě trupu, určené pro eventuální zabudování radaru, kde již nebyla instalována žádná výzbroj. Ta byla složena jen z poloautomatického kanónu Ho-203 ráže 37 mm v pravé spodní části trupu a dvou 20 mm kanónů Ho-5 za kabinou pilota. První dodávky KAIc byly zahájeny v dubnu 1944 ve třech výrobních blocích. Torjú z druhého bloku měly menší výfuky dělené do skupin, vyvozující přídavný tah a minimalizující výšlehy plamenů. Letouny z třetího výrobního bloku již nenesly v zadní kabině kulomet a otevřená část byla zakryta plechovou kapotou.\n\nOd září 1943 byly Ki-45 vyráběny pouze v závodech v Akaši. Odtud pak vycházely i Ki-45 KAId, odvozené z verze KAIc, které byly určené k boji proti hladinovým cílům. V přední části trupu nesly dva kanóny Ho-5 ráže 20 mm, jeden 37 mm kanón ve spodní části trupu, jeden obranný kulomet ráže 7,92 mm a pod křídlem mohly nést celkem dvě pumy po 250 kg.\n\nLetoun byl používaný zejména proti americkým bombardovacím svazům. Spojenci dali tomu respektovanému protivníkovi kódové jméno Nick. Japonci se Ki-45 naučili používat i k nočnímu stíhání, kdy byly letouny naváděny pomocí rádiového spojení ze země a k vyhledávání rozsvěcovali světlomety umístěné v přední části trupu.\nJejich nasazovaní bylo poměrně úspěšné i vůči americkým létajícím pevnostem B-29 20. letecké armády USAAF. Již při prvním náletu Superfortressů z čínských základen na Kjúšú 15. června 1944 bylo sedm B-29 sestřeleno Ki-45. Od podzimu 1944 do konce války sestřelily Ki-45 4. Sentai ze základny Usuki v prefektuře Óita více než 150 Boeingů B-29. K těmto úspěchům dopomohla také improvizovaná úprava, spočívající v odstranění trupové nádrže, na jejíž místo byly za kabinou pilota instalovány dva kupředu šikmo vzhůru zaměřené kulomety typ 1 ráže 12,7 mm (tzv. Schräge Musik). V závěru války byly Ki-45 používány i k sebevražedným náletům japonských pilotů na americké lodě u Nové Guineje.\n\n\n\n"}
{"id": "205722", "url": "https://cs.wikipedia.org/wiki?curid=205722", "title": "Domácí počítač", "text": "Domácí počítač\n\nDomácí počítač byl druh osobních počítačů, který se začal prodávat v roce 1977 a rozšířil se v osmdesátých letech. Pro zákazníky to byla dostupnější varianta osobních počítačů, zároveň však výkonnější než tehdejší herní konzole. Takové počítače typicky stály mnohem méně než podnikové a vědecké počítače, měly méně paměti a neměly tolik možností rozšiřování, ale měly lepší zobrazení grafiky a zvuk. Typicky se kupovaly pro výuku, hraní her a jako textový editor.\n\nReklamy na domácí počítače běžně uváděly takové možnosti použití v domácnosti jako katalog receptů, domácí účetnictví a automatizace domácnosti, ale takové sliby se nikdy nevyplnily. Domácí počítače často vyžadovaly od uživatelů naučit se základy programování, což mnohé odradilo. Přesto se takto mnoha lidem nabídla první zkušenost s programováním. Rozdíl mezi podnikovými počítači a domácími počítači se setřel, protože většinou používaly stejný operační systém, architekturu procesoru, aplikace a periferie.\n\n\n"}
{"id": "205731", "url": "https://cs.wikipedia.org/wiki?curid=205731", "title": "Kawasaki Ki-61", "text": "Kawasaki Ki-61\n\nKawasaki Ki-61 Hien (: 飛燕, \"Vlaštovka\") byl japonský jednomotorový stíhací letoun užívaný ve druhé světové válce. V japonské armádě dostal typ označení stíhací letoun typ 3 (三式戦闘機, \"Sanšiki sentóki\"). Spojenecké kódové jméno Ki-61 bylo Tony. Šlo o jediný japonský sériově vyráběný stíhací letoun s motorem chlazeným kapalinou.\n\nV únoru 1940 získala společnost Kawasaki objednávky na stavbu prototypů dvou stíhacích letounů s řadovými leteckými pohonnými jednotkami. Jednalo se o čistě stíhací letoun Ki-60 a víceúčelový stíhací letoun Ki-61 s odlišným křídlem. Díky menšímu čelnímu odporu mohly nést silnější výzbroj než doposud vyráběné japonské typy s hvězdicovými motory. V dubnu 1940 Japonci v Německu získali práva na licenční výrobu řadového dvanáctiválce Daimler-Benz DB 601A společně s výrobní dokumentací a vzorovými kusy. Tři z nich byly instalovány v prototypech Ki-60.\n\nPrvní prototyp Ki-60 nesplnil očekávání, především kvůli vysoké přistávací rychlosti a nízké maximální rychlosti. Zlepšení výkonů se očekávalo od odlehčeného druhého a třetího prototypu se zvětšeným křídlem a upraveným krytem motoru. První a druhý prototyp nesly hlavňovou výzbroj složenou z dvojice kanónů Mauser MG 151 ráže 20 mm v křídle a dvou kulometů Ho-103 ráže 12,7 mm instalovanými nad motorem. Třetí prototyp byl vyzbrojen pouze kulomety.\n\nNa licenční výrobu DB 601A se připravoval závod Kawasaki v Akaši, odkud byl první vyrobený exemplář v Japonsku vyrobeného motoru Kawasaki Ha-40 předán k testům v červenci 1941. Ještě před koncem roku byl tento motor o vzletovém výkonu 876 kW přijat armádním letectvem jako „armádní letecký motor typ 2“.\n\nVelmi podobný letoun Ki-61 byl vybaven křídlem s větším rozpětím a prodlouženým trupem. Pohon již zajišťoval licenční motor Ha-40.\n\nPrvní prototyp Ki-61 vzlétl v prosinci roku 1941 na letišti v Kagamigahaře a zahájil tak zkoušky dalších dvanácti prototypů a ověřovacích letounů, vyrobených na začátku roku 1942. \n\nLetouny dosahovaly maximální rychlosti 590 km/h, přestože byly vybaveny 13 mm pancířem za zády a hlavou pilota, samosvornými obaly palivových nádrží a kulomety Ho-103. V průběhu roku 1942 byly provedeny srovnávací zkoušky a simulované souboje s typy Nakadžima Ki-43, Nakadžima Ki-44, Messerschmitt Bf 109E, Curtiss P-40 Warhawk a Lavočkin LaGG-3, které v úhrnu prokázaly vyšší kvality Ki-61. \n\nSériová výroba Ki-61 se pozvolna rozbíhala již od srpna 1942, přičemž sériové letouny se od prototypů odlišovaly rozšířeným prosklením kokpitu. Z výroby souběžně vycházely verze Ki-61-Ia, které nesly kromě trupových kulometů ještě dva kulomety typ 89 ráže 7,7 mm v křídle a Ki-61-Ib, které měly v křídle zabudované kulomety Ho-103. Na dva závěsníky pod křídlem mohla být zavěšena přídavná nádrž o kapacitě 200 l, nebo letecká puma s hmotností 250 kg. Ki-61 pozdějších výrobních sérií byly vybaveny pevným ostruhovým kolečkem.\n\nNa podzim roku 1943 byla zesílena hlavňová výzbroj montáží německých kanónů MG 151 do křídla a takto upravené letouny nesly označení Ki-61-Ic. Vyznačovaly se okrouhlými výstupky na ploše křídla, kryjícími závěry kanónů s dlouhou hlavní.\n\nNa přelomu let 1943/44 byly některé konstrukční prvky draku Ki-61 zjednodušeny, nosné části křídla byly zesíleny a zadní část trupu bylo možné od přední části bez problémů oddělit. Takto upravené stroje nesly označení Ki-61-I KAIc, které byly vyzbrojeny dvojicí kulometů Ho-103 v trupu a kanóny MG 151 v křídle.\n\nPodstatnější upravy byly zavedeny u modifikace Ki-61-I KAId, vyráběné souběžně s KAIc od ledna 1944. Trup v části před kabinou byl prodloužen pro připravovanou instalaci dvacetimilimetrových japonských kanónů Ho-5. Zatímco výroba KAIc byla ukončena v létě 1944, KAId byly produkovány do ledna roku 1945.\n\nJiž v průběhu roku 1943 konstruktér Takeo Doi se svým týmem pracoval na přizpůsobení Ki-61 pro zabudování pokročilejší modifikace pístového motoru Ha-40, výkonnějšího dvouřadového invertního dvanáctiválce Ha-140 o vzletovém výkonu 1119 kW. Tento výkon mohl být v bojových podmínkách krátkodobě zvýšen vstřikováním vody a metanolu do sání kompresoru. První prototyp Ki-61-II byl dohotoven v srpnu 1943 se štíhlejším křídlem, prodlouženou a štíhlejší přední částí trupu, zvětšenou svislou ocasní plochou a upraveným čelním štítkem kabiny s delším odsuvným překrytem. Prodloužen byl rovněž kryt sání vzduchu na levé straně krytu motoru s protiprachovými filtry.\n\nPo dokončení osmého stroje Ki-61-II přišel pokyn k přepracování projektu na Ki-61-II KAI, který byl zalétán v dubnu 1944. Použito bylo původní křídlo z typu Ki-61-I KAI spojené s trupem Ki-61-II. Ze sériové výroby zahájené v září 1944 vycházely dvě subverze. Ki-61-II KAIa se dvěma kanóny Ho-5 ráže 20 mm v trupu a dvojicí kulometů ráže 12,7 mm v křídle a Ki-61-II KAIb se čtyřmi kanóny po párech v trupu a křídle.\n\nNekvalitní licenční výroba motorů Ha-40/140 vedla k montáži čtrnáctiválcového dvouhvězdicového motoru Mitsubishi Ha-112-II do draku Ki-61 Hien. Vznikl tak typ Kawasaki Ki-100.\n\nJaponské císařské armádní letectvo přijalo do výzbroje Ki-61 na konci roku 1942 a v únoru 1943 předalo 23. nezávislé peruti v Ótě první stroje.\n\nKi-61 si vysloužily respekt Spojenců v bojích nad Novou Guineou v dubnu 1943 (68 a 78. sentai), Filipínami, Tchaj-wanem a Okinawou. Tvořily součást výzbroje protivzdušné obrany Tokia (např. 244. sentai, 2. čútai), avšak na létající pevnosti B-29 nestačily.\n\n\nÚdaje platí pro Ki-61-Ib\n\nJednomístný jednomotorový stíhací samonosný dolnoplošník. Podvozek záďový, zatahovací. Motor Kawasaki Ha-40 Typ 2, invertní vidlicový dvanáctiválec o výkonu 1175 k (864 kW). Výzbroj tvořily čtyři kulomety Ho-103 ráže 12,7 mm (dva synchronizovné trupu, dva v křídle).\n\n\n\n"}
{"id": "205733", "url": "https://cs.wikipedia.org/wiki?curid=205733", "title": "Mark Knopfler", "text": "Mark Knopfler\n\nMark Freuder Knopfler (* 12. srpna 1949 Glasgow, Skotsko) je britský kytarista, zpěvák a skladatel. Jeho pěvecký styl je nejlépe popisován německou frází \"Sprechstimme\" – ne přímo zpěv, ne přímo mluva. Mark Knopfler je nejznámější jako kytarista a zpěvák skupiny Dire Straits, ale také vydal několik sólových alb, hrál v jiných skupinách (např. The Notting Hillbillies) a spolupracoval s jinými muzikanty jako např. s Bobem Dylanem, Ericem Claptonem atd. Je považován za jednoho z nejlepších kytaristů, kteří hrají prsty bez trsátka. V žebříčku časopisu Rolling Stone „100 Greatest Guitarists of All Time“ dosáhl 27. příčky..\n\nMark Knopfler se narodil v Glasgow ve Skotsku do rodiny Angličanky a maďarského Žida, jehož antifašistické smýšlení ho donutilo uprchnout z jeho rodného Maďarska. Rodina se nejdříve přestěhovala do Skotska, ale potom se usídlila v rodišti Markovy matky v Newcastlu v severovýchodní Anglii, kde od svých sedmi let se svým bratrem navštěvoval Gosfortské gymnázium (jeho mladší bratr David je také muzikant). Tam ho inspiroval jeho strýc Kingsley ve hře na harmoniku a boogie-woogie klavír. Ve svém mladistvém věku si proto pořídil elektrickou kytaru od značky \"Höfner\".\n\nBěhem roku 1960 založil a hrál v několika školních kapelách. Poslouchal zpěváky jako Elvis Presley a kytaristy, kterými byli například Scotty Moore, B. B. King a James Burton. Ve věku 16 let udělal se svým kamarádem pro místní televizi vystoupení pod názvem Sue Hercombe. V roce 1967 Knopfler dostudoval žurnalistiku a dostal práci jako reportér pro \"Yorkshire Evening Post\". Později však opustil své zaměstnání v naději, že se bude věnovat kariéře v hudbě. Hrál v hospodách kolem města, pracoval na částečný úvazek jako asistent na \"Loughton College\" a hrál s kamarády v kapele s názvem Café Racers. Později se spřátelil se Johnem Illslym a připojil se k jeho kapele Dire Straits.\n\nV červenci roku 1977 nahrál se skupinou \"Dire Straits\" demo s pěti dnes velice známými písněmi, kterými jsou například \"Wild West End\", \"Sultans of Swing\", \"Down To The Waterline\", \"Sacred Loving\" a \"Water of Love\". Následné album sklidilo velký úspěch nejprve v Británii a díky písni \"Sultans of Swing\" poté i v celé Evropě, USA i Kanadě. V 80. letech se podílel i na jiných projektech, včetně psaní hudby pro film “Local Hero” vydané v roce 1983. Byl to velký úspěch a ten v roce 1984 následovala i hudba pro film “Cal” a film “Pohodlí a radosti”. V roce 1995 se skupina Dire Straits rozpadla.\nRoku 1996 se Mark vydal na sólovou dráhu, které se věnuje dodnes.\n\nMark Knopfler byl třikrát ženatý. Nejprve se oženil s Kathy White, jeho dlouhodobou přítelkyní ze školy, ale jejich manželství nevydrželo. Podruhé si v listopadu roku 1983 vzal Lurd Salomone, se kterou má dvojčata Benji a Jozefa, jež jsou též hudebně nadaná. Jejich manželství skončilo po deseti letech. Nyní žije v Chelsea se svou ženou, herečkou Kitty Aldridge, se kterou má dvě dcery Isabellu a Katy Ruby Rose.\n"}
{"id": "205736", "url": "https://cs.wikipedia.org/wiki?curid=205736", "title": "Kawasaki Ki-100", "text": "Kawasaki Ki-100\n\nKawasaki Ki-100 byl japonský jednomotorový jednomístný stíhací letoun užívaný ve druhé světové válce. V japonské armádě dostal typ označení stíhací letoun typ 5 model 1A (五式戦闘機, \"Gošiki sentóki\"). Konstrukce tohoto letounu vychází z jeho předchůdce Ki-61-II KAI.\n\nVznik letounu Ki-100 byl následkem neuspokojivé kvality licenčních kapalinou chlazených řadových leteckých motorů Kawasaki Ha-40/140, dodávaných z továrny v Akaši pro stíhací Ki-61. Více než polovina s potížemi dodávaných pohonných jednotek opouštějících výrobní linku zde neprošlo výstupní kontrolou. V dalším závodě Kawasaki, v Kagamigahaře, se tak hromadily stovky draků Ki-61-II KAI bez motorů. Dne 24. října 1944 bylo rozhodnuto o přizpůsobení draku Ki-61 pro instalaci dostupného hvězdicového motoru. \n\nŠéfkonstruktér Takeo Doi musel vyřešit problém, podobně jako sovětští konstruktéři při vzniku letounu Lavočkin La-5, jak v průřezu kruhový tvar hvězdicového motoru co nejlépe spojit s úzkým trupem Ki-61-II KAI při zachování dobrých letových vlastností stroje.\n\nPrvní ze tří prototypů Kawasaki Ki-100 byl zalétán 1. února 1945 na továrním letišti. Letoun byl poháněn vzduchem chlazeným dvouhvězdicovým čtrnáctiválcovým motorem Micubiši Ha-112-II o vzletovém výkonu 1119 kW. O 280 kg lehčí Ki-100 než Ki-61-II-KAI lépe stoupal, byl obratnější a při vzletu i přistání ovladatelnější než jeho předchůdce. Nižší horizontální rychlost byla vyvážena vyšší spolehlivostí motoru.\n\nÚprava postavených draků Ki-61-II KAI pro zabudování hvězdicové pohonné jednotky byla zahájena v březbu 1945. Letouny Ki-100-Ia byly vyzbrojeny dvojicí synchronizovaných kanónů Ho-5 ráže 20 mm, instalovanými v trupu před kabinou. Pod křídlo mohly být zavěšeny celkem dvě pumy o hmotnosti 250 kg, nebo dvěstělitrové přídavné nádrže.\n\nV červnu 1945 se na výrobní lince započalo s produkcí verze Ki-100-Ib, která byla již od počátku stavěna v nové úpravě. Snížená zadní část trupu umožnila instalaci kapkovitého překrytu pilotního prostoru. Podobně jako u Ki-100-Ia nebyly většinou z důvodu zvýšení rychlosti a ovladatelnosti montovány křídelní velkorážné kulomety Ho-103. Ze 118 vyrobených kusů Ki-100-Ib postavila dvanáct improvizovaná továrna v Cuiki v prefektuře Mijaki. \n\nV květnu 1945 byly zahájeny zkušební lety prvního ze tří prototypů Ki-100-II s motorem Ha-112-IIRu, jehož výkony v operační výšce B-29 měl zlepšit turbokompresor Ru-102 umístěný mezi šachtami podvozku. Sériová výroba nebyla do závěru války zahájena.\n\nLetouny Ki-100 působily v bojových útvarech od března 1945. Tvořily výzbroj, nebo její část, osmi perutí nasazených především v bojích o Okinawu (např. 17. Sentai) a při obraně Japonských ostrovů (např. 5. Sentai v Gifu a 59. Sentai ve Fukuoce).\nÚdaje platí pro Ki-100-Ib\n\n"}
{"id": "205740", "url": "https://cs.wikipedia.org/wiki?curid=205740", "title": "Václav Münzberger", "text": "Václav Münzberger\n\nVáclav Münzberger (24. listopadu 1887, Praha – 18. června 1956, Praha) byl český kameraman a příležitostný herec. V roce 1946 byl vyznamenán titulem \"Průkopník českého filmu\".\n\nVyučil se fotografem, u filmu začínal v roce 1912 v laboratořích filmové společnosti Maxe Urbana a jeho ženy Anduly Sedláčkové ASUM, záhy si vyzkoušel poprvé práci s filmovou kamerou. Za 1. světové války sloužil jako vojenský kameraman. Po válce byl zaměstnán u společností Lucernafilm a Pragafilm. Po smrti Aloise Jalovce r. 1933 vedl jeho filmové laboratoře Pojafilm, kde také kopíroval filmy, až do jejího zestátnění po r. 1945.\n\nJe právem považován za předchůdce české kameramanské školy. Roku 1912 stál za kamerou při natáčení \"Prodané nevěsty\" v režii Maxe Urbana na jevišti přírodního divadla v Šárce. Hodnota tohoto filmu mohla být i v tom, že Münzberger při točení zkoušek opery zdokumentoval i stavbu Přírodního divadla v Šárce. Zajímavý filmový počin vznikl díky Urbanovým úzkým kontaktům s vedením Národního divadla, ale nedochoval se. Po filmu \"Zlaté srdéčko\" (1916) byl významnějším filmem v negativu dochovaný film \"Pražští adamité\", který Münzberger točil s kolegou Karlem Deglem a v jehož exteriérové scény jsou dokumentem o řadě zaniklých míst v Praze a jejím okolí. Současně v tomto filmu byly poprvé použity dvojnické scény.\n\n\n"}
{"id": "205746", "url": "https://cs.wikipedia.org/wiki?curid=205746", "title": "Kawasaki Ki-102", "text": "Kawasaki Ki-102\n\nKawasaki Ki-102 (: キ102, \"Ki iči maru ni\") byl japonský dvoumotorový stíhací letoun užívaný ve druhé světové válce. Spojenci typ označovali kódovým jménem Randy.\n\nKi-102 vznikl na základě potřeby dokonalejšího typu, který by nahradil letoun Kawasaki Ki-45. Vzhledem k tomu, že jeho nástupce Kawasaki Ki-96 úspěšný nebyl, byla vypracována koncepce nového letounu nazvaného Ki-102. Letoun byl původně zamýšlen jako bitevní, ale armáda si vymínila stroj, který bude určen k boji proti americkým těžkým bombardérům. V létě 1945 byla tato verze zalétána a v průběhu roku začal letoun přicházet k bojovým jednotkám. Jak se však ukázalo, jeho parametry nijak výrazně nepřevyšovaly jeho předchůdce Ki-45.\n\nPrvní ze tří prototypů Ki-102 poprvé vzlétl v březnu roku 1944, poháněný dvěma dvouhvězdicovými čtrnáctiválci Micubiši Ha-112-II o vzletovém výkonu 1119 kW. Hlavňovou výzbroj tvořil kanón Ho-401 ráže 57 mm v přídi, pod ním byly instalovány další dva kanóny Ho-5 ráže 20 mm. Radista/střelec mohl bránit zadní polosféru střelbou z pohyblivého kulometu Ho-103 ráže 12,7 mm.\n\nNásledně bylo mezi dubnem a říjnem 1944 vyrobeno dvacet předsériových strojů určených ke zkouškám.\nSériová výroba započala v říjnu 1944 pod označením Kawasaki Ki-102b. Tyto letouny byly primárně určeny k přímé podpoře pozemních jednotek a k protilodním útokům. Za tímto účelem byla na Ki-102b zkoušena i řízená protilodní puma Ki-148 model 1B s raketovým pohonem.\nKi-102b sloužily u 3., 28., 45., 75. a 81. sentai.\n\nRychlá potřeba výškové záchytné stíhačky, která by mohla zasahovat proti nově nasazeným bombardérům B-29, létajícím ve velkých výškách, vedlo k rozhodnutí upravit šest předsériových bitevních Ki-102b na stíhače Kawasaki Ki-102a. Značně odlehčené stroje měly zabudovány motory Micubiši Ha-112-IIRu s turbokompresory Ru-12, které byly poháněny výfukovými plyny. Výzbroj byla zredukována na jeden kanón Ho-203 ráže 37 mm v přídi a dva kanóny Ho-5 ráže 20 mm. První z nich zahájil letové zkoušky v červenci 1944.\nPo uspokojivých zkouškách získala společnost Kawasaki souhlas se stavbou dvacetikusové série, k níž využila draky rozestavěných Ki-102b. Modifikace se však z časových důvodů dočkalo jen 15 kusů předaných bojovým útvarům.\n\nV červenci 1945 byla zalétána verze Kawasaki Ki-102c s prodlouženým trupem na 13,05 m a zvětšeným rozpětím na 17,25 m. Výzbroj sestávala ze dvou kanónů Ho-105 ráže 30 mm ve spodní části přídě a dvou pevných kanónů Ho-5 za kabinou střílejících šikmo vzhůru pod úhlem 45°, tzv. Schräge Musik. Druhý prototyp již zůstal nedokončen.\n\nÚdaje platí pro Ki-102a\n\n\n\n"}
{"id": "205748", "url": "https://cs.wikipedia.org/wiki?curid=205748", "title": "Sběrnicová topologie", "text": "Sběrnicová topologie\n\nSběrnicová topologie (anglicky \"Bus topology\") je způsob zapojení počítačů do počítačové sítě. Spojení zprostředkovává jediné přenosové médium (sběrnice), ke kterému jsou připojeny všechny uzly sítě (koncové počítače).\n\nSběrnice je jednoduché zapojení, má nízké pořizovací náklady, avšak také své nevýhody. Problém nastává, jakmile chtějí dva klienti na síti vysílat ve stejný okamžik – vzniká kolize. Vzhledem k tomu, že se tato situace děje poměrně často, musí mít systémy, které používají ke vzájemné komunikaci sběrnicovou topologii, implementované schéma pro vyvarování se takových kolizí. V počítačových sítích se obvykle používá tzv. systém náhodného přístupu (CSMA), který se kolizím snaží předcházet a v případě že nastanou – řeší je. Celá síť využívající sběrnicové topologie je také kolizní doménou.\n\nExistují ale také deterministické systémy synchronizace (zasílání speciálního paketu).\n\n\n\n"}
{"id": "205752", "url": "https://cs.wikipedia.org/wiki?curid=205752", "title": "MFK Ružomberok", "text": "MFK Ružomberok\n\nMFK Ružomberok (celým názvem: Mestský futbalový klub Ružomberok) je slovenský fotbalový klub, který sídlí ve městě Ružomberok v Žilinském kraji. Od sezóny 1997/98 působí ve slovenské nejvyšší fotbalové soutěži. Založen byl v roce 1906 pod názvem Concordia Ružomberok. Hřištěm klubu je stadion s názvem Štadión pod Čebraťom s kapacitou 4 817 diváků.\n\nHistorického úspěchu klub dosáhl v sezoně 2005/06, kdy získal double – vyhrál slovenský pohár a titul mistra slovenské fotbalové ligy.\n\nPrvní začátky fotbalové historie klubu MFK Ružomberok se datují do období 1902-1903, jejímuž rozvoji napomáhají převážně přistěhovalí italští dělníci. První fotbalový klub tak byl založen roku 1906 pod názvem \"Concordia\". Tento klub ovšem zanikl po vypuknutí 1. světové války. A tak dalším klubem ve městě je klub založený 1. května 1918 pod názvem \"Čs. športový klub Viktória\". Klub s názvem \"ŠK Ružomberok\" se poprvé objevuje v roce 1927. Výkony tohoto klubu jej vynesly, až do nejvyšší slovenské fotbalové ligy.\n\nVedle ŠK vznikl ve městě další klub - ŠK RTZ Ružomberok, který se záhy stal městským rivalem ŠK.\nTyto dva kluby se po letech rivality slučují v roce 1948 pod názvem \"Sokol SBZ Ružomberok\". V roce 1953 se ze Sokola stává \"Jiskra Ružomberok\", která posléze vyhrává krajské mistrovství a postupuje do druhé ligy. Klubu se posléze přestává dařit, čímž vznikl podnět ke vzniku klubu \"Slovan\".\n\nV roce 1957 se opět městské kluby spojují pod název \"TJ Ružomberok\". Tento klub slaví postup do druhé ligy v roce 1962. Do slovenské národní ligy se klub probojovává v ročníku 1969/70 pod vedením trenéra D. Kriaka. Další pád týmu nastává v 70. letech kdy padá do divize. V roce 1981 pod vedením J. Haspra je klub zpět v první lize.\n\n\nZdroj: \n\n\n\nZdroj: \n\n\n\nZdroj: \n\nMFK Ružomberok „B“ je rezervní tým Ružomberoka, který od sezóny 2018/19 působí ve 3. lize (3. nejvyšší soutěž). Největšího úspěchu dosáhl v sezónách 2009/10 a 2011/12, kdy se ve 2. lize (2. nejvyšší soutěž) umístil na 10. místě. Rezervní tým zanikl v roce 2012 po odhlášení ze druhé ligy. Obnovení se dočkal v roce 2017.\n\n\nZdroj: \n\n\n\nZdroj: \n\n"}
{"id": "205754", "url": "https://cs.wikipedia.org/wiki?curid=205754", "title": "Švecov AŠ-21", "text": "Švecov AŠ-21\n\nŠvecov AŠ-21 byl vzduchem chlazený hvězdicový motor vyvinutý konstrukční kanceláří A. D. Švecova. Motor byl vyráběn od roku 1946, poháněl cvičný letoun Jakovlev Jak-11. Konstrukce motoru vycházela z osvědčeného výkonného čtrnáctiválce Švecov AŠ-82, byl to zážehový přeplňovaný vzduchem chlazený čtyřdobý jednohvězdicový sedmiválec (zjednodušeně můžeme říci, že šlo o polovinu — jednu hvězdici — motoru AŠ-82).\n\n\n\n\n"}
{"id": "205760", "url": "https://cs.wikipedia.org/wiki?curid=205760", "title": "Seznam vratislavských biskupů a arcibiskupů", "text": "Seznam vratislavských biskupů a arcibiskupů\n\nToto je seznam biskupů a arcibiskupů vratislavské diecéze (od roku 1929 arcidiecéze):\n\n\n\n\n\n\n\n\n"}
{"id": "205762", "url": "https://cs.wikipedia.org/wiki?curid=205762", "title": "Honování", "text": "Honování\n\nHonování je dokončovací technologie, jež má za cíl zajistit dokonalou jakost povrchu. Honují se válcové součásti: vnitřní a vnější plochy. \n\nDosahovaná přesnost IT 5, Ra 0,1.\n\nCíl:\n\nNástroj:\nPoužívá se k dokončování válců spalovacích motorů, kompresorů a hydraulických zařízení. Je to v podstatě broušení honovacími kameny, upnutými v honovací hlavě a přitlačovanými na obráběnou plochu. Honovací hlava koná při práci složený pohyb – otáčivý a přímočarý ve směru své osy. Nastavení rozměru a přítlačné síly se děje pomocí rozpínacích kuželů. Přídavek na honování se volí podle druhu obráběného materiálu a bývá 0,02 až 0,08 mm. K chlazení a odplavování brusiva se používá olej s parafínem nebo sířený olej. Brousících kamenů bývá 3 až 12 podle průměru díry. Pro různé materiály se používají různé brousící kameny:\n\n\nHonováním se dosahuje přesnosti IT 5 a drsnosti povrchu Ra 0,1 až 0,2, dále se dosahuje vysoké geometrické přesnosti tvaru, odstraňuje se ovalita, kuželovitost a vlnitost ploch.\n\n"}
{"id": "205763", "url": "https://cs.wikipedia.org/wiki?curid=205763", "title": "Skřítek (mytologie)", "text": "Skřítek (mytologie)\n\nSkřítek či šotek je bytost ze západoslovanského folklóru, původně ochranný duch domu podobný východoslovanskému domovojovi. Skřítek je analogický římským lárům a penátům, anglickým hobům nebo francouzským lutinům. Toto slovo se také používá pro překlad jmen různých bytostí malého vzrůstu v folklóru a fantasy jako je elf, goblin, gnóm nebo imp. \n\nPísemné zprávy o skřítkovi jsou hojné z 16. až 18. století, autoři jako Jan Amos Komenský a Tomáš Pěšina z Čechorodu jej srovnali s římským láry a penáty.\n\nSlovo skřítek pochází z německého \"scrat\", \"schratte\", \"schratt\" „lesní duch“. Jeho českou variantou je \"křístek\" a \"skřet\", v polštině je pak nazýván \"skrzatek\", \"skrzat\" nebo \"skrzot\", slovensky je nazýván \"škrata\" nebo \"škriatok\", slovinsky \"škrat\" či \"škratec\". Později byl někdy ztotožněn s čertem či ďáblem, například v Mastičkáři či u Jana Husa. Podle Ctibora Tovačovského z Cimburka se skřítkem či diblíkem stávají nepokřtěné děti. Slovo šotek pochází z \"šet\", \"šiet\" „stařec“ a varianta \"šetek\" je známa i ve slovinštině.\n\nSkřítek se často objevuje jako bytost malé postavy, občas i s drápy na rukou a nohou. Někdy je tak malý že se schovává v mouce či hrachu, podle Slovinců je velký jako palec. Častá je také podoba kuřete, obvzvlášť zmoklého, tak si jej představují například Slováci a Poláci. V Polsku se objevuje i v podobě malého ptáka z kterého srší jiskry. Hospodáříček mívá podobu hada, svázaného s životem hospodáře, někdy hadů dvou, za hospodáře a hospodyni. Domovní had je pravděpodobně užovka, která skutečně často žije poblíž lidských stavení.\n\nU Slovinců mívá i další rozmanité podoby, může to být mladík, stařec i stařena. Nosí zelenou suknici, červenou čapku, která ho činí neviditelným, a své tělo skrývá protože je velmi chlupaté. Když nese peníze má podobu jiskřícího koštěte a dále se může měnit v různá zvířata, například kočku, psa či husu.\n\nMísta, kde přebývá skřítek v domě, jsou různá. Často žil ve chlévě či ovčíně, schovaný v mouce či hrachu, na plané hrušni a především v zimě za pecí či na ní.\n\nLidem, kteří mu ublíží, se rád mstí, ale jinak je jeho přínos domu pozitivní. Chránil stáda a přinášel obilí a peníze, také vykonával domácí práce. Časté je podání, že si skřítka lze vychovat, nejčastěji z vejce nošeného v podpaží. Na druhou stranu se ho lze těžko zbavit, dům lze před jeho návštěvou ochránit dvěma kovovými hady přibitými na dveře a namalovanými na červeno.\n\nSkřítkovi se předkládalo jídlo, aby se nerozhněval, ve Slovinsku první kousek od každého uvařeného či upečeného pokrmu. Pamatovalo se na něj především ve čtvrtek a na Štědrý večer. Skřítek býval také zpodobňován dřevěnou soškou s rukama zkříženýma na prsou a korunkou, která stála ve skříni v koutě, když odcházeli obyvatelé z domu, kladli sošku na stůl či skříň, aby hlídal.\n\nZmok, nazýván též smok, zmek či zmak, je bytostí podobnou skřítkovi, objevující se jako zmoklé kuře. Je znám i v Bělorusku jako \"cmok domovij\" a v Polsku jako \"smok\", \"ćmok\" či \"ċmuk\". V bulharském podání smok saje mléko kravám i ženám a unáší děti. Velmi se mu podobá český \"plivník\" a \"prašivec\" a polský \"plonk\".\n\nZtotožnění skřítka s ďáblem vedlo ke vzniku víry v podobné bytosti, které se kromě z vejce nošeného v podpaží získávaly zaprodáním duše. Jedná se o stvoření \"lucek\", jehož jméno je odvozeno z Lucifer, známé již Janu Husovi a Janu Rokycanovi a dále o \"špirituse\", \"špírka\", \"raráška\", \"diblíka\", \"pikulíka\" a jiné.\n"}
{"id": "205766", "url": "https://cs.wikipedia.org/wiki?curid=205766", "title": "Superfinišování", "text": "Superfinišování\n\nSuperfinišování je dokončovací technologie, jež má za cíl zajistit nejpřesnější jakost povrchu strojní součásti. Zpravidla pro dokončování vnějších válcových ploch. K superfinišování se používá superfinišovací hlava.\n\nSuperfinišovací hlava s brusným kamenem a pracovní kapalinou (petrolej + olej) se přitlačuje na obrobek upnutý mezi hroty a rotující s povrchovou rychlostí asi 40 m/min. Superfinišovací hlava se vodorovně posouvá po délce obrobku (mikropohyb) a přitom kmitá vysokou frekvencí. Zrna brusiva vykonávají vzhledem k obrobku nepravidelný pohyb, tím se dosáhne překrytí předcházejících brusných stop, a tak se povrch vyhladí.\n\nKonce hřídelů a čepy pro kluzná uložení (není nutné zaběhávání), valivé prvky ložisek, hydraulická zařízení apod. Na superfinišování se dávají nulové přídavky na obrábění. Obrobek vykonává rotační pohyb. Mezi nástroj a obrobek je přiváděna kapalina, která odplavuje třísky a na konci superfinišování vytvoří souvislý povlak.\n\n"}
{"id": "205769", "url": "https://cs.wikipedia.org/wiki?curid=205769", "title": "Ertar", "text": "Ertar\n\nErtar je sci-fi projekt zabývající se alternativní realitou. Popisuje pokročilou zemi, především vědecky a technologicky v předstihu před sousedními státy a naší realitou. Hledá kořeny a důsledky takového vývoje a snaží se pokud možno zábavnou formou prezentovat jevy vzniklé vazbami na prvoplánový pozitivní vědeckotechnický pokrok. \n\nByl vytvořen skupinou nadšenců pro sci-fi vedenou Daliborem Čápem. Téma vzniklo při práci na neoficiálním fanzinu Světelné roky (založeno 1982), jehož hlavním posláním byla vzájemná informovanost o SF filmech, především o těch, které se někomu podařilo zhlédnout v zahraničí. Od roku 1985 se začala konat pravidelná setkání čtenářů fanzinu (READERCON). Po listopadu 1989 (Sametová revoluce) začaly být SF filmy v Československu dostupnější a klub se zaměřil na širší spektrum aktivit. Přestože filmový fanzin pokračuje i nadále, klub se soustřeďuje hlavně na vytváření komplexního obrazu paralelního světa Ertaru\n\n. Každoročně se pořádají speciální setkání (ERCON) a novoroční oslavy (KVIDO), kde účastníci přidávají další kaménky do mozaiky tohoto paralelního světa.\n\nAktivity (ertologie) spočívají ve zprávách o jednotlivých stránkách paralelního světa Ertaru na planetě Ergea, které bývají často podloženy „přivezenými“ artefakty. Členové klubu se také účastňují jiných SF setkání a přiměřeně propagují ideu Ertaru. K čestným členům klubu patřil známý český spisovatel a písničkář Jaroslav Velinský, jehož písně se s jeho souhlasem používaly při „restauraci“ některých ertarských kulturních památek. \n\nRepublika Ertar (rozloha 593 750 km2) se prostírá na západním pobřeží střední části kontinentu Táros v podobě téměř pravidelného obdélníku protáhlého směrem k severu. Obklíčena jest na severu pohořím Dunaris, z něhož vybíhají vrchy pásma Alkaratan a zasahují asi do třetiny území. Na jihu spadá krajina k moři, ke břehům Sargasového zálivu. V západní části odděluje čtvrtinu země řeka Diana, která je hlavním tokem oblasti. Druhou význačnou oblastí země je kraj kolem řeky Rio Quark.\n\nKmen Ertů podle pověstí přišel z jihu a usadil se v úrodné krajině kolem Sargasového zálivu v prvním tisíciletí př.n.l. Následovala Doba knížat (2. až 3. století n.l.), Doba králů (4. až 7. stol.), Doba cizí vlády (7. až 9. stol.) a Nová doba královská (13. až 17. stol.). Moderní dějiny začínají v roce 1698 ustanovením parlamentu.\n\nCelkem 10 186 300 obyvatel /údaj k 30.12.1987/. Národnostní složení: (%) Ertové 86, Tulánci 8, Tegové 1, ostatní 3. \n\nErtar je republikou v čele s Koordinátorem, má 8 krajů, které se dále dělí celkem na 47 okresů. \n\n\"Fyzikální jednotky\" \nV Ertaru se důsledně používá desetinný systém pro měření času. Den má 10 sekcí dělených na 100 period. Každá z period má 100 pulsů (1 puls = cca 0,8 sec.) Základní délková jednotka 1 yankabal odpovídá přibližně 1 anglickému yardu.\n\n\"Hudba\" \nErtská hudba je námi vnímána jako velmi výrazná až agresivní. Fanoušci techna a někteří rockeři s tímto názorem nesouhlasí.\n\n\"Architektura\" \nStředověké a moderní ekologické stavby využívají tradiční tzv. okapový styl. Jde o střechy se spádem doprostřed, kde se dešťová voda jímá a svádí dolů do stavby jako voda užitková. Vzhledem k přímořskému podnebí s hojnými a pravidelnými srážkami jde o praktické řešení, které se opět začíná prosazovat.\n\n\"Film\" \nHistorie filmu začala v Ertaru před více než sto lety barevnými filmy a pokračuje v současné době zážitkovými kiny. V archivech lze najít několik černobílých filmů natočených jako experimenty pro zdůraznění uměleckého záměru autora.\n\n\"Pohraniční styk\" \nRepublika Ertar udržuje se sousedními státy dobré vztahy. Kromě pohraničních přechodů zavedla i zvláštní režim na Sargasové dálnici, kde umožňuje tranzit vozidel mezi sousedními zeměmi bez celního řízení. Pohraniční styk se Zemí je kvantový. Jeho objem je z hospodářského hlediska zanedbatelný. Vzhledem k technickým potížím a častým zkreslením při přenosu jeho význam spočívá spíše v kulturní než v informační oblasti.\n\nV posledních letech opět roste význam fanzinu Světelné roky. Na rozdíl od počátků fanzinu, kdy poskytoval necenzurované informace o nedostupných SF filmech, nabízí nyní spíše vedení při orientaci v záplavě dostupných SF filmů. V 06/2018 ukončilo svou činnost velvyslanectví Republiky Ertar v ČR. Zájemci o seznámení s historií, vědou a kulturou Ertaru mohou získat základní informace prostřednictvím webové stránky jeho příznivců - viz cestovní kancelář Erore (www.ertologove.cz).\n"}
{"id": "205777", "url": "https://cs.wikipedia.org/wiki?curid=205777", "title": "Agrární strana", "text": "Agrární strana\n\nAgrární strana může být:\n\n"}
{"id": "205786", "url": "https://cs.wikipedia.org/wiki?curid=205786", "title": "Jaroslav Velinský", "text": "Jaroslav Velinský\n\nJaroslav Velinský (18. prosince 1932, Praha – 19. února 2012, Ústí nad Labem) byl tramp, český spisovatel - prozaik, trampský písničkář a hudebník, známý také pod přezdívkou Kapitán Kid.\n\nPocházel z umělecké rodiny, maminka byla herečka Lída Rabská - Velínská (1903 - 1969), děda divadelní a filmový herec Václav Rabský (1876 - 1951). Během života vystřídal řadu zaměstnání. Byl horníkem, soustružníkem, nočním hlídačem v zoo i opravářem sportovního nářadí. Později působil jako umělecký pracovník libereckého Divadla hudby, písmomalíř, reklamní grafik a typograf.\n\nV 50. letech napsal své první trampské písně, aktivně se zapojil do trampského hnutí a v roce 1967 v Ústí nad Labem spolu s Ing. Jiřím Šosvaldem založil hudební festival Porta, kterého se pak dlouhá léta aktivně účastnil a získal na něm řadu trofejí – jako autor i jako hudebník (banjo a swingová kytara). Napsal také několik desítek trampských písní, z nichž mnohé zlidověly. Své první profilové album \"No to se ví\" vydal v roce 1983.\n\nV roce 1969 mu vyšla první kniha, science fiction \"Zápisky z Garthu / Leonora\". Kromě tohoto žánru psal především detektivní romány, ale také romány pro mládež.\n\nŘíká se, že „bezděčný detektiv“ Ota Fink, který byl hrdinou většiny jeho detektivek, byl úspěšný díky tomu, že svůj detektivní bystrozrak opíral současně o hluboké profesní znalosti a také o znalost drobných všedních problémů obyčejných českých lidiček. Tím jeho knihy připomínaly romány Dicka Francise. Čtenáři se s Otou Finkem snadno ztotožnili, protože se v jeho příbězích pohybovali známými místy a profesní dovednosti a triky v nich hrají stejně důležitou roli jako psychologie a akce. Vynikající překladatel angloamerické literatury František Jungwirth prohlásil: \"„Má-li naše literatura svého Philipa Marlowa, je jím Ota Fink z knih Jaroslava Velinského.“\"\n\nStal se také průkopníkem nové a zajímavé cesty v českém uměleckém podnikání. V roce 1999 založil \"jednomužné\" nakladatelství Kapitán Kid, které se opíralo o Klub kamarádů Kapitána Kida. Tento klub sdružoval čtenáře jeho knih a fanoušky jeho hudby. Aktivně využíval klubovou databázi a těsný kontakt se svými čtenáři a posluchači pro optimální plánování své tvorby. To se netýkalo nejen nákladů vydávaných knih a CD, ale také optimalizace výběru témat a poměru hudební a literární tvorby. Výsledkem bylo vysoce efektivní nakladatelství, které produkovalo originální knihy a hudbu „na zakázku“.\n\n\nSvé štěstí zkoušel nejprve jako autor divadelních her. Některé z nich byly v 60. letech uvedeny na scéně libereckého Severočeského kabaretu a tamního Divadla hudby, žádná z nich však nevyšla tiskem.\n\nV roce 1975 uvedlo Městské divadlo v Šumperku jeho hru k 30. výročí osvobození \"Než vyšlo slunce\". V roce 2000 mu vyšla nákladem Avalonu detektivní parodie na Agathu Christie \"Šest malých matrjošek\", která byla poté několikrát inscenována různými ochotnickými soubory.\n\nKnižně debutoval v roce 1969 sci-fi románem \"Zápisky z Garthu / Leonora\", katastrofickým příběhem z budoucnosti. V dalších letech psal převážně povídky, které publikoval např. v severočeském deníku \"Průboj\", v \"Technickém týdeníku\" a různých antologiích.\n\nV roce 1984 mu vyšla v antologii \"Stalo se zítra\" novela \"Den a noc\", jejímž hrdinou je investigativní žurnalista Christy Biggs. Děj novely se odehrává v Antarktidě 21. století a jeho součástí je vložené fantasy vyprávění \"Putování rytíře Haralda do země Obrasilské\". Novela \"Den a noc\" získala ocenění Golem SF Award 1985 za nejlepší povídku roku.\n\nV letech 1993–1994 se pokusil vytvořit originální českou sešitovou space operu \"S.I.Man Dan Young\", vyšlo však jen 9 příběhů a série byla zastavena.\n\nV roce 1995 vyšel román \"Engerlingové\", sociální utopie o skupině lidí, která se dobrovolně skryje do uměle zbudovaného „lepšího“ světa v podzemí. Kniha byla oceněna Akademií sci-fi, fantasy & hororu jako nejlepší sci-fi román roku. V témže roce se vrátil k postavě antarktického novináře Christyho Biggse. K novele \"Den a noc\" připsal další dva příběhy a vydal je pod společným názvem \"Kontinent neomezených možností\". V roce 1995 také znovu vyšla jeho prvotina \"Zápisky z Garthu / Leonora\", rozšířená o nově napsaný druhý díl (touto knihou v podstatě zahájilo činnost Velinského soukromé nakladatelství Kapitán Kid). V roce 1996 vydal atypickou fantasy, nazvanou \"Dzwille\" a v roce 1999 „čarodějnický příběh ze současnosti“ \"Hranice pomsty\".\n\nV roce 2003 vyšla povídková sbírka \"Divnobraní\", obsahující jeho sci-fi, horory i literární parodie, vzniklé za posledních 40 let. V roce 2007 vydal Jaroslav Velinský ve svém nakladatelství čtvrtý příběh Christyho Bigse, nazvaný \"Fialky pro královnu\", pátý (a poslední) příběh \"Ghebrthouxwnlck\" vyšel v roce 2010 v antologii \"Hvězdy české sci-fi\", vydané nakladatelstvím Argo.\n\nSvé knižní podoby se nakonec dočkala i série příběhů poručíka Space Interpolu Dana Younga, a to v Nakladatelství Triton; ve třech svazcích, z nichž poslední vyšel již posmrtně - \"Nebezpečí odjinud\" (2008), \"Cesta spásy\" (2012) a \"V propastech času\" (2012). Poslední díl obsahuje také tři dosud nevydané příběhy.\n\nSouběžně se sci-fi se od počátku věnoval detektivní literatuře. V roce 1969 mu vyšel román \"Spravedlivá pistole\", jehož hlavním hrdinou je předčasně penzionovaný kriminalista Augustin Veliký a jeho přátelé. Jejich druhý případ vyšel v roce 1972 pod názvem \"Hra na smrt\" (autor byl tentokrát skryt pod pseudonymem Václav Rabský). Třetí knihou se stejnými hrdiny je \"Mrtvý z Olivetské hory\", vydaný až roku 1990 jako první svazek znovuobnoveného Rodokapsu. Čtvrtou pak \"Krvavá fontána\" rozepsaná v roce 1970, dokončená a vydaná nakladatelstvím Kapitán Kid roku 2010.\n\nUž dříve, v roce 1984, přišel s novým hrdinou – bezděčným detektivem Otou Finkem, který je občanským povoláním soustružník. Příběhy se odehrávaly v 50. a 60. letech 20. století. Postupně vyšly tyto tituly: \"Tmavá Studnice\" (1984 – spolu s novelou \"Lidožrout\"), \"Našeptavač\" (1989), \"Čenž se smrtí\" (1989 – novely \"Čenž\" a \"Smrt komára\"), \"Zmizení princezny\" (1999 – Cena Jiřího Marka za nejlepší detektivku roku), \"Dáma se zeleným slonem\" (2001), \"Strašidlo minulosti\" (2002), \"Velice dlouhé schody\" (2003), \"Volání odnikud\" (2003), \"Cesta pro vraha\" (2004), \"Dívka s copem\" (2005), \"Přibližné řešení\" (2005), \"Zahrádka smrti\" (2006), \"Bouda\" (2007), \"Případ výjimečné klibny\" (2008), \"Mosazná postel\" (2008), \"Studená sprcha\" (2009), \"Mistrova smrt\" (2010), \"Země Thugů\" (2010), \"Krásná vyhlídka\" (2011) a \"Kočičí princ\" (2012).\nOd roku 1995 psal i detektivní příběhy ze současnosti, jejichž hrdinou je také Ota Fink, jako kriminalista v penzi a majitel soukromé detektivní agentury Discret: \"Konec perského prince\" (1995 – Cena Jiřího Marka), \"Bestie z Tamberku\" (2000), \"Osud motýlka\" (2001), \"Posel neštěstí\" (2002), \"Kletba rodu Cajthamlů\" (2004), \"Labutí píseň\" (2006), \"Vlčí zub\" (2009).\n\nNa začátku 90. let se neúspěšně pokoušel vzkřísit k životu legendárního detektiva Léona Cliftona: \"Oběti jezera Michigan\" (1991 – adaptace příběhu J.B.Šťastného), \"Zlatá cihla\" (1991), \"Vražda v harlemském divadle\" (1992), \"Sedm oběšenců, Pekelná brána\" (oba 1994 v \"Napínavých novinách\").\n\nDetektivní nádech má i jeho dívčí román \"Ve znamení střelce\" (1994), který vyšel pod pseudonymem Agáta Bílá.\n\nStal se také autorem několika čistě dobrodružných románů, určených většinou mládeži. V roce 1987 vydal historický příběh z husitské doby \"Muž v zeleném poli\". Romány \"Cestou dračích lodí\" (1989) a \"Přídí k severu\" (1991) jsou středověké příběhy ze severních moří, které na sebe volně navazují. \"El Hombre Dorado\" (1993 - pseudonym Kapitán Kid) je dobrodružným příběh o hledání inckého zlata. Největší ohlas však vzbudil jeho román \"Poslední tajemství Jana T. \"(2003, druhé vydání 2013), kterým navázal na stínadelskou trilogii Jaroslava Foglara o \"Rychlých šípech\".\n\nV sešitových řadách \"Rodokaps\" a \"Serie\" publikoval pod pseudonymem Charlie P.Stonebridge celkem 8 příběhů z Divokého Západu – \"Setkání v Oloho\" (1991), \"Šerif Buck Lee\" (1993), \"Drak z Chickasha\" (1994), \"Smrt v dešti, Krutá zima v Complimentu, Právo být katem, Svědectví mrtvých, Peníze z nebe\" (vše 1999). První čtyři příběhy šerifa Bucka Lee vydal pak v roce 2002 už pod svým jménem knižně, opět pod názvem \"Šerif Buck Lee\".\n\nZ běžné produkce se poněkud vymyká non fiction \"Případ Atlantis\" (2001), shrnující a hodnotící fakta a teorie o Platónově Atlantidě.\n\n\nNěkteré písně vyšly také samostatně na samplerech různých hudebních vydavatelství (výběr):\n\n\n\n\n"}
{"id": "205787", "url": "https://cs.wikipedia.org/wiki?curid=205787", "title": "Cosmic Gate", "text": "Cosmic Gate\n\nCosmic Gate je německé hudební duo, které hraje a mixuje hudbu ve stylech hard trance a progressive trance. Jeho členy jsou Claus Terhoeven (také známý jako Nic Chagall) a Stefan Bossems (DJ Bossi).\n\nCosmic Gate bylo založeno roku 1999 a jeho první singl byl \"The Drums\", následovaný \"Mental Atmosphere\" a remixem \"Somewhere over the Rainbow\", který použil vzory ze známého filmu \"Čaroděj ze země Oz\". Cosmic Gate se však nestala příliš slavnou skupinou až do vydání dobře známého singlu \"Firewire\", který vyšel ve Spojeném království roku 2001.\n\n\n\n\n\n"}
{"id": "205795", "url": "https://cs.wikipedia.org/wiki?curid=205795", "title": "Ultralehké letadlo", "text": "Ultralehké letadlo\n\nUltralehké letadlo (\"Ultralight\", \"UL\", \"Microlight\") je letadlo s omezenou maximální vzletovou hmotností pro maximálně dvě osoby. V České republice je maximální povolená vzletová hmotnost MTOW 450 kilogramů (472,5 kg pokud je letoun vybaven záchranným systémem). Definice a požadavky na vlastnosti ultralehkých letadel se v různých zemích liší; pravidla pro provoz evropských ultralehkých letadel se udržují v rámci národních organizací, které se sdružují v mezinárodní organizaci European Microlight Federation (EMF).\nV České republice provádí dohled nad provozem ultralehkých letadel a uděluje typové certifikáty pro jejich provoz Letecká amatérská asociace České republiky (LAA ČR), která je též vlivným členem EMF, a která k tomu byla pověřena Ministerstvem dopravy a spojů ČR v souladu s ustanovením §81 odst. 2) zákona o civilním letectví č. 49/1997 Sb.\n\n\n\n"}
{"id": "205801", "url": "https://cs.wikipedia.org/wiki?curid=205801", "title": "SLZ", "text": "SLZ\n\nSLZ může znamemenat: \n\n\n"}
{"id": "205805", "url": "https://cs.wikipedia.org/wiki?curid=205805", "title": "Erínye", "text": "Erínye\n\nErínye (řecky \"Ερινύες\", latinsky \"Furiae\") jsou v řecké mytologii, bohyně pomsty a kletby, služebnice boha podsvětí Háda a jeho manželky Persefony. V římské mytologii jim odpovídají Furie.\n\nŘíká se jim také Lítice. Zrodily se prý z kapek krve Úrana, kterého Kronos zbavil moci a mužství. Podle jiných zdrojů však mohou být potomky Acherónta a bohyně Nyx. Považují se za síly starší než bohové z Olympu, proto ani jejich nadvládě údajně zcela nepodléhají. Mají své zákony, podle nich nelítostně stíhají vraždy, zejména mezi členy rodiny, pokoj nedají ani křivopřísežníkům. Trestají a pronásledují viníky hlavně tam, kde selhává uplatnění zákonů lidských. Provinilce bez slitování štvou z místa na místo a nedají jim ani vydechnout. Mnohdy pomáhají Hádovi pronásledovat hříšníky co unikají smrti.\n\nVypadají hrůzně – jsou to hrůzné stařeny s kožnatými křídly. Místo prstů mají ostré drápy. Pobývají v hrobech. V jedné z verzí mají psí hlavu, opeřené tělo, netopýří křídla, v rukou kovem pobité metly nebo důtky a jejich oběti jsou mučeny až k smrti.\n\nNejznámější obětí jejich pronásledování je Orestés, který zabil svou matku Klytaimnéstru. Erínye ho štvaly nelítostně, žádnou polehčující okolnost neuznávaly. Uklidnily se teprve po soudu, který nad Orestem vedla bohyně Athéna. Ta na Areopagu rozhodla o jeho osvobození. Erínyím slíbila i poskytla velké pocty, což je zklidnilo. V takovém rozpoložení se jim říkalo někdy Eumenidy (Laskavé či Blahovolné). I tak prý není radno nahlas vyslovovat jejich jméno.\n\nVětšinou bývají uvedeny tři:\n\nJejich latinské jméno počeštěně zní \"Fúrie\" a zachovalo se dodnes pro vzteklé, hádavé ženy.\n\nPoněkud mírněji Erínye zobrazovali antičtí malíři a sochaři. Jejich podobizen se zachovalo poměrně málo, většinou na vázových malbách; nejznámější z nich, \"Erínye pronásledují Oresta\", pochází asi z konce 5. stol. př. n.l. a je dnes ve Vatikánském muzeu.\n\n\n"}
{"id": "205808", "url": "https://cs.wikipedia.org/wiki?curid=205808", "title": "Gabriel", "text": "Gabriel\n\nGabriel ( גַבְרִיאֵל \"gavrí’él\" „Bůh je mocný“) je původně židovské jméno, jehož popularita souvisí se jménem archanděla Gabriela ze starozákonní knihy Daniel a Lukášova evangelia.\n\nVýznam jména se vykládá jako „muž boží“, „Bůh je silný“, „Bůh je moje síla“, „hrdina boží“, nebo jako „přemohl mě Bůh“. Podle českého kalendáře má svátek 24. března. Můžeme se s ním setkat i jako s příjmením.\n\nDomácká forma tohoto jména je nejčastěji Gábi.\n\nDívčí forma tohoto jména je Gabriela.\n\n\n\n\n"}
{"id": "205812", "url": "https://cs.wikipedia.org/wiki?curid=205812", "title": "Deinonychus", "text": "Deinonychus\n\nDeinonychus (z řeckého \"δεινος\" - \"strašný\" a \"ονυξ/ονυχος\" - \"dráp\") byl rodem masožravého teropodního dinosaura z čeledi Dromaeosauridae, žijícím v období spodní křídy na území Severní Ameriky.\n\nFosilie tohoto asi 3,3 až 4 metry dlouhého a kolem 60 kg vážícího maniraptora pocházejí ze souvrství Cloverly a Antlers. Podle jiných odhadů však mohl dosahovat hmotnosti kolem 100 kilogramů. \"Deinonychus\" žil ve spodní křídě (stupně apt, alb) před asi 115 až 108 miliony let.\n\"Deinonychus\" byl objeven a formálně popsán americkým paleontologem Johnem Ostromem v 60. letech 20. století na západě USA (v Montaně). Stal se jedním z prvních uznávaných dokladů o příbuznosti ptáků a dinosaurů. Anatomická podobnost kostry deinonycha, archeopteryxe a dnešních ptáků byla tak velká, že ji nešlo přehlédnout. Právě s objevem tohoto dinosaura tak začala tzv. Dinosauří renesance. K lovu využíval své čelisti, tříprsté přední končetiny se silnými drápy a především mohutné drápy na druhém prstu zadních končetin (typický znak kladu Deinonychosauria). V pohybu míval tyto drápy zvednuté, aby se neotupily a nepřekážely mu v běhu. Je také pravděpodobné, že tento nebezpečný dravec žil a lovil ve smečkách. Oběti lovil ve skoku a přitom kormidloval svým dlouhým ocasem. Podle některých studií dosahoval tento dinosaurus rychlosti běhu kolem 40 km/h. Byl nepochybně velmi nebezpečným dravcem.\nDeinonychové byli zřejmě smečkoví lovci, jak dokazuje i množství jejich fosilních zubů, objevovaných na některých lokalitách. Pravděpodobně dokázali společnými silami ulovit větší kořist, než byli oni sami. V úvahu přicházejí například někteří ornitopodi střední velikosti, jako byl rod \"Tenontosaurus\", žijící ve stejných ekosystémech. Při celkové délce asi 6 až 7 metrů dosahoval hmotnosti kolem 1000 kilogramů a byl tak nejméně desetkrát těžší, než jednotlivý dospělý deinonychus. Smečka těchto menších dravců jej však nejspíš dokázala udolat. Útočit mohl také na mláďata sauropodů, jako byl rod \"Sauroposeidon\" (ovšem pouze za předpokladu, že nebyla chráněna obřími dospělými jedinci).\nEkosystémy souvrství Antlers vykazovaly velmi horké a vlhké prostředí, průměrné teploty se zde pohybovaly mezi 26 a 31 °C. Prostředí, kde žili deinonychové a jejich současníci, se dá tedy označit za \"skleníkovou\" biosféru, typickou právě pro období přelomu spodní a svrchní křídy.\n\n"}
{"id": "205816", "url": "https://cs.wikipedia.org/wiki?curid=205816", "title": "Hvězdicová topologie", "text": "Hvězdicová topologie\n\nV počítačových sítích pojem hvězdicová topologie označuje propojení počítačů do útvaru tvarem připomínající hvězdici. Jedná se o nejpoužívanější způsob propojování počítačů do počítačové sítě. Každý počítač je připojený pomocí kabelu (UTP, STP) k centrálnímu prvku hubu nebo síťovému přepínači. Mezi každými dvěma stanicemi existuje vždy jen jedna cesta. Toto zapojení pochází z počátků používání výpočetní techniky, kdy byly počítače připojeny k centrálnímu počítači (mainframe). \n\nPři zkolabování hubu zkolabuje celá síť. Proto je dobré chránit ho před výpadkem el. proudu záložním zdrojem energie (UPS).\n\n\n\n"}
{"id": "205825", "url": "https://cs.wikipedia.org/wiki?curid=205825", "title": "Bodø", "text": "Bodø\n\nBodø je město v Norsku. Je správním městem kraje Nordland. Bodø má 49 940 obyvatel (30.06.2014) a rozlohu 1392 km².\n\nBodø hraničí na severu s obcí Steigen, na východě s obcí Sørfold, na jihu s obcemi Saltdal, Beiarn a Gildeskål, a na západě s obcemi Røst a Værøy.\n\nStatus města byl Bodø udělen v roce 1816. Většina města byla zničena během náletu Luftwaffe 27. května 1940. Ve městě v tu dobu žilo 6000 lidí, 3500 obyvatel ztratilo během náletu své domovy. Zahynulo 15 lidí (dva britští vojáci a třináct Norů). Švédská vláda pomohla v zimě roku 1941 vystavět 107 nových obydlí. Domy byly postaveny poblíž města. Tato část dnes leží v srdci města a je nazývána \"Svenskebyen\" – \"„švédské město“\".\n\nMěsto bylo po válce přestavěno, poválečná přestavba byla ukončena v roce 1959 dostavbou nové radnice.\n\nBodø upoutalo pozornost mezinárodního dění v květnu 1960, kdy byl sestřelen americký výzvědný letoun U-2 při přeletu přes Sovětský svaz a pilot Francis Gary Powers nedokončil svůj let z Pákistánu do norského Bodø.\n\nV roce 2005 se město rozrostlo o obec Skjerstad.\n\nMěsto leží za polárním kruhem. Půlnoční slunce lze pozorovat od 2. června do 10. července.\n\nBodø leží na poloostrově vybíhajícím do Norského moře a je jedním z největrnějších měst v Norsku.\n\nSněhová pokrývka se během zimy objevuje jen zřídka. Zimy jsou přes značnou zeměpisnou šířku mírné s deštivými obdobími. Průměrné teploty se v lednu pohybují kolem -2,2 °C, zatímco v červenci je teplotní průměr 12,5 °C. Roční průměrná teplota je 4,5 °C a roční úhrn srážek je 1020 mm. Nejstudenějším zaznamenaným měsícem byl únor roku 1966 s průměrem −8,9 °C, nejteplejším měsícem byl červenec roku 1937 s průměrem 17,1 °C.\n\nPřibližně 30 kilometrů východně od města se nachází průliv Saltstraumen s nejprudším slapovým proudem na světě.\n\nZnakem Bodø je zlaté slunce na červeném štítu. Slunce má symbolizovat půlnoční slunce. Znak byl vytvořen v roce 1959.\n\n\n"}
{"id": "205832", "url": "https://cs.wikipedia.org/wiki?curid=205832", "title": "Maximální vzletová hmotnost", "text": "Maximální vzletová hmotnost\n\nV letectví je maximální vzletová hmotnost (angl. zkratka MTOW, též nepřesně \"vzletová hmotnost\") definována jako maximální hmotnost letadla, při které je schopno uskutečnit let. Obecně je tvořena součtem hmotností prázdného letadla včetně provozních náplní, posádky, nákladu a paliva. U letadel z počátků letectví byla tato hmotnost limitována pouze výkony letadla; v současné době je maximální vzletová hmotnost omezena leteckými předpisy jako maximální hmotnost, při které letadlo splňuje požadavky na bezpečný let definované předpisem pro určenou kategorii letadel. \n"}
{"id": "205834", "url": "https://cs.wikipedia.org/wiki?curid=205834", "title": "Carnotaurus", "text": "Carnotaurus\n\nCarnotaurus (ve volném překladu „masožravý býk“) byl plazopánvý teropodní dinosaurus, žijící v období svrchní křídy, přibližně před 72 až 69,9 miliony let. Nad očima měl dva výrůstky, které připomínaly býčí rohy. Z této podobnosti vzniklo také jeho pojmenování. Fosilie tohoto dinosaura byly objeveny v argentinské provincii Chubut. Na základě nálezů úlomků lebek se předpokládá, že mohl být rozšířen téměř po celém superkontinentu Gondwaně.\n\nByl to po dvou chodící masožravec dlouhý přibližně 7 až 9 metrů a vážící přes 1,5 tuny (snad až 2,7 tuny). Zajímavé jsou také jeho přední končetiny, které jsou i přes masivní ramena velmi krátké a nejspíš prakticky nepoužitelné. Vykazují nicméně zvláštní stavbu, typickou pro vývojově odvozené abelisauridy. Nohy byly velmi dlouhé a silné a spolu s dalšími adaptacemi zřejmě umožňovaly rychlý běh. Síla jeho čelistního stisku byla mnohem menší, než například u slavného druhu \"Tyrannosaurus rex\", činila podle odhadů zhruba 3341 newtonů.\n\nOtázkou jeho potravy se zabývají mnozí paleontologové. Problémem totiž je, že ač měl mohutnou lebku se silnými žvýkacími svaly, jeho spodní čelist byla relativně slabá a ani zuby neodpovídají velikosti tohoto teropoda. Patrně lovil mláďata sauropodů, jako byl \"Chubutisaurus\", menší ornitopody nebo se živil také mršinami.\n\n\"Carnotaurus\" schopný měnit barvu kůže (literární smyšlenka) se objevuje také v románu Michaela Crichtona \"\".\n\nModel kostry karnotaura o délce 8 metrů je od prosince roku 2008 možné vidět v Chlupáčově muzeu historie Země v Praze.. Jde o vůbec první dinosauří kostru v Čechách, umístěnou v trvalé expozici.\n\n\n"}
{"id": "205841", "url": "https://cs.wikipedia.org/wiki?curid=205841", "title": "Poltavská oblast", "text": "Poltavská oblast\n\nPoltavská oblast (ukrajinsky Полтавська область / \"Poltavs’ka oblast’\" nebo též Полтавщина / \"Poltavščyna\") je jednou z 24 samosprávných oblastí Ukrajiny. Rozkládá se v Podněperské nížině ve středovýchodní části země, severně od řeky Dněpr. Oblast je centrální částí historického regionu Slobodská Ukrajina; ustavena byla roku 1937. Hlavním městem je Poltava. Žije zde přes 1,5 milionu převážně ukrajinsky hovořících obyvatel.\n\nNásledující tabulka podává přehled měst s více než 8 000 obyvateli. Tučně jsou vyznačena města oblastního významu, kurzíva označuje sídla městského typu.\n\n"}
{"id": "205843", "url": "https://cs.wikipedia.org/wiki?curid=205843", "title": "Ageismus", "text": "Ageismus\n\nAgeismus [\"ejdžismus\"] (z angl. age = věk) je proces stereotypizování a diskriminace jednotlivců či skupiny lidí na základě jejich věku. Tento proces může být náhodný nebo systematický.\n\nAčkoli je termín využíván k popisu předsudků a diskriminaci dětí a adolescentů, ať už v podobě ignorování jejich nápadů z důvodu nízkého věku, nebo předpokládání, že by se měli chovat určitým způsobem s ohledem na jejich věk, je tento pojem používán především ve vztahu k zacházení se staršími lidmi. Termín tedy hlavně zastupuje roli společenského předsudku vůči stáří. Kromě toho bylo poukázáno na to, že projevy ageismu se neobjevují pouze vně provázané skupiny starších lidí, ale zároveň probíhají v rámci stigmatizované skupiny samotné.\n\nSocioložka Lucie Vidovićová se ve své knize z roku 2008 „Stárnutí, věk a diskriminace – nové souvislosti“ zamýšlí nad problematikou definice ageismu, jejíž podstata se během posledních 50 let (k roku 2016) neustále měnila. Nakonec na základě získaných poznatků o tomto fenoménu navrhla následující definici: „Ageismus je ideologie založená na sdíleném přesvědčení o kvalitativní nerovnosti jednotlivých fází lidského životního cyklu, manifestovaná skrze proces systematické, symbolické i reálné stereotypizace a diskriminace osob a skupin na základě jejich chronologického věku a/nebo na základě jejich příslušnosti k určité kohortě/generaci.“\n\nPosuzování stáří by nemělo být pouze záležitostí reálného věku, ale měl by být brán zřetel především na určitá subjektivní kritéria. Přeci jenom \"je nám tolik, na kolik se cítíme\". Přehled možných měřítek pro určování věku, o němž bychom mohli říct, že se jedná o stáří, uvádí Křivohlavý (2011).\n\nKritéria mohou být:\n\n„Ageismus – neboli věková diskriminace je ideologie založená na sdíleném přesvědčení o kvalitativní nerovnosti jednotlivých fází lidského životního cyklu. Projevuje se skrze proces systematické, symbolické i reálné stereotypizace a diskriminace osob a skupin na základě jejich chronologického věku a/nebo na jejich příslušnosti k určité generaci.“\n\nPojem bývá často označován jako „věková diskriminace“ nebo „diskriminace na základě věku“. I když se termín ageismus jako jeden z významnějších pojmů v sociálně-politické praxi vyskytuje poměrně dlouhou dobu, přesto, jak uvádí Vidovićová: „Doposud nebylo dosaženo jedné konsenzuální definice, která by pokrývala celou šíři tohoto dynamického jevu a zároveň pomohla stanovit jeho praktické hranice.“\n\nTermín poprvé použil Robert Neil Butler ve svém projevu v roce 1968 při debatě o bytové politice v americkém státě Columbia a v roce 1979 byl „ageism“ poprvé zahrnut do slovníku „\"The American Heritage Dictionary of the English Language“\". Robert Neil Butler tento termín použil ve vztahu ke starším lidem. Do dnešní doby se však rozšířil na všechny věkové skupiny, ale stále bývá interpretován právě jako vyřazování starších lidí z běžného života.\n\nZdroje ageismu je možné rozdělit na tři skupiny:\nJako individuální zdroje můžeme chápat např. strach ze smrti a stárnutí, frustrace, či agrese. Stárnutí a smrti se lidé přirozeně bojí a zdrojem tohoto strachu může být neznalost o procesu biologického stárnutí. Dalším individuálním zdrojem jsou určité povahové vlastnosti člověka. Podle výsledků výzkumu jsou přívětiví, otevření a empatičtí lidé tolerantnější k starším generacím a naopak větší sklon k ageismu mají lidé neurotičtí a povýšení.\n\nMezi kulturní zdroje ageismu řadíme různé faktory. Jedním z nich jsou hodnotové systémy společnosti a generační rozdíly hodnot. Dnešní starší generace vyrůstala v jiném prostředí a době, a tak si osvojili jiné hodnoty než má dnešní mládež. Z tohoto důvodu roste možnost nepochopení obou generací a vznik mezigeneračních konfliktů. S tím souvisí další aspekt, že každá kultura má své ideje a hodnoty, které předává z generace na generaci. Jako příklad lze uvést např. odlišné chápání stáří v Japonsku a České republice. V Japonsku jsou staří lidé velmi uctíváni a šedé vlasy a vrásky jsou naopak symbolem stáří. Dalším faktorem je dnešní nevhodný pohled na stáří. Podle Vidovićové „etapa stáří dnes často získává negativní image něčeho statického a zbytečného.“ Vliv na dnešní chápání stáří mají mimo jiné i média, a to tím, jakým způsobem společnost o seniorech informují. Často je dnes upřednostňována mladší generace, protože je výkonnější a umí zacházet s novými technologiemi, které se rozvinuly během posledních let.\n\nMezi sociální zdroje ageismu patří stereotypizace a předsudky, které se vážou k určitým věkovým kategoriím, a to hlavně ke starším generacím. Člověka se šedými vlasy a vráskami podle zažitých stereotypů bude společnost považovat za seniora, přitom ale jeho vzhled může být způsoben jinými hledisky, např. prodělanou nemocí nebo nedostatečnou péčí o zevnějšek. K tomu se váže také selektivní vnímání dnešní společnosti. Např. když dojde k dopravní nehodě a způsobí ji řidič ze starší skupiny obyvatel, vyvolá to větší pochybnosti a diskuzi, než kdyby auto řídil řidič středního věku – a to např. jestli jsou lidé od určitého věku způsobilí bezpečně řídit. Možnou příčinou snižování statusu starších lidí může být přechod z preindustriální éry na industriální ve spojení se zvyšováním počtu seniorů v rozvinuté společnosti. Starší generace tak ztrácí společenskou prestiž, což je také ovlivněno rozvojem technologií a automatizace, ve kterých senioři zaostávají. Další zdroj ageismu se váže k modernizaci společnosti. Mezi mladými lidmi se v posledních letech vytvořila vlivem zlepšení vzdělávání velká skupina vzdělaných a sečtělých, a tudíž se role starších lidí jako primárního zdroje vědění zmenšila.\n\nAgeismus se projevuje ve všech sférách společnosti. Věková diskriminace probíhá jak na osobní, tak na institucionální úrovni. Nejvíce je viditelná ve dvou sférách - na trhu práce a ve zdravotnictví.\n\nCo se týká trhu práce, tak v České republice je ze zákona věková diskriminace (tedy méně příznivé zacházení na základě věku než s jinou osobou ve srovnatelné situaci) zakázána, zákoník práce, zákon o zaměstnanosti a antidiskriminační zákon vymezují rovné právo na zaměstnání. Přesto se diskriminace na trhu práce objevuje, jen se stala více skrytou. Zaměstnavatelé uvádějí požadavky nepřímo spjaté s mládím (flexibilita, kreativita, mladý kolektiv…). Stereotypně jsou starší lidé považováni za méně výkonné a hůře adaptabilní, kdežto mladí lidé naopak za výkonnější, ale často u nich chybí požadovaná praxe. Podle výzkumů až třetina Čechů u sebe nebo svých blízkých zažila z vlastní zkušenosti ztrátu zaměstnání kvůli vyššímu věku. Mimo jiné další třetina dotázaných uvedla, že měla zkušenost s nepřijetím do zaměstnání kvůli vysokému věku. Tato věková diskriminace vede u starších lidí ke ztrátě sebevědomí, nechuti se znovu zapojit na trh práce nebo ke znejistění v osobním i profesním životě.\n\nDalší sférou, kde se setkáváme s věkovou diskriminací vůči starším lidem, je zdravotnictví. Lékaři často přisuzují problémy u starších pacientů jejich věku, nikoliv jejich skutečné nemoci, a často takového pacienta dále neléčí. Výzkumy dokazují, že u mladších lidí je větší pravděpodobnost, že jim bude poskytnuto kontrolní rentgenové vyšetření při podezření na rakovinu než u lidí starších. To následně vede k tomu, že se u seniorů rakovina často nepodchytí v raném stadiu.\n\n"}
{"id": "205849", "url": "https://cs.wikipedia.org/wiki?curid=205849", "title": "Kruhová topologie", "text": "Kruhová topologie\n\nKruhová topologie označuje v počítačových sítích zapojení, kde je jeden uzel připojen k dalším dvěma uzlům tak, že vytvoří kruh. Obvyklým způsobem řešení komunikace je implementace tokenu, který si stanice v kruhu postupně předávají a který jeho držiteli umožňuje vysílat, přičemž ostatní stanice pouze naslouchají. Zpráva tak prochází přes všechny mezilehlé počítače v kruhu, přičemž její zpoždění na každém uzlu je jen jeden bit (tj. vzápětí po načtení příchozího signálu je signál vyslán dále). Přerušením kruhu dojde k narušení komunikace, proto některé technologie pracují se záložním kruhem (například FDDI).\nTechnologie Token ring je kruhovou topologií jen na logické úrovni, fyzicky se jedná o topologii hvězdicovou.\n\n\n\n\n"}
{"id": "205850", "url": "https://cs.wikipedia.org/wiki?curid=205850", "title": "Ur (kontinent)", "text": "Ur (kontinent)\n\nUr je název prvního známého kontinentu, který se zformoval pravděpodobně před 3 miliardami let v eónu Archaikum. Asi před 1 miliardou let se spojil s dalšími dvěma kontinenty Nenou a Atlantikou do superkontinentu Rodinie. \n\nKontinent byl složený z částí, které dnes tvoří Afriku, Austrálii, Indický subkontinent a ostrov Madagaskar. Předpokládá se, že to byl jediný kontinent na Zemi a nedosahoval ani velikosti dnešní Austrálie.\n\n"}
{"id": "205853", "url": "https://cs.wikipedia.org/wiki?curid=205853", "title": "Záhadný zločin", "text": "Záhadný zločin\n\nZáhadný zločin, někdy uváděn jako Sensační případ, byl český němý film natočený v roce 1912 filmovou společností Maxe Urbana a Anduly Sedláčkové ASUM ve fotoateliéru firmy Langhans ve Vodičkově ulici v Praze.\n\nHlavním protagonistou filmu byl Rudolf Kafka (1866 – 1913), který poskytl námět a sám film režíroval, ale také v něm hrál hlavní dvojroli poštmistra a tuláka. Sekundoval mu Jára Sedláček, ale o dalším obsazení ani o obsahu filmu není nic známo, pouze to, že šlo o kriminální drama. Filmové materiály se ztratily a jediný pramen, který existenci filmu dokládá, je zpráva v Národních listech z 30. ledna 1913 o chystané premiéře.\n\n"}
{"id": "205856", "url": "https://cs.wikipedia.org/wiki?curid=205856", "title": "Eustreptospondylus", "text": "Eustreptospondylus\n\nEustreptospondylus („pěkně klenutá žebra“) byl rod poměrně velkého teropodního dinosaura, žijícího na území západní Evropy přibližně před 165 miliony let (období střední jury). Formálně byl typový druh \"E. oxoniensis\" popsán v roce 1964.\n\nFosilie tohoto teropoda byly objeveny v anglickém Buckinghamshiru a Oxfordshiru již ve 40. letech 19. století (původně byl popsán jako druh rodu \"Megalosaurus\"). Byl to po dvou chodící masožravec dlouhý přibližně 4,6 m a vážící kolem 220 kg (v případě subadultního jedince; podle jiných odhadů dosahoval dospělec délky až kolem 7 metrů). Měl poměrně velkou odlehčenou lebku, čelisti plné ostrých zubů, krátké tříprsté přední končetiny a dlouhé zadní nohy nesoucí celou váhu těla. Jeho potravu tvořili především býložraví dinosauři (např. mladí či nemocní cetiosauři, stegosauři ad.).\n\nDnes zastávají někteří paleontologové (např. německý badatel Oliver Rauhut), že \"Eustreptospondylus\" je ve skutečnosti identický s rodem \"Magnosaurus\". \n\nTento dinosaurus se objevil také v populárním trikovém dokumentu BBC \"Putování s dinosaury\", kde představoval predátora, žijícího při pobřeží tehdejšího \"západoevropského\" moře.\n\n"}
{"id": "205859", "url": "https://cs.wikipedia.org/wiki?curid=205859", "title": "Živé modely", "text": "Živé modely\n\nŽivé modely, které jsou ve filmové historii někdy uváděny jako Živé obrazy, byl český němý film natočený v roce 1912 jako první produkt filmové společnosti Maxe Urbana a Anduly Sedláčkové ASUM.\n\nMax Urban ke svému premiérovému pokusu s filmem využil vlastního ateliéru v pasáži na Václavském náměstí v Praze. Zachovalo se 67 metrů tohoto filmového pokusu, v němž Max Urban byl režisérem i kameramanem. Šlo vlastně o sekvenci pohyblivých obrázků, které byly alegoriemi na výtvarně často zpracovávaná témata: \"Probuzení\", \"Vinobraní\", \"Vítězství\", \"Rozsévačka\", \"Podzim\", \"Píseň\" a \"Valčík\".\n\nFilm zřejmě byl na rozhraní mezi dokumentem a uměleckým žánrem, jeho zařazení mezi hrané filmy je sporné. Datum premiéry není známo, neexistují ani žádné dobové zprávy o tomto filmu.\n\n"}
{"id": "205861", "url": "https://cs.wikipedia.org/wiki?curid=205861", "title": "Karolína Augusta Bavorská", "text": "Karolína Augusta Bavorská\n\nKarolína (Šarlota) Augusta Bavorská (8. února 1792 Mannheim – 9. února 1873 Vídeň) byla rodem bavorská princezna z rodu Wittelsbachů a jako čtvrtá manželka rakouského císaře Františka I. rakouská císařovna a česká a uherská královna. \n\nŠarlota Augusta byla mladší dcerou pozdějšího bavorského krále Maxmiliána I. Josefa a jeho první manželky Augusty Vilemíny. Měla tři starší sourozence, bratra Ludvíka a dvě sestry Augustu Amálii (1788–1851), Amálii Marii (1790–1794), a mladšího bratra Karla Teodora (1795–1875).\n\nKrátce po narození Karolínina bratra Karla jejich matka zemřela a ovdovělý otec se po roce oženil s princeznou Karolínou Frederikou Bádenskou (1776–1841). Z tohoto manželství přišlo na svět několik dětí, ale dospělosti se dožilo pouze pět dcer: Alžběta Ludovika (1801–1873), Amálie Augusta (1801–1877), Marie Anna Leopoldina (1805–1877), Žofie Frederika Dorothea Vilemína (1805–1872) a Ludovika Vilemína (1808–1892).\n\nPoslední dvě sestry se staly matkami pozdějšího rakouského císařského páru, Františka Josefa I. a Sissi.\n\nV roce 1808 byla Šarlota provdána za württemberského následníka trůnu a pozdějšího krále Viléma I. (1781–1864). Nešťastné manželství bylo v srpnu 1814, po Napoleonově pádu, württemberským soudem rozloučeno a roku 1815 anulováno papežem.\n\nDne 24. září 1816 se Šarlota provdala za rakouského císaře Františka I., přijala jméno Karolína Augusta, a stala se jeho čtvrtou manželkou. Manželství s Františkem bylo šťastné, Karolína se láskyplně starala o všechny své nevlastní děti. Roku 1817 podnikli manželé cestu na Moravu, kde pobyli hlavně v Kroměříži a Olomouci. Druhá jejich cesta na Moravu proběhla až roku 1820, kdy celý týden (od 1. května) strávili v Brně. Roku 1825 byla v Bratislavě korunována uherskou královnou.\n\nCísařovna Karolína Augusta podporovala sňatek, který se uskutečnil roku 1824, své mladší sestry Žofie s mladším synem císaře Františka I. a pravděpodobným následníkem trůnu, protože starší Ferdinand byl dlouho považován za neschopného vlády, Františkem Karlem. Jejich manželství bylo uzavřeno roku 1824. Obě ženy si dobře rozuměly, Karolína měla také velmi dobré vztahy s Žofiinými dětmi, mj. i se starším synem, pozdějším císařem Františkem Josefem I., a byla také jedním z mála členů Arcidomu, který dobře vycházel i se ženou Františka Josefa Sissi.\n\nPo Františkově smrti se Karolína Augusta věnovala péči o mládež, pomáhala chudým a nemocným a na jejich podporu založila nadace ve Štýrském Hradci, Salzburgu a v Praze. Dále pomohla se založením nadace pro výchovu služebných.\n\nDíky zájmu Karolíny Augusty o literaturu bylo ve Dvorním divadle roku 1825 uvedeno Grillparzerovo drama \"Sláva a pád krále Otakara\". Další Grillparzerovo dílo \"Věrný služebník svého pána\" bylo od autora císařským dvorem odkoupeno a tím zabráněno jeho uvedení.\n\nJméno rakouské císařovny Karolíny Augusty dnes nese gymnázium v Rosenheimu a muzeum v Salzburku, kde pobývala po smrti manžela. Na její počest bylo v roce 1817 pojmenováno nově založené první pražské předměstí Karlín (německy \"Karolinenthal\"). R. 1818 po ní tepelský opat Reitenberger v Mariánských Lázních přejmenoval původně Nový pramen, nyní Karolinin.\n"}
{"id": "205862", "url": "https://cs.wikipedia.org/wiki?curid=205862", "title": "Nanovlákno", "text": "Nanovlákno\n\nNanovlákno je délkový útvar o charakteristických rozměrech a vlastnostech, kde jeden rozměr (délka) významně přesahuje průměr vlákna. Charakteristické průměry nanovláken se pohybují mezi 100–800 nanometry (nm).\n\nNanovlákenné materiály jsou textilní výrobky s průměrem vláken menším než 1 mikrometr (µm) = 1000 nanometrů (nm).\nJako surovina se dá (dosud) použít asi 50 syntetických a přírodních polymerů.\n\nVelmi jemné textilní vlákno je možné vyrobit mnoha způsoby. Na začátku 21. století byly v odborné literatuře uvedeny zejména: \n\nMezi uvedenými metodami vyniká elektrostatické zvlákňování. Touto technologií se dá vyrábět nejjemnější vlákno, k výrobě je možné použít několik různých materiálů i ve složení více druhů dohromady a molekuly se mohou uspořádat také ve formě trubic. \nZa nejstarší objev v oboru je považováno zjištění Angličana \"Gilberta\" z roku 1600, že kapka vody se dá v elektrickém poli vytahovat do kónických tvarů. V roce 1902 byl patentován vynález Američana \"Mortona\" na rozptylování kapalin pomocí vysokého napětí. V letech 1965-1969 sestavil Američan \"Taylor\" matematický model kónického tvaru tekutin, který měl rozhodující vliv na zaměření výzkumných prací. Američan Reneker se spolupracovníky přehodnotil v roce 1990 vývoj v oboru elektrostatického zvlákňování a dal tak podnět k intenzivnímu výzkumu. V roce 2004 se zabývalo studiem této technologie ve světě už 200 univerzit. \nKomerční výroba nanovláken začala v 80. letech 20. století. Aktuální informace o celosvětové výrobě a spotřebě nanovláken lze získat jen z placených publikací, např. z každoroční studie za cenu cca 4000 USD. \n\nNa začátku 21.století se se k vlastnímu zvlákňování běžně používá tryska ve tvaru jehly. S touto technikou se však dá pracovat jen na velmi nízké úrovni produktivity, hotová vlákna se dají jen náhodně ukládat na kolektoru, komerčně se z nich vyrábí jen netkané textilie. \nPro zlepšení, resp. odstranění uvedených nedostatků byly do 2. dekády 21. století vyvinuty nové metody elektrostatického zvlákňování, z nichž tři mají praktický význam: \nZnámé jsou konstrukční varianty “z tyčky” a “z válečku”.\n\nZařízení Nanospider vyvinuté na Technické univerzitě v Liberci, textilní fakultě, katedře netkaných textilií pracuje s výkonem 1–5 g/min. na 1 metr pracovní šířky. Tento vynález je založen na principu zvlákňování \"z válečku\", je patentován českým CZ294274 a světovým patentem WO/2005/024101. Výhradní licenci k tomuto zařízení zakoupil Ladislav \"Mareš\" pro svoji firmu \"Elmarco\", která začala v roce 2005 s úspěšnou výrobou a prodejem těchto zařízení. Společnost Elmarco byla v roce 2007 jediným producentem strojů na výrobu netkaných textilií z nanovláken na světě. \n\nNapř. přístroj z roku 2011 sestávající v princiopu ze dvou protilehlých trysek s elektrickým nábojem. Vlákenný material vycházející z trysek se dlouží a zakrucuje s pomocí trychtýřovitého kolektoru umístěného mezi oběma tryskami. Hotová nit se navíjí na cívku rychlostí 5 m/min.\nTechnologie se zakládá na principu výroby bikomponentních vláken z taveniny. Zvlákňovací tryska je konstruována tak, že jeden polymer (např. polypropylen, polyester nebo polyamid) se protlačuje několika sty otvorů (\"ostrovů\"), kolem kterých protéká tryskou polystyren (jako druhá komponenta) a tvoří „moře“. Vzniklý multifilament se dlouží a jako příze zpracovává na tkaninu nebo pleteninu. Na textilii se potom působí vhodnou chemikálií, která rozpustí materiál z „moře“, takže v přízi zůstanou jen (zpravidla velmi jemná) vlákna z „ostrovů“.\n\nTímto způsobem se dala již v 90. letech 20. století vyrábět vlákna jemnější než 100 nm. Zařízení ze začátku 21. století mohou na tomto principu produkovat až 5 kg nanovláken za hodinu. \nNanovlákno má tisícinásobně větší povrchovou plochu než např. \"mikrovlákno\". Nanovlákenné materiály se vyznačují vysokou porozitou. Mechanické vlastnosti nanovlákenných materiálů vytvořených ze syntetických nebo přírodních polymerů nedosahují vysokých hodnot. Pro zlepšení mechanických vlastností se nanovlákna nanášejí na podkladový materiál, který je obecně z polypropylenu a je vytvořen technologií spunbond.\n\nPro zlepšení mechanických vlastností nanovláken je možné využít metodu výroby uhlíkových nanovláken karbonizací pomocí metody CVD na speciálních substrátech (kámen, kovové plátky, dráty). V laboratorních podmínkách se uhlíková nanovlákna připravují na Technické Univerzitě v Liberci, Katedře netkaných textilií a nanovlákenných materiálů.\nLaboratorně byly vyrobeny (na univerzitě v Cambridge v Anglii) uhlíkové nanotrubice\n\nse dají vyrábět např. ze 3700 jednotlivých vláken při rychlosti navíjení do 180 m/hod.\nSvazek vláken v přízi drží dobře pohromadě i bez zákrutu. Příze z určitých materialů může se 420 zákruty na metr dosáhnout pevnosti 2 MPa při tažnosti 250% a se 6000 t/m se může pevnost zvýšit až na 60 MPa. \n\nV odborných publikacích jsou obsáhle popisovány pokusně vyrobené textilie z nanovláken s použitím zejména v oblasti biomedicíny, elektroniky (superkapacitátory, litiové baterie), solárních buněk, piezoelektrických přístrojů, senzorů, ochrany ovzduší, chemických reakcí, funkčních textilií a mnoha jiných. \n\nÚdaje o komerční výrobě jsou však na veřejnosti (v roce 2017) sotva známé. K výjimkám v tom směru patří např. informace o produktech české firmy \"Nanovia\". \n\nVýrobky z nanovláken se do podvědomí běžných občanů dostávají pozvolna. Česká firma nanoSPACE jako první na světě zahájila výrobu bariérových povlaků pro alergiky z nanovláken už v roce 2014. Postupně rozšířily svoje produkty o přikrývky a polštáře z nanovlákna a v roce 2016 vstoupily na trh s prvním protiroztočovým povlečením a prostěradly z nanovlákenné nanobavlny pro alergiky, které plně nahrazuje bariérové povlaky. \n\nV roce 2018 můžeme sledovat využití nanovláken ve zdravotnictví, kde se nanovlákenná síť používá například do roušek, a chrání nositele i okolí před nežádoucími bakteriemi a viry. Nanovlákenná síť má mnohem menší otvory, než je velikost nežádoucích částic (smogu, bakterií nebo i aerosolů a dalších), proto je v nezávislých testech oceňována jako velmi výkonná při zachycování jednotlivých částic. Nanovlákenná membrána se také využívá u okenních sítích, které domácí prostředí chrání nejen před hmyzem, ale i před smogem nebo spalinami. Použitím nanovláken v běžném životě se zabývá další česká firma s již celosvětovou působností \"RESPILON\".\n\nNanovlákno se používá v kosmetice. Tým českých vědců ze společnosti [n]fibrecare vyvinul první českou high tech masku, která pleti nabízí špičkovou péči jednoduše, příjemně a rychle. Vlákno v sobě zapouzdří cenné aktivní látky, které se rovnoměrně uvolnují do pleti. Běžné mokré textilní masky jsou zpravidla tvořeny z 90 % vodou a glycerinem, stejně jako parabeny, silikony, akryláty, parfémy a dalšími aditivy, které mohou pleť podráždit.\n\n\n"}
{"id": "205863", "url": "https://cs.wikipedia.org/wiki?curid=205863", "title": "Global File System", "text": "Global File System\n\nGlobal File System (GFS) je distribuovaný (sdílený) systém souborů, který se v Linuxu používá pro clustery.\n\nGFS nepodporuje možnost práce při odpojení a nemá odlišenou serverovou a klientskou část. Všechny uzly v clusteru jsou si rovny. Pro zamykání souborů používá distribuovaného správce zámků DLM (Distributed Lock Manager). Pro sdílený úložný prostor se občas používají technologie Fibre Channel, iSCSI, nebo AoE.\nGFS vyžaduje přímý konkurenční přístup ke sdílenému blokovému úložišti, čímž se liší od obdobných systémů jako AFS, Coda nebo InterMezzo. \n\nGFS je šířen pod licencí GNU GPL.\n\nGFS bylo původně vyvinuto jako část projektu diplomových prací na Univerzitě v Minnesotě. Vývoj dále pokračoval ve firmě Sistina Software jako projekt s otevřeným zdrojovým kódem. V roce 2001 se firma Sistina rozhodla poskytovat GFS komerčně a ukončila jeho otevřenou licenci.\n\nZ posledního veřejného vydání GFS vznikl projekt OpenGFS, který začlenil podporu OpenDLM. Oba projekty (OpenGFS i OpenDLM) již nejsou aktivní, protože v prosinci roku 2003 byla firma Sistina Software zakoupena firmou Red Hat a v polovině roku 2004 byl původní GFS projekt a jeho infrastruktura znovu zveřejněn pod licencí GPL.\n\nProjekt GFS byl od té doby s pomocí firmy Red Hat stabilizován a byly odstraněny chyby. To umožnilo začlenění včetně distribuovaného správce zámků do oficiálního jádra Linuxu verze 2.6.19. GFS je součástí distribuce Fedora Core a komerční podpora je zajištěna v Red Hat Enterprise Linuxu.\n\nHistorie verzí:\n\n\n\n\n\n"}
{"id": "205864", "url": "https://cs.wikipedia.org/wiki?curid=205864", "title": "Suržyk", "text": "Suržyk\n\nSuržyk (, a v suržyku \"суржик\"; původní význam je \"mouka či pečivo ze směsi různých druhů obilí\") je smíšený jazyk vzniklý na základě ukrajinštiny (substrát) a ruštiny (superstrát). Gramatika a výslovnost jsou převážně ukrajinské, v lexiku však převažuje ruština.\n\nV 18. století byla carským Ruskem získána oblast tzv. divokých polí a z Ruska na území dnešní Ukrajiny začala migrace obyvatel. Ti si s sebou přivezli mnoho vlastních věcí, včetně ruského jazyka. Ruština se používala ve vojenské i civilní správě a mezi vědci vedle němčiny. V ruštině se také zpečeťovaly obchody, ruština se používala i na kulturní scéně a to vše vedlo k postupné rusifikaci místního obyvatelstva. S rusifikační politikou Sovětského svazu ve 20. století užívání jazyků ostatních sovětských národů postupně klesalo, zvláště ve 30. letech a okolo roku 1980; podmínky byly nastaveny tak, aby pro obyvatele bylo výhodnější užívání ruštiny, jejíž osvojení však nebylo samozřejmé. Proto se také suržyk v jednotlivých regionech liší. Užíván je především v severovýchodní části Ukrajiny (Slobodská Ukrajina, Donbas, Dnipro), ale také v přilehlé části Ruska (okolí Starodubu, Kurska, Rostova, Kubáň) a jeho prvky najdeme i na západní Ukrajině.\n\nJelikož vznik suržyku nebyl pro oficiální místa vítaným jevem, nebyl ani vědecky zkoumán. To se změnilo teprve rozpadem SSSR a vznikem nezávislé Ukrajiny.\n\n"}
{"id": "205867", "url": "https://cs.wikipedia.org/wiki?curid=205867", "title": "Mikrovlákno", "text": "Mikrovlákno\n\nMikrovlákno je textilní materiál označující \nVelmi jemná umělá vlákna z pokusů v 50. letech 20. století měla náhodnou, nekontrovatelnou délku . Asi o 20 let později se podařilo v Japonsku zhotovit z mikrofilamentů umělý semiš, který brzy dosáhl i komerční úspěchy. Od 80. let se mikrovlákna vyrábějí ve značném rozsahu také v Evropě a v USA s použitím např. na utěrky, sportovní a medicinské textilie, potahy sedadel aj. Konkrétní údaje o množství a druzích výrobků se dají získat jen z nákladných každoročních studií za cenu cca 2900 USD.\n\nV 70. letech 20. století byl zjištěn u azbestu zhoubný vliv drobných vlákének na lidský organizmus. Při mikroskopických měřeních se pro tyto částice používalo označení mikrovlákna. Tento pojem převzaly asi od začátku 21. století organizace zabývající se ochranou životního prostředí ve svých studiích o odpadech vznikajících při praní oděvů. Podle některých průzkumů z 2. dekády 21. století se jedná celosvětově ročně asi o 700 tisíc tun.\n\nOproti běžným chemickým vláknům se jako výchozí surovina používají polymery se zlepšenou homogenitou. Zvýšenou odtahovou rychlostí při zvlákňování se dosáhne lepší orientace makromolekul a vyšší stupeň krystalizace.\nK výrobním technologiím patří:\n\nVlákno se vyrábí jako filament s možností \n\nProtože přírodní vlákna jsou podstatně hrubší (bavlna cca 3×, vlna 4×), dají se vyrábět směsové příze jen z mikrovláken různých druhů, směsování s přírodními materiály je prakticky sotva možné.\n\nStaplová nebo filamentová příze sestává z vyššího počtu vláken, které vytváří mnohem větší povrchovou plochu. Výrobky z mikrovláken absorbují tekutiny až v sedminásobku vlastní váhy a schnou třikrát rychleji než standardní vlákna. Sráživost a náboj statickou elektřinou je minimální.\n\n\n\n\nZ několika pokusných měření vyplývá, že se při každém praní oděvů odděluje řádově 0,3-0,5 % odštěpků textilních vláken. V odpadní vodě, která protéká filtrem pračky a veřejnou čisticí stanicí se zachytí asi 70 % těchto odpadů, zbytek se dostává do řek a světových moří. Vlákna z přírodních materiálů se poměrně rychle rozkládají a nezpůsobují proto problémy se znečištěním vody. Syntetická vlákna však mají velmi dlouhou dobu rozkladu, takže značnou část z nich polykají mořští živočichové a v některých oblastech na zeměkouli se dostávají i do pitné vody. Podíl syntetických materiálů, obzvlášť polyesteru a polyakrylu na oděvních textiliích dosáhl v roce 2015 asi 60 % a v příštích 10 letech se počítá se zvýšením až na 80 %.\nAsi od začátku 21. století se těmito problémy intenzivně zabývají různé neziskové organizace, které zveřejňují výsledky řady průzkumů a podávají návrhy na snížení výskytu nebezpečných odpadů. \n"}
{"id": "205873", "url": "https://cs.wikipedia.org/wiki?curid=205873", "title": "Pulec", "text": "Pulec\n\nPulec je žabí larva, v širším pojetí také označení pro larvy všech obojživelníků. Vyznačuje se vnějšími keříčkovitými žábrami, které se postupně přesouvají dovnitř těla. Žije jen v čistých sladkých vodách. Obvykle jde o býložravce, který se živí vodními rostlinami a prvoky. Ve střevě má spirální řasu uzpůsobenou k trávení. V drsných a nepříznivých podmínkách se z něho však může stát masožravec, případně dochází ke kanibalismu. Stává se častou potravou jiných živočichů.\n\nV prvních dnech svého života je pulec vyživován ze žloutkového váčku. Po prolomení úst se už může živit rostlinnou potravou. Zprvu je pulec beznohý, později mu narostou zadní a pak přední končetiny. Ocas se stále zmenšuje. Vnější žábry přerůstá kožní záhyb. Místo amoniaku začíná vylučovat močovinu. Zahajuje také tvorbu hemoglobinu. Po několika měsících se z pulce stává dospělá žába.\n\n\n\n"}
{"id": "205894", "url": "https://cs.wikipedia.org/wiki?curid=205894", "title": "Pegmatit", "text": "Pegmatit\n\nPegmatit je druh hrubozrnné magmatické horniny, která vzniká oddělením z neutuhlého magmatu při vzniku granitového plutonu, či podle dalších teorií metamorfní, nebo metasomatické horniny. V přírodě se nejčastěji objevují v žilných deskovitých tělesech o různých mocnostech nebo jako čočkovitá tělesa při okrajích granitových těles. Nejčastějším typem pegmatitů jsou žulové pegmatity.\n\nČasto se setkáváme s tělesy, které jsou pravidelně prorůstány křemenem a nebo živcem s grafickou strukturou.\n\nV některé literatuře se pegmatity dělí i podle hloubky vzniku na:\n\nV současnosti nepanuje mezi geology jednotná shoda o tom, jak pegmatity vznikají, a proto existuje několik teorií. Předpokládá se, že tyto teorie jsou pravdivé, i když si vzájemně protiřečí, jelikož nejspíše platí za různých geologických podmínek.\n\n\nPegmatit je vždy světlé barvy, které se pohybují nejčastěji od bílé, našedlé, narůžovělé až po nažloutlou v závislosti na chemických příměsích. U horniny je často dobře viditelná zonálnost, což by vypovídalo o vzniku horniny vlivem rozdílného působení teploty.\n\nPegmatity mají velmi podobné složení jako granity, se kterými často vznikají na podobných lokalitách. Jsou tvořeny nejčastěji křemenem, živci a slídami.\n\nPegmatity nejsou jednotnou skupinou hornin, ale můžou se velmi lišit svým chemickým složením. V pegmatitech granodioritových a dioritových převažuje kyselý plagioklas, ale tyto pegmatity jsou poměrně vzácné. Mnohem častější jsou pegmatity alkalických hornin, které obsahují živec a narůžovělý nefelín.\n\nPegmatity se vyskytují v různých proměnlivých tvarech, což velmi znesnadňuje průzkum případných ložisek a i případnou těžbu. Nejčastěji se setkáváme s tzv. hnízdy, šlíry, čočkami, žilami, či s žilnými roji.\n\nV Česku se žulové pegmatity vhodné pro průmyslovou těžbu vyskytují převážně na Domažlicku v okolí obcí Otov, Meclov, Poběžovice, dále pak v okolí města Písek a v Dolních Borech u Velkého Meziříčí.\n\nVe světě jsou významná ložiska například v Kanadě, kde se nachází ložisko Tanco. Pegmatity z okolí Bancroftu v Ontariu a ložisko Rössing v Namibii obsahují velká množství uranu.\nDalším příkladem může být až dva kilometry dlouhý a 45 až 60 metrů mocný pegmatit „Bikita“ v Zimbabwe, který patří k největším ložiskům lithia, cesia a beryllia na světě.\n\nV mongolské části pohoř Altaj existuje 20 až 70 kilometrů široký a přibližně 450 kilometrů dlouhý pás obsahující pegmatitové roje a hnízda. Zde se vyskytují především kovy vzácných zemin.\n\nHornina je velmi důležitým zdrojem průmyslových minerálů a to hlavně živců a slíd, ale dále také poskytuje důležité zdroje pro vzácné prvky jako například beryllium, lithium, cesium či rubidium. Mimo průmyslové využití jsou často vyhledávány i ve šperkařství, jelikož často v sobě uzavírají i některé polodrahokamy například beryl, lithné slídy, uranové slídy, korund či turmalín, který se může vyskytovat v různorodých barvách (červený, modrý atd.). Své uplatnění má i při získávání minerálů jako je alanit, monazit, gadolinit ze skupiny REE.\n\nZískaný živec se nejčastěji následně využívá pro keramický průmysl na povrch porcelánu. Slída nachází své uplatnění převážně v elektrotechnice.\n\n"}
{"id": "205895", "url": "https://cs.wikipedia.org/wiki?curid=205895", "title": "Therizinosaurus", "text": "Therizinosaurus\n\nTherizinosaurus („Ještěr s kosou“, podle jeho dlouhých drápů na předních končetinách) byl rod největšího dnes známého terizinosaurida, vědecky popsaný ruským/sovětským paleontologem Jevgenijem Malejevem v roce 1954 na základě zkamenělin z mongolské pouště Gobi.\n\nTerizinosauři byli poměrně zavalití, po dvou se pohybující dinosauři s relativně malými hlavami, dlouhými krky a krátkými ocasy. Jejich zadní končetiny i trup byly mohutné, přední končetiny extrémně dlouhé (na poměry teropodů). Dospělý jedinec terizinosaura byl obří teropod, který dorůstal délky přes 9,6 metru a hmotnosti přes 5 tun (čímž patřil dokonce k největším známým teropodům vůbec). Tento poměrně podivný dinosaurus s velkými drápy (až přes 1 metr) a pažemi dlouhými 2,5 až 3,5 metru žil v době asi před 70 miliony let (v období svrchní křídy) na území dnešního Mongolska. Je pravděpodobné, že i \"Therizinosaurus\" byl na částech těla opeřený, stejně jako jeho blízký (ale geologicky podstatně starší) příbuzný \"Beipiaosaurus inexpectus\".\nCharakteristické byly extrémně dlouhé drápy terizinosaura. Ačkoliv jejich dochovaná fosilní část měřila \"jen\" kolem 71 centimetrů, u živého zvířete mohly být spolu s keratinovou vrstvou i přes 1 metr dlouhé. Terizinosaurus je pravděpodobně používal k obstarávání potravy (strhávání listí ze stromů, odlupování kůry, rozhrabávání termitišť?) a zároveň i na obranu před svými nepřáteli (velkými teropody, jako byl tyranosaurid \"Tarbosaurus\").\n\nJaký tělesný pach tento teropod za svého života vydával, už se nejspíš nikdy nedozvíme, protože ve fosilním záznamu se molekuly pachů nezachovávají. Existuje ale hypotetická možnost, že bychom podobnou informaci mohli získat analýzou velmi dobře dochovaných vzorků fosilií v budoucnosti.\n\n\"Therizinosaurus\" dal jméno celému kladu (infratřídě), nadčeledi i čeledi teropodních dinosaurů. Patřil nepochybně k vývojově nejvyspělejším zástupcům této skupiny a mezi jemu blízce příbuzné zástupce patřily například rody \"Erlikosaurus\" a \"Segnosaurus\".\n\n\n"}
{"id": "205899", "url": "https://cs.wikipedia.org/wiki?curid=205899", "title": "Správní a územní vývoj Ostravy", "text": "Správní a územní vývoj Ostravy\n\nStatutární město Ostrava prošlo od konce druhé světové války bouřlivým vývojem nejen po stránce ekonomické, politické či sociální, ale také správní a územní. Vývoj města před druhou světovou válkou zachycuje článek Velká Ostrava.\n\nBěhem osvobozovacích bojů a po jejich ukončení se správy Moravské Ostravy a okolních obcí ujaly místní národní výbory (MNV). Ostravský magistrát působící do 29. dubna 1945 byl zrušen a 2. května 1945 nahrazen prozatímním národním výborem. Ten měl třináct členů, kteří zastupovali komunistickou stranu, sociálně-demokratickou stranu, národně-socialistickou stranu a lidovou stranu. V jeho čele stál komunista Josef Lampa. Výbor řešil veškeré otázky související s obnovou a životem Moravské Ostravy. Množství úkolů, jimiž byl zavalen, si vyžádalo jeho rozšíření.\n\nDne 22. května 1945 došlo k ustavující schůzi řádného MNV. MNV měl 26 členů a jeho předsedou se stal komunista Josef Kotas. Plénum MNV bylo 11. června 1945 rozšířeno na 60 členů a 2. července 1945 začala pracovat dvacetičlenná rada MNV.\n\nTěsně po osvobození byly v bývalých obcích připojených k Moravské Ostravě a v některých místních částech ustanoveny vlastní MNV, které však fungovaly bez právního podkladu. Dle vládního nařízení číslo 4/1945 Sb. měl totiž v každé obci být pouze jeden MNV. Rada MNV v Moravské Ostravě proto svým rozhodnutím z 6. července 1945 tyto MNV změnila na pomocné národní výbory (PNV), které jí byly podřízeny.\n\nPNV sehrály důležitou roli v týdnech po osvobození. Díky dobré znalosti místních poměrů byly schopny řešit problémy lidí lépe než „velký“ MNV. Jejich zástupci však nebyli spokojeni s nevelkými pravomocemi, jež jim rada MNV svěřila, proto přijali memoranda, která zaslali vládě a ministerstvu vnitra. V nich požadovali větší samostatnost a decentralizaci městské správy až na úroveň MNV v jednotlivých čtvrtích.\n\nPodle okupačního nařízení číslo 236/1941 Sb. z 29. května 1941 vykonávala Moravská Ostrava jako město se zvláštním statutem podřízené přímo zemskému úřadu v Brně také funkci okresního úřadu. Územní obvod byl tehdy rozšířen o osm obcí politického okresu Frýdek (Heřmanice, Hrušov, Kunčice nad Ostravicí, Kunčičky, Michálkovice, Muglinov, Radvanice, Slezská Ostrava) a čtyři obce politického okresu Moravská Ostrava (Hrabová, Nová Bělá, Stará Bělá a Výškovice).\n\nToto nařízení v podstatě potvrdil dekret prezidenta republiky číslo 121/1945 Sb. z 27. října 1945, kterým byla Moravská Ostrava potvrzena jako město se zvláštním statutem. Současně se potvrdilo i připojení obcí k Moravské Ostravě. Moravskoostravský správní okres byl zrušen a jeho bývalé obce Krmelín, Proskovice a Stará Ves nad Ondřejnicí se staly součástí nového správního okresu Místek, který se spojil se správním okresem Frýdek.\n\nDekret také zřídil expozituru Moravskoslezského zemského národního výboru v Moravské Ostravě (ZNV), pod kterou spadaly správní okresy Bílovec, Bruntál, Fryštát, Frývaldov, Hlučín, Nový Jičín, Krnov, Místek, Opava-venkov, Český Těšín a dále statutární města Opava a Moravská Ostrava. Ostravské PNV byly pověřeny správou území, na nichž se utvořily.\n\nNeuváženým rozhodnutím ústředních státních orgánů byly k 1. červenci 1946 zrušeny PNV, ačkoliv se během své roční existence dobře osvědčily. Dne 10. července 1946 se konala ustavující schůze Národního výboru statutárního města Moravské Ostravy.\n\nVýnosem ministerstva vnitra číslo 1522/1946 Ú. l. z 28. června 1946 se Moravská Ostrava přejmenovává na Ostravu, což později potvrdila vyhláška číslo 123/1947 Sb. Bylo tak odstraněno po připojení slezských obcí zastaralé označení statutárního města.\n\nOstrava se v té době skládala z devatenácti bývalých samostatných obcí, jejichž katastrální území byly jako osady označeny čísly. Jako dvacátá osada byla zařazena i bývalá osada obce Zábřeh nad Odrou, Hulváky.\n\nVyhláškou ministerstva vnitra číslo 1903/1946 Ú. l. byl s platností od 1. listopadu 1946 vydán \"Prozatímní organizační řád statutárních měst\". Národní výbory statutárních měst jím byly přejmenovány na Ústřední národní výbory (ÚNV).\n\nNěkteré zrušené PNV nahradily obvodní rady (OR) ustavené v těchto okrajových částech města:\n\nPro vzájemnou řevnivost některých částí byly ještě zřízeny na přechodnou dobu pobočné úřadovny obvodní rady I. v Nové Bělé, Výškovicích a Kunčičkách, a dále pobočná úřadovna ÚNV v Muglinově. Nepochopitelně však nebyly obvodní rady zřízeny ve velkých čtvrtích, jako byly Mariánské Hory, Moravská Ostrava, Přívoz, Vítkovice aj.\n\nPo únorovém převratu došlo k přijetí celé řady nových právní předpisů (zejména ústavy a zákona o krajském zřízení). Od 1. ledna 1949 zanikla expozitura ZNV v Ostravě a její funkci převzal nově ustanovený Krajský národní výbor v Ostravě (KNV). Do jeho správního obvodu náležely okresy Bílovec, Český Těšín, Fryštát, Hlučín, Nový Jičín, Krnov, Místek a Opava-venkov, dále pak bývalá statutární města Opava a Ostrava. Od 1. února 1949 byl zřízen okres Ostrava se sídlem v Ostravě, který tvořilo okolních 25 obcí.\n\nV krajských městech pak na návrh ostravského ÚNV došlo k vytvoření jednotných národních výborů (JNV). Ty vykonávaly funkci okresního národního výboru (ONV) a zároveň fungovaly jako MNV pro město, ve kterém sídlily. Pouze Brno a Bratislava (a pochopitelně také hlavní město Praha) neměly JNV.\n\nZměnil se také počet obvodních rad:\n\nVelké městské čtvrti jako Mariánské Hory, Ostrava-střed, Přívoz, Slezská Ostrava a Vítkovice se obvodních rad dočkaly až v 2. polovině roku 1951.\n\nÚstavní zákon o národních výborech číslo 12/1954 Sb. z 3. března 1954 zásadně změnil fungování národních výborů. Ty byly nově prohlášeny za volené místní orgány státní moci, které ustanovují občané starší osmnácti let v tajných volbách na dobu tří let. Referáty byly nahrazeny odbory a správami.\n\nVládním nařízením číslo 16/1954 Sb. byly hranice ostravského okresu rozšířeny o obce Porubu a Bílovec. Městské čtvrti Nová Bělá, Stará Bělá a Výškovice se osamostatnily a jako samostatné obce byly rovněž začleněny do ostravského okresu.\n\nDosavadní JNV byl změněn na městský národní výbor (MěNV), který de facto převzal práci ONV, zatímco funkci MNV na území města měly vykonávat obvodní národní výbory (ObNV). Ty však reálně měly jen omezenou pravomoc.\n\nV 2. polovině roku 1956 se MěNV a KNV zabývaly úvahami o novém členění Ostravy. Vláda s předloženým návrhem souhlasila (vládní nařízení číslo 9/1957 Sb.) a proto od 20. května 1957 vznikly dva nové správní okresy: Ostrava-město a Ostrava-venkov. Hrabová se stala samostatnou obcí okresu Ostrava-venkov. Poruba, Pustkovec a Třebovice se sloučily v jednu obec s názvem Poruba a spolu se Svinovem byly začleněny do Ostravy jako nové městské čtvrti Ostrava-Poruba a Ostrava-Svinov.\n\nOd 1. července 1960 došlo na základě ústavního zákona o volbách do zastupitelských sborů číslo 35/1960 Sb. a dle dalších v té době přijatých zákonů ke změnám v organizaci územní správy. Byl zrušen okres Ostrava-venkov a jeho obce přiděleny do okolních okresů Frýdek-Místek, Karviná a Opava. Samostatné obce Bartovice, Hrabová a Martinov byly začleněny jako místní části Ostravy. Ke katastrálnímu území Ostravy byla taktéž připojena část katastru Petřkovic a Staré Bělé (tzv. Paseky). K městskému obvodu Vítkovice bylo připojeno katastrální území Zábřeh-VŽ. Počet městských obvodů klesl z šestnácti na osm.\n\nV roce 1965 byla v rámci plánované výstavby Jižního Města zahájena stavba nové obytné čtvrti ve Výškovicích. Zdejší MNV byl proto změněn na ObNV s označením Ostrava IX – Výškovice.\n\nNárodní shromáždění vydalo 1. prosince 1967 pod číslem 109/1967 Sb. \"Vzorový statut městských národních výborů\". Na základě tohoto statutu vyšel dne 29. dubna 1969 zákon o městě Ostravě (číslo 40/1969 Sb.), který vstoupil v platnost 1. července 1969. Podle tohoto zákona byla Ostrava samostatná územně-správní jednotka tvořená 25 městskými částmi (z dnešního pohledu byly míněny místní části). Ve všech případech se jednalo o bývalé samostatné obce a místní části Hulváky a Paseky. Orgánem státní správy se stal Národní výbor města Ostravy (NVMO), který byl řízen přímo vládou. V čele NVMO stál primátor. Rozdělení Ostravy na devět obvodů zůstalo zachováno.\n\nPo listopadových volbách v roce 1971 rozhodl NVMO, že se Ostrava rozdělí na čtyři městské obvody:\nPoznámka: V literatuře není uveden osud k. ú. Michálkovice. Zábřeh-Hulváky je již zmiňován jen jako Hulváky.\n\nOd 26. listopadu 1971 byl NVMO opět podřízen KNV Severomoravského kraje (SmKNV) a došlo k obnovení okresu Ostrava-město. K 1. lednu 1972 byl také zrušen zákon o městě Ostravě.\n\nOd 1. ledna 1975 byly k Ostravě připojeny jako místní části obce Stará Bělá, Nová Bělá a Proskovice, jejichž MNV podléhaly přímo NVMO. Až od 6. dubna 1976 byly tyto části začleněny do městského obvodu Ostrava 3.\n\nOd 24. dubna 1976 došlo k dalšímu rozšíření Ostravy. Z okresu Opava byly jako místní části Ostravy připojeny obce Antošovice, Hošťálkovice, Koblov, Krásné Pole, Plesná, Lhotka u Ostravy a Petřkovice; z okresu Nový Jičín pak Polanka nad Odrou.\n\nTyto územní změny byly úředně promítnuty v Ústředním věstníku ČSR číslo 10/1976 s platností od 6. dubna 1976. Tento předpis také změnil název Lhotka u Ostravy na Lhotka, Zábřeh nad Odrou na Zábřeh a Polanka nad Odrou na Polanka.\nPoznámka: Zde uváděné k. ú. Paseka je pravděpodobně bývalá místní část Stará Bělá-Paseky.\n\nK 1. lednu 1983 došlo k úpravě správní hranice mezi okresy Ostrava-město a Frýdek-Místek v místní části Polanka a mezi okresy Ostrava-město a Nový Jičín v místní části Polanka a Krásné Pole.\n\nK 1. červenci 1983 byla z městského obvodu Ostrava 1 vyčleněna část Vítkovic a sloučena s druhou částí v městském obvodu Ostrava 3. Současně zanikla místní část Paseka sloučením s místní částí Zábřeh. Dále došlo k přejmenování místní části Kunčice nad Ostravicí na Kunčice.\n\nK 1. lednu 1984 vznikla nová místní část Dubina v městském obvodu Ostrava 3.\n\nDne 14. září 1990 NVMO rozhodl, že Ostrava bude dělena na 22 městských obvodů, a to s účinností od 24. listopadu 1990. Ke stejnému dni byla ukončena činnost NVMO. Místo něj vznikl Úřad města Ostravy, který převzal prakticky celou jeho agendu. Po zrušení Severomoravského krajského národního výboru byl vytvořen Okresní úřad Ostrava-město, který převzal i malou část agendy bývalého NVMO. Úřad města Ostravy i Okresní úřad Ostrava-město byly sloučeny k 30. červnu 1992 v Magistrát města Ostravy (MMO).\n\nOd 1. ledna 1994 se od Poruby oddělil nejmladší městský obvod – Plesná. Ostrava se tak v současnosti dělí na 23 městských obvodů.\n\n\n"}
{"id": "205901", "url": "https://cs.wikipedia.org/wiki?curid=205901", "title": "Vappu", "text": "Vappu\n\nVappu je finský svátek, připadající na 1. května. Časově se tedy prolíná se Svátkem práce, který se ve Finsku taktéž slaví, a oba svátky se ve Finsku považují vlastně za jeden. Vappu je ale především svátek studentů. Vappu tedy zhruba odpovídá českému majálesu. Začátkem května se také na většině finských univerzit chýlí ke konci jarní semestr. Obvykle bouřlivé oslavy plné alkoholu začínají již několik dní předem a 1. květen je vyvrcholením. V současné době je svátek přejímán i ostatními lidmi, kteří ho slaví spíše ve smyslu obecné oslavy než jako svátek práce nebo svátek studentů. Vedle oslavy Nového roku a Juhannusu je to největší svátek ve Finsku.\n\nNázev tento svátek dostal po bavorské abatyši svaté Valburze, protože byla kanonizována právě 1. května. Tato slavnost se slavila stejně jako jinde Evropě i ve Finsku již od středověku. Svátek historicky navazoval na pohanskou slavnost obdobnou keltskému svátku Beltain.\n\nNejstarší finské zvyky na Vappu se týkaly především přicházejícího léta. Církevní pravidla zakazovala pracovat, například se nesmělo rybařit. Lidové zvyky se týkaly zemědělství, například se na Vappu začínalo sít, nebo se zvířata pouštěla na pastvu bez ohledu na to, jaké počasí právě panovalo.\n\nOslava Vappu, jakožto studentského svátku, se do Finska dostala ze Švédska. Přinesli ji finští studenti Lundské univerzity nejspíše roku 1865. V 70. letech 19. století se pak zvyk ve Finsku rozšířil. Poté, co se začal v USA slavit Svátek práce, dorazily jeho oslavy v roce 1889 i do Finska. Dělníci na tento den demonstrovali. Na venkově, kde nebyla ani vzdělaná vrstva, ani dělníci, se z Vappu ale den demonstrací nestal.\n\nNa Vappu a večer před ním jsou mnohá místa, zejména pokud je tepleji, zaplněna studenty. Lidé jež dosáhli maturitního vzdělání, ať již starší, nebo mladší nosí na hlavách bílé studentské čepice. Náměstí, ulice a parky jsou plné stánků s karnevalovým zbožím a prodejců nafukovacích balónků. Pije se \", finská verze medoviny. Jí se pečivo, bramborový salát a párečky. Mladí si často obarvují vlasy sprejem. Kupují se též další ozdoby, například masky.\n\nOd roku 1908 se ve Finsku na podporu ochrany dětí prodávají umělé připínací květiny '. Obvykle jejich prodej začíná již v dubnu. Ve Velkých Helsinkách se již tradičně vydává časopis ', který obsahuje sebrané práce školáků prvních až šestých tříd.\n\nStudenti v jednotlivých městech mají na Vappu své místní tradice. Například v Helsinkách očistí sochu Havis Amanda, aby jí mohli nasadit studentskou čepici. V Tampere mají podobný rituál, kdy nasazují čepici soše \" (Finská dívka) na mostě Hämeensilta. Kromě toho je na Vappu Tammerkoski místem hromadného křtu studentů prvních ročníků Tamperské technické univerzity.\n\n"}
{"id": "205902", "url": "https://cs.wikipedia.org/wiki?curid=205902", "title": "Eliáš Mlynárových", "text": "Eliáš Mlynárových\n\nEliáš Mlynárových (též Mlynář, Molitoris) (1670 – asi 1720) byl slovenským náboženským spisovatelem, básníkem a evangelickým farářem.\n\nNarodil se roku 1670 v Kubachách v rodině rektora školy. Vzdělání získal v Nižnej Boci, v Liptovském Jánu, v Roštáru, ve Štítniku, Brezně a v Kežmaroku. V Kežmaroku po studiích působil jako výběrčí královského poplatku a městský právník. Dne 7. března 1706 byl superintendentem Jakobem Zablerem ordinován do úřadu evangelického kazatele a působil pak až do smrti jako farář ve Spišské Teplici.\n\n"}
{"id": "205909", "url": "https://cs.wikipedia.org/wiki?curid=205909", "title": "Sysprep", "text": "Sysprep\n\nSystem Preparation tool, známý také jako Sysprep, je nástroj společnosti Microsoft k přípravě a konfiguraci operačních systémů Microsoft Windows k bitovému kopírování na další stanice, nebo provedení údržby, či přizpůsobení Windows před předáním koncovému uživateli.\n\nProgram Sysprep byl původně navržen pro použití Windows NT 4.0.\n\nDalší verze byly zavedeny pro Windows 2000 a Windows XP jako součást instalačního media v souboru DEPLOY.CAB.\n\nOd Windows Vista a Windows Server 2008 je nástroj Sysprep součástí systému.\n\nJde především o jeden z nástrojů k vícenásobné instalaci systému. Software poskytuje Microsoft přímo na instalačním disku (druhým nástrojem na disku, s poněkud odlišným použitím je tzv. SIF). Pomocí něho lze vytvořit tzv. image disku. Sysprep tedy může být právě použit k přípravě operačního systému pro klonování případně méně výhodně na obnovu systému pomocí image disku. Je ovšem třeba upozornit, že úmyslně nezachovává (maže) identifikaci instalace na disku na kterém je spuštěn (licenci, SID).\nV některých případech je to výhodné, v jiných nikoliv. Instalace systému Windows zahrnuje spoustu jedinečných prvků, které je většinou třeba tzv. zobecnit před zavedením a přípravou disk image pro další stanice.\n\nPo provedení Sysprepu vznikne disk s obecnou instalací konkretní verze operačního systému (např. Windows XP SP3 CZ OEM) ale s veškerým nainstalovaným softwarem.\nPokud tento disk chceme klonovat, nebo z něj vytvořit image (t. j. soubor obsahující podobu disku) potřebujeme k tomu nástroj třetí strany.\n\n\nProgram Sysprep nalezne v jednotlivých krocích tyto základní prvky a vyjme je z klonu. Tím je zajištěna nezbytná budoucí unikátnost systému v síti.\nMicrosoft přesto upozorňuje na spuštění naklonovaného PC mimo síť z titulu MAC adresy a případného konfliktu na DHCP.\nAdministrátor může použít \"SetupMgr.exe\" ve Windows XP nebo \"System Image Manager\" ve Windows Vista k vytvoření souboru sysprep.inf. Ten obsahuje informace ke konfiguraci operačního systému a je pak použit k vyklonování systému z image.\n\nNástroj Sysprep lze použít pouze v případě, že hardware počítače a související zařízení splňují následující požadavky:\n\nSoubor odpovědí Sysprep.inf je textový soubor, ve kterém jsou uvedeny odpovědi na posloupnost dotazů zadávaných v grafickém uživatelském rozhraní (GUI) prostřednictvím dialogových oken. Soubor odpovědí Sysprep.inf používaný nástrojem Sysprep můžete vytvořit pomocí textového editoru (nebo SetupMgr.exe ve Windows XP nebo System Image Manager ve Windows Vista).\nSoubor odpovědí musí mít název Sysprep.inf a musí být uložen ve složce Sysprep umístěné v kořenové složce jednotky, na které je nainstalován operační systém. Tyto soubory mohou být uloženy také na disketě. Pokud má složka Sysprep jiný název nebo syntaxi, popř. umístění, bude ji instalační program ignorovat.\nV praxi to znamená následné zadávání jednotlivých parametrů ručně po startu systému.\n\nSysprep naleznete v sadě Windows Deployment Tools – soubor Deploy.cab na instalačním disku ve složce \\Support\\Tools.\nVytvořte složku \"%Systemdrive%\"\\Sysprep a obsah Deploy.cab sem rozbalte.\nMůžete sem nakopírovat i soubor odpovědí Sysprep.inf. Bývá ale výhodné jej mít na disketě – je pak editovatelný nezávisle na klonu.\nPotom spusťte sysprep.exe. Pokud jste si jisti, že chcete pokračovat (vymazání unikátních záznamů – viz předchozí) potvrďte spuštění.\nSysprep provede potřebné operace a stanici vypne.\nSystémový disk jste tak přetvořili na zdroj klonu.\n\nPřehled základních formátů a parametrů v souboru odpovědí:\n\n"}
{"id": "205917", "url": "https://cs.wikipedia.org/wiki?curid=205917", "title": "Baryonyx", "text": "Baryonyx\n\nBaryonyx („těžký dráp“) byl spinosauridní teropodní dinosaurus, pojmenovaný podle obrovského drápu, který měl na palci předních končetin. Ten dosahoval za života délky až 35 cm. Byl nalezen v cihelně v Surrey amatérským paleontologem Williamem Walkerem v roce 1983. Baryonyx žil v období spodní křídy, přibližně před 125 milióny let. Jeho fosílie byly nalezeny v Anglii (Isle of Wight) a nejspíš i v Portugalsku a západoafrickém Nigeru.\n\n\"Baryonyx\" dosahoval délky kolem 10 metrů, výšky ve hřbetě do 3 metrů a hmotnosti kolem 2-3 tun (podle jiných odhadů ale spíše jen 7,5 metru a 1200 kilogramů). Byl to po dvou chodící masožravec, který se nejspíš živil především rybami a mršinami. Tato skladba potravy byla odvozena z tvaru jeho štíhlých a prohnutých čelistí, které do značné míry připomínaly čelisti krokodýla (gaviála). Také jeho silné přední končetiny napovídají tomuto předpokladu. Představoval tak menšího příbuzného proslulého obra spinosaura ze severní Afriky.\n\nDonedávna se předpokládalo, že fosílie baryonyxe byly poprvé objeveny až roku 1983 a vědecký popis pak následoval roku 1986. Jak se ale ukázalo v posledním desetiletí, fosilní zuby označované jako \"Suchosaurus\" (pokládané do roku 1998 za zuby druhohorních krokodýlů) patří s největší pravděpodobností také tomuto rodu, a přitom byly objeveny již kolem roku 1820.\n\n\n"}
{"id": "205919", "url": "https://cs.wikipedia.org/wiki?curid=205919", "title": "Administrativní dělení Andorry", "text": "Administrativní dělení Andorry\n\nAndorra se skládá ze sedmi částí, farností (katalánsky: parròquies, v jednotném čísle – parròquia). \n\nV minulosti bylo území Andorry rozděleno pouze do šesti farností. V roce 1978 byla vytvořena sedmá farnost – Escaldes-Engordany. \n\nNěkteré farnosti se navíc ještě dále územně člení. Farnosti Ordino, La Massana a Sant Julià de Lòria jsou dále členěny do čtvrtí (\"quarts\"), zatímco farnost Canillo je dále členěna na sousedství (\"veïnats\"). Tyto čtvrti a sousedství se administrativně shodují s vesnicemi, které můžeme nalézt ve všech farnostech.\n"}
{"id": "205923", "url": "https://cs.wikipedia.org/wiki?curid=205923", "title": "Gallimimus", "text": "Gallimimus\n\nGallimimus („napodobitel kura“) žil v období pozdní křídy, asi před 75 až 70 miliony let. Byl to po dvou chodící a běhající všežravec, dlouhý přibližně 6 metrů a vážící kolem 450 až 480 kilogramů. Tento štíhle stavěný dinosaurus patřil mezi ornitomimosaurní teropody (do skupiny jinak primárně dravých dvounohých dinosaurů). Šlo zřejmě o rychlonohého stádního všežravce.\n\nJeho tři téměř kompletní kostry byly objeveny na mongolském nalezišti Altan Úl v poušti Gobi. Ostatní nálezy byly odkryty také na území dnešního Mongolska.\n\nGalimimus byl po dvou chodící všežravec nebo býložravec. Měl poměrně dlouhý bezzubý zobák, dlouhý štíhlý krk a ohebný ocas. Byl poměrně štíhlý a gracilní. Mohl dosáhnout velmi vysoké rychlosti v běhu. Podle tvaru kostí na nohou a celkového tvaru těla někteří vědci usoudili, že mohl dosáhnout rychlosti v běhu až kolem 56 km/h.\n\nDříve si vědci mysleli, že galimimovy „ruce“ nebyly schopny nic uchopit. Vědci se domnívali, že svýma \"rukama\" hrabal v hlíně a hledal kořínky, nebo že kradl dinosauří, plazí a ptačí vejce. Později byl také vyobrazován, jak požírá trávu. Dnes se však vědci přiklánějí především k možnosti, že galimimus byl spíše všežravec. Dnes se vědci domnívají, že galimimovy „ruce“ byly chápavé. Mohl tedy s nimi chytat ještěrky, malé savce, hmyz a jiné bezobratlé. Nejspíše žil ve stádech (a to možná značně početných). Každý galimimus ale nejspíše lovil sám za sebe (nejednalo se tedy o lov ve smečce). Jako každý jiný dinosaurus i galimimus snášel vejce. Pro vejce představovali nebezpečí takzvaní „lupiči vajec“ (oviraptoři) a možná i jiní galimimové. Galimimus se asi stával častou kořistí velociraptorů, ale i jiných dravců.\n\nV roce 2017 byl ve vědecké studii zveřejněn objev desítek otisků fosilních stop patřících zřejmě rodu \"Gallimimus\". Objev byl učiněn roku 2009 v poušti Gobi (v sedimentech souvrství Nemegt).\n\nGalimimové se jako stádní živočichové objevují například v románu i filmu \"Jurský park\".\n\n\n"}
{"id": "205924", "url": "https://cs.wikipedia.org/wiki?curid=205924", "title": "Mutt", "text": "Mutt\n\nMutt je poštovní klient fungující v textovém rozhraní v systémech na bázi Unixu. Původně byl napsán Michaelem Elkinsem v roce 1995 a v témže roce vydán pod licencí GNU General Public License. Zprvu velmi připomínal program elm (další z poštovních klientů), ale v dnešní době můžeme najít nejvíce společných rysů s klientem slrn.\n\nMutt podporuje většinu poštovních formátů (jako např. mbox a Maildir) a protokolů (POP3, IMAP, atd.). Také zahrnuje podporu MIME (S/MIME).\n\nMutt je čistě poštovní klient (\"Mail User Agent - zkráceně MUA\") a sám od sebe nemůže posílat e-maily. Aby tomu tak mohlo být, potřebuje ke své správné funkčnosti speciální program, určený k doručování zpráv na cílový systém (\"Mail Transfer Agent - zkráceně MTA\"). V Unixu je to běžně démon sendmail.\n\nJe velice dobře konfigurovatelný, obsahuje stovky příkazů. Dovoluje nám změnu všech klávesových zkratek a psaní vlastních maker a spolu s tím změnu celého vzhledu a velké části rozhraní. Existuje také mnoho záplat a rozšíření, které nám mohou přidat spoustu dalších funkcí (např. podporu NNTP - protokolu pro síťové diskuzní skupiny v Internetu).\n"}
{"id": "205925", "url": "https://cs.wikipedia.org/wiki?curid=205925", "title": "Administrativní dělení Albánie", "text": "Administrativní dělení Albánie\n\nAlbánie je rozdělena na dvanáct krajů (albánsky: oficiálně \"qark/qarku\", ale někdy také \"prefekturë/prefektura\", překládáno jako prefektura). Každý kraj je dále rozdělen do několika okresů (\"rrethe\").\n"}
{"id": "205934", "url": "https://cs.wikipedia.org/wiki?curid=205934", "title": "Romandie", "text": "Romandie\n\nRomandie (: \"la Suisse romande\") je oblast Švýcarska, kde je oficiální nebo převažuje francouzský jazyk. Jde o kantony Ženeva, Vaud, Neuchatel a Jura stejně jako o frankofonní oblasti kantonů Bern, Valais a Fribourg. V Romandii žije asi pětina obyvatel Švýcarska (asi 1,5 milionu lidí).\n\nFrancouzština používaná ve Švýcarsku se od jazyka ve Francii liší jen mírně. Příkladem rozdílu je užití slova \"septante\" pro sedmdesát místo \"soixante-dix\" a podobných číslovek \"huitante\" pro osmdesát a \"nonante\" pro devadesát.\n\nNázev \"Romandie\" není oficiálním názvem administrativního území, ale je běžně používán. Nachází se například v názvu frankofonní stanice švýcarské televize (\"Télévision Suisse Romande\") nebo v názvu cyklistického závodu \"Kolem Romandie\" (\"Tour de Romandie\").\n"}
{"id": "205940", "url": "https://cs.wikipedia.org/wiki?curid=205940", "title": "Windows 2.0", "text": "Windows 2.0\n\nWindows 2.x je 16bitový operační systém s grafickým uživatelským rozhraním (GUI) vydaný jako nástupce systému Windows 1.0.\nPro běh systému byl vyžadován MS-DOS verze 3.0 nebo vyšší, 512 kB operační paměti nebo více, grafická karta, disketová mechanika a pevný disk.\n\nWindows 2.0 byly vydány 23. listopadu 1987. Tato verze již umožňovala vzájemné překrývání oken jednotlivých aplikací. Dále byly představeny nové funkce pro manipulaci s okny – tzv. minimalizace a maximalizace. V neposlední řadě byla sjednocena a vylepšena podpora klávesových zkratek (symbolizována podtrženým písmenem v nabídkách).\nPrvní verze aplikací Microsoft Word a Microsoft Excel pro Windows byly určeny právě pro Windows 2.0. Vývojářská podpora se podstatně zvýšila s touto verzí. V lednu 1988 byly vydány Windows 2.03.\n\n27. května 1988 byly vydány Windows/286 2.1 a Windows/386 2.1. Tyto verze byly navrženy tak, aby mohly využívat specifických vlastností procesorů Intel 80286 a Intel 80386. V březnu 1989 spatřily světlo světa Windows 2.11 a přinesly zejména změny ve správě paměti (drobnějšího charakteru), rychlejší tisk a řadiče postscriptu.\n\nSoučástí tohoto systému byl ovladač HIMEM.SYS, který umožnil umístit část jádra systému Windows do prvních 64 KB paměti a uvolňuje tak přibližně 50 KB pro programy Windows. Rovněž byla přidána podpora pro několik karet EMS (zde se nejedná se o funkci přímo vztaženou k procesoru Intel 80286).\n\nTato verze Windows byla mnohem pokročilejší než její předchůdci. Největším přínosem byla podpora chráněného režimu jádra, nad kterým běžely aplikace a rozhraní (GUI) jako samostatné úlohy ve virtuálním režimu 8086. To umožnilo běh několika aplikací pro systém DOS souběžně (místo toho, aby zůstávaly potlačeny v pozadí). Každá z běžících aplikací pro DOS mohla použít tolik konvenční paměti, kolik bylo dostupno před tím, než byl spuštěn systém Windows (bez několika kilobytů horní paměti). Aplikace pro Windows již mohly běžet paralelně díky kooperativnímu multitaskingu. Windows 386 také poskytovaly emulaci rozšířené paměti za využití vlastnosti správce paměti 80386 k tomu, aby se RAM nad 640 KB chovala jako rozšířená (prolomení hranice 640 KB) v minulosti podporovaná pouze přídavnými kartami a všeobecně používaná aplikacemi pro DOS (přepsáním souboru WIN200.BIN souborem COMMAND.COM bylo možné použít emulaci rozšířené paměti v operačním systému DOS bez spuštění grafického rozhraní Windows). Neexistovala zde virtuální disková paměť, takže všechny spuštěné aplikace se musejí vejít do dostupné fyzické paměti. Microsoft doporučil dokoupit přídavnou paměť pokud aplikacím často docházela volná operační paměť.\n\nAni jedna z těchto verzí nepracovala se správci paměti pracujícími v režimu DOS jako např. CEMM nebo QEMM ani s nástavbami systému, které byly vybaveny vlastním správcem paměti běžícím v chráněném režimu. Toto bylo opraveno ve verzi 3.0, která byla kompatibilní s VCPI ve standardním režimu a s DPMI v rozšířeném režimu 386. Windows 3.0 byly také schopny využívat modul pro přímý zápis do rozšířené paměti DWEMM, což umožnilo výrazně rychlejší a \"hladší\" chod grafického uživatelského rozhraní.\n\nRůzné verze Windows 2.x byly nahrazeny Windows 3.0 v květnu 1990.\n"}
{"id": "205941", "url": "https://cs.wikipedia.org/wiki?curid=205941", "title": "Epanterias", "text": "Epanterias\n\nEpanterias je pochybný rod velkého teropodního dinosaura, který je nejspíš jen velkým jedincem rodu \"Allosaurus\" (druhu \"A. fragilis\" nebo samostatného druhu \"A. amplexus\", jak v roce 1988 navrhl Gregory S. Paul). \n\nTento teropod byl objeven a popsán v roce 1878 a jeho velikost (délka 12-13 metrů) jej řadí mezi největší známé teropody. Žil v pozdní juře na území západu dnešních Spojených států amerických. Typovým druhem je \"Epanterias amplexus\", založený na AMNH 5767, materiálu tvořeném třemi neúplnými obratli, korakoidem a metatarzální kostí. Délka tohoto jedince byla odhadnuta na 12,1 metru, čímž se blíží mnohem mladšímu tyranosaurovi (ovšem nedosahoval zdaleka jeho hmotnosti).\n\n"}
{"id": "205942", "url": "https://cs.wikipedia.org/wiki?curid=205942", "title": "Michael Emerson", "text": "Michael Emerson\n\nMichael Emerson (* 7. září 1954 Cedar Rapids, Iowa) je americký herec. K jeho nejvýznamnějším rolím patří William Hinks v seriálu \"Advokáti\" (2000–2001), za kterou získal cenu Emmy pro nejlepšího hostujícího herce v dramatickém seriálu, Zep Hindle ve filmu \"\" (2004), Benjamin Linus v seriálu \"Ztraceni\" (2006–2010) a Harold Finch v seriálu \"Lovci zločinců\" (2011–2016).\n\n\n\n"}
{"id": "205943", "url": "https://cs.wikipedia.org/wiki?curid=205943", "title": "Edmarka", "text": "Edmarka\n\nEdmarka byl pochybný rod velkého teropodního dinosaura, žijícího v období pozdní jury (asi před 154 až 148 miliony let) na území dnešních USA (lokalita Como Bluff ve Wyomingu). \n\nJednalo se o velkého dravého dinosaura, který mohl dosahovat délky kolem 11 metrů, čímž patřil k největším jurským teropodům. Přesné taxonomické zařazení tohoto rodu je nejisté, byl však blízce příbuzný rodu \"Torvosaurus\". Podle některých paleontologů je přímo novým druhem tohoto rodu, nikoliv samostatným rodem.\n\n\n"}
{"id": "205951", "url": "https://cs.wikipedia.org/wiki?curid=205951", "title": "Hooverphonic", "text": "Hooverphonic\n\nHooverphonic je belgická rock/popová formace založená v roce 1995.\nAčkoliv byla původně zařazena jako trip hopová skupina, skupina velmi rychle rozšířila záběr tak, že již nemůže být kategorizována do jedné kategorie. Skupina se původně jmenovala Hoover, avšak po zjištění že již několik kapel s tímto názvem existuje, rozhodli se přejmenovat na Hooverphonic.\n\nDne 10. října 2008 oznámila Geike Arnaert, že na konci roku skupinu opustí. Zpěvačka, která ve skupině působila od roku 1998, s Hooverphonic odehrála poslední koncert 13. prosince 2008 v ruském Jekatěrinburgu. Poté se vydala na sólovou dráhu.\n\nNáhradu za Geike skupina oznámila 4. prosince 2010 v pořadu \"De Laatste Show\" na stanici VRT. Stala se jí Noémie Wolfs, která působila ve skupině do března roku 2015, kdy oznámila svůj odchod. \n\nV dubnu roku 2018 se novou zpěvačkou skupiny stala Luka Cruysberghs, která rok předtím předtím zvítězila v pěvecké soutěži The Voice van Vlandeeren (Hlas Flander). \n\n\n\n"}
{"id": "205962", "url": "https://cs.wikipedia.org/wiki?curid=205962", "title": "Harvardská architektura", "text": "Harvardská architektura\n\nHarvardská architektura je počítačová architektura, která fyzicky odděluje paměť programu a dat a jejich spojovací obvody. Název pochází z elektromechanického počítače Harvard Mark I – zástupce 0. generace, který implementoval tuto architekturu. Mark I měl strojové instrukce uloženy na děrované pásce (o šířce 24 bitů) a data na elektromechanických deskách (23 číslic široké).\n\nU harvardské architektury není potřeba mít paměť stejných parametrů a vlastností pro data a pro program. Paměti můžou být naprosto odlišné, mohou mít různou délku slova, časování, technologii a způsob adresování. V některých systémech se pro paměť programu používá typ paměti ROM (read only memory), přičemž paměť dat vyžaduje typ paměti RWM (Read-Write Memory).\n\nDvojí paměť umožňuje paralelní přístup k oběma pamětím, což zvyšuje rychlost zpracování. Umístění programu v paměti ROM může významně přispět k bezpečnosti systému (program nelze modifikovat).\n\nU počítačů s odlišnou von Neumannovou architekturou, může procesor najednou pouze číst resp. zapisovat data nebo instrukce. To je způsobeno tím, že u této architektury je pro data a program (instrukce) vyhrazena společná paměť a propojovací obvody. Jde tedy o sekvenční zpracování, z kterého vyplývá i nižší rychlost.\n\nPro velmi rychlé zpracování velkého toku dat se čím dál více používají počítače s paralelním zpracováním, tedy postavené na Harvardské architektuře. U této architektury, díky odděleným propojovacím obvodům a separátní paměti programu a dat, může procesor zároveň číst/zapisovat z/do paměti programu a paměti dat najednou.\n\nV posledních letech se rychlost procesorů zněkolikanásobila v poměru k rychlosti přístupové doby hlavní paměti. Je tedy tendence zredukovat počet přístupů do hlavní paměti. Například, pokud by každá instrukce běžící v procesoru vyžadovala přístup do paměti, zrychlení procesoru by nemělo žádný přínos pro výkon počítače, kvůli dlouhé přístupové době k paměti.\n\nPaměť může být mnohem rychlejší, ovšem za mnohem vyšší cenu. Řešením je paměť známá jako cache, která je velmi rychlá, ale je jí také mnohem méně, než hlavní paměti. Velikost vyrovnávací paměti (cache) je jeden z hlavních aspektů při určování rychlosti procesoru.\n\nRychlé moderní procesory spojují obě architektury. Uvnitř procesoru je použita harvardská architektura, kde se paměť cache dělí na paměť instrukcí a paměť pro data. Ovšem celý procesor se „zvenku“ chová jako procesor s architekturou von Neumannovou, protože načítá data i program z hlavní paměti najednou.\n\nHarvardská architektura se také často používá v:\n\n\n"}
{"id": "205965", "url": "https://cs.wikipedia.org/wiki?curid=205965", "title": "Náměstí 14. října", "text": "Náměstí 14. října\n\nNáměstí 14. října (dříve \"Kostelní náměstí\") se nachází v Praze na Smíchově. Mezi jeho pamětihodnosti patří novorenesanční kostel sv. Václava s farou, barokní vila Portheimka, novorenesanční radnice, secesní tržnice (dnes v ní sídlí pobočka Městské knihovny) a Národní dům (zde proběhl 14. října 1918 pokus o vyhlášení socialistické Československé republiky rad).\n\nVýznam náměstí vzrostl po vystavění Palackého mostu a Palackého ulice (dnes Lidická) kolem roku 1880. Tehdy bylo Kostelní náměstí vybráno jako nové reprezentační centrum tehdy ještě samostatné smíchovské obce. Jakubské náměstí (dnes Arbesovo) tak ztratilo svou dosavadní funkci a zůstalo především tržištěm.\n\nNovorenesanční bazilika sv. Václava byla postavena v letech 1881–1885 podle plánů Antonína Barvitia. Na výzdobě se podíleli například Čeněk Vosmík, František Sequens, Josef Matyáš Trenkwald, Ludvík Šimek a Maxmilián Pirner. Antonín Barvitius je rovněž autorem přilehlé fary. Roku 1928 byl smíchovský farní chrám povýšen na arciděkanství. Prvním arciděkanem se stal Jan Pauly.\n\nLetohrádek postavil Kilián Ignác Dienzenhofer v letech 1716–1721 pro sebe a svou rodinu. Výzdobu vytvořili Antonín Braun a Václav Vavřinec Reiner. Součástí letohrádku byla i barokní francouzská zahrada. Po Dienzenhoferově smrti získal letohrádek František Ferdinand Buquoy, který upravil zahradu v rokokovém stylu. Patrně koncem 18. století byla k letohrádku přistavěna dvě boční křídla. Roku 1815 zakoupili objekt podnikatelé Mojžíš a Leopold Porgesovi z Portheimu. Ti postavili na polovině zahrady továrnu na výrobu kartounu. V souvislosti se stavbou kostela sv. Václava došlo k parcelaci další části zahrady a ke zboření jižního křídla letohrádku. Letohrádek byl zestátněn v roce 1945\n\nMajetkem Porgesů z Portheimu byl i klasicistní objekt zvaný Porgeska. Ten byl zbořen po roce 1949 v rámci terénních úprav náměstí.\n\nV prvním desetiletí 20. století,  spolu s novou zástavbou, byla plocha náměstí parkově upravena. Byl vytvořen snížený parter. Parková plocha na západní straně byla rozšířená o zelený pás s dvojitým stromořadím lip stříbrných. Plocha parku je bez vyšších porostů, kolem odpočívadel jsou vysázeny keře pustorylu věncového, v rozích jsou pnoucí růže  Ve středu parteru jsou květinové záhony. V  roce 1951 bylo do parku před Národní dům přemístěno barokní dílo zvané Medvědí fontána od sochaře Jeronýma Kahla, původně vytvořené pro zahradu letního sídla Jana Jiřího Slavaty. V souvislosti s výstavbou metra B byla v osmdesátých letech 20. století plocha nově upravená podle návrhu zahradního architekta Jana Šteflíčka.\n\n"}
{"id": "205969", "url": "https://cs.wikipedia.org/wiki?curid=205969", "title": "KS", "text": "KS\n\nSpojení písmen K a S může mít různé významy:\n\n\n\n"}
{"id": "205970", "url": "https://cs.wikipedia.org/wiki?curid=205970", "title": "IMac", "text": "IMac\n\niMac je osobní počítač typu „vše v jednom“ od společnosti Apple. Ihned od uvedení na trh v roce 1998 se stal vlajkovou lodí řady Macintosh. iMac spolu s osobním přehrávačem iPod, významně přispěl k oživení zájmu o produkty Apple v druhé polovině devadesátých let a tím firmu vytáhl z hluboké krize. K popularitě iMacu přispělo i využití USB portů, estetická stránka i chytrý marketing ze strany Apple.\n\nSteve Jobs zjednodušil a zpřehlednil produktové řady počítačů Apple okamžitě po svém návratu do Apple v roce 1997. Zrušil výrobu počítačů řady Performa a hledal náhradu ve stejné cenové hladině. iMac byl ohlášen v květnu 1998 a do obchodů se dostal 15. srpna 1998. Představení iMacu bylo pozoruhodnou událostí s významným dopadem jak na samotný Apple, tak i na celý počítačový průmysl.\n\nToho času byla společnost Apple jediná, která vyráběla počítače typu „vše v jednom“ – tedy počítač který měl veškeré komponenty společně s monitorem v jednom krytu. Po estetické stránce se iMac výrazně lišil od ostatních počítačů, které doposud přišly na trh. Byl vyroben z průsvitného plastu modré barvy vytvarovaného jako vejce kolem 15-palcového CRT monitoru. Na vrchu byla rukověť pro jednodušší přenášení a porty byly vyvedeny pod krytkou na pravé straně. Na přední straně byly konektory pro sluchátka, zabudované reproduktory a CD mechanika. iMac neobsahoval do té doby u Macintoshů běžné porty (jako např. SCSI), místo toho se spoléhal na tehdy nové a málo rozšířené a podporované USB. Stejně tak iMac neměl disketovou mechaniku, což byl často diskutovaný krok – v prvních letech po uvedení bylo možno si ji zakoupit jako externí USB mechaniku. Změn doznala i klávesnice, která byla zpracována ve stejných barvách jako počítač, fyzicky menší, s bílými znaky na černých klávesách. Původně dodávaná myš, tvarem připomínající puk, byla často kritizována, proto byla v novějších modelech nahrazena konzervativnější optickou myší. Dnes se iMac dodává s novou multidotykovou myší zvanou Magic Mouse.\n\nPůvodní iMac vycházel z nikdy nerealizovaného projektu MacNC (terminálový Macintosh bez pevného disku) a částečně též z platformy referenčního hardwarového designu pro PowerPC (CHRP). První model měl procesor PowerPC G3 233 MHz, 512 KB L2 cache, 32 MB RAM\n\na 4 GB pevný disk. Dodával se s operačním systémem Mac OS 8.1, brzy aktualizovaným na 8.5. Infračervený port a CD mechanika na čelní straně počítače byly převzaty z tehdejších notebooků Apple.\n\nMožnost interního rozšíření iMacu je nízká, většinou je možné pouze rozšířit operační paměť, vyměnit pevný disk, případně doinstalovat rozšiřující karty pro Apple AirPort nebo Bluetooth. Je to charakteristická vlastnost iMacu, kontrastující s modulárním (stavebnicovým) principem PC. U PC je možné vyměnit jednotlivé komponenty, zvyšovat jejich výkon, a zároveň při nesprávné volbě hrozí riziko nestability systému. iMac je proto vhodnou volbou pro řadové uživatele, kteří nepotřebují vysoce vyladěný počítač, ale preferují stabilitu. Alternativou je testovaná značková PC sestava, u které bývá podobná záruka.\n\nUvedení prvního iMacu bylo intenzivně komentováno novinami, uživateli Macintoshů, i odpůrci. Stejně tak jako v tisku i na webu, se názory na radikální hardwarové změny lišily. Společnost Apple dokonce neskromně prohlásila, že „zadní část našich počítačů vypadá lépe, než přední část ostatních“, narážejíc přitom na šedivý vzhled Windows PC. Esteticky výrazné iMacy byly snadno rozpoznatelné v televizi, filmech a tisku, což přispívalo ke zvyšování povědomí o značce Apple a prakticky zařadilo iMac do populární kultury. Po uvedení do prodeje byl iMac po několik měsíců nejprodávanějším počítačem v Japonsku a USA.\n\nSpolečnost Apple prohlásila, že „i“ v názvu iMac značí internet. Uživatelé iMacu totiž museli provést pouze dva kroky při nastavení připojení k internetu. V reklamách upozorňovala firma Apple na jednoduchost a rychlost připojení v porovnání s počítači s operačním systémem Microsoft Windows. Společnost Apple nejprve použila předponu „i“ také u dalších svých výrobků, např. iPod, iBook, iLife (iPhoto, iMovie, iDVD, iTunes, iWeb) a iSync. Předpona se ujala a dnes ji používají mnohé další firmy při pojmenovávání svých výrobků. Stejně tak průhledné plasty krytu iMacu inspirovaly jejich použití na mnoha výrobcích spotřební elektroniky.\n\nPřed uvedením iMacu měly osobní počítače s Windows USB i mnoho dalších typu rozhraní (sériové, paralelní, PS/2, SCSI, atd.), takže výrobci příslušenství nebyli motivováni k použití USB. Po uvedení iMacu prudce stouplo množství periférií připojitelných k PC prostřednictvím USB; tyto nové výrobky měly často také výhodu, že byly použitelné s PC i Macem (samozřejmě, s různými ovladači). Velké množství periférií bylo vyráběno z průsvitného plastu a tento trend pokračuje dodnes.\n\niMac byl po uvedení na trh v pravidelných intervalech aktualizován – postupně rostla rychlost procesoru, velikost videopaměti a kapacita pevného disku, Apple také nahradila původní modrou barvu „Bondi“ jinými barvami, nazvanými podle ovoce. Postupně následovaly barvy jako grafitová, rubínová, smaragdová, atd. (viz obrázek). Po technické stránce, druhá generace iMaců už obsahovala optickou mechaniku s interním podavačem médií, Firewire, možnost využití bezdrátových sítí a chlubila se tichým chodem. bez použití ventilátorů. Apple prodávalo tyto modely do roku 2003, zejména zákazníkům, kteří preferovali používání operačního systému Mac OS 9.\n\nPodpora pro USB, FireWire, modem, ethernet a bezdrátové sítě se stala standardem všech Macintoshů. Především vysokorychlostní rozhraní FireWire opravovalo nepřítomnost rychlých portů předchozích modelů.\n\nDo roku 2002 už bylo jasné, že CRT monitory jsou morálně zastaralé – zejména iMac s G3 a 15 palcovým monitorem nutně potřeboval aktualizaci. V lednu 2002 proto společnost Apple přišla s novým iMacem s úplně novým designem a procesorem G4. iMac G4 měl plochý 15 palcový LCD monitor připevněný na kovové tyčce, která byla připevněna v základně ve tvaru polokoule, ve které se ukrýval veškerý hardware i mechanika. Model připomínal stolní lampu a pod přezdívkou „lampička“ se i zapsal do historie.\n\nOd roku 2003 byl iMac G4 dostupný i se 17 a 20 palcovými širokoúhlými LCD, každopádně Apple však nedokázalo navázat na nízkou cenu původních G3 iMaců, zejména kvůli tehdejším vysokým cenám LCD.\n\niMac G3 s CRT byl zastaralý, ale na druhé straně Apple potřebovalo levný počítač pro vzdělávací instituce, v dubnu 2002 byl tedy na trh uveden eMac – počítač velmi podobný iMacu G3, s procesorem G4 a 17 palcovým CRT monitorem. Tento (samozřejmě aktualizovaný) model se prodával do roku 2006. A i když byl původně určen pouze pro školství, byl o něj zájem i širokou veřejností, a tak ho Apple začal prodávat i běžným uživatelům.\nV srpnu 2004 byl design iMacu opět výrazně změněn. Celý počítač byl zapouzdřen s LCD monitorem a měl hloubku pouhých 6 centimetrů. I přes to, že obsahoval nový procesor G5, který je energeticky velmi náročný, se Apple podařilo nehlučně vyřešit rozvod tepla. Tento model byl ještě jednou aktualizován koncem roku 2005. Nejnovější model má vestavěnou webkameru iSight, software FrontRow na prohlížení multimediálního obsahu a dálkový ovladač. Oproti původním iMacům je ale vybaven procesorem Intel Core 2 Duo.\n\nV lednu 2006 byl představen a následně uveden na trh iMac s procesorem Intel Core Duo. Byl prakticky identický s poslední verzí iMaca G5 (opět se 17 a 20 palcovými monitory), podle tvrzení Apple byl až dvakrát rychlejší, než model s G5. 5. července 2006 ukončilo Apple prodej eMaců a uvedlo na trh levnější verzi iMac s procesorem Intel Core Duo určený výhradně pro školství.\n\nV listopadu 2006 Apple opět změnilo svou nabídku a všechny dosavadní modely nahradilo novými s výkonnějším procesorem Intel Core 2 Duo (Merom). V nabídce přibyl i největší iMac s 24 palcovým monitorem s rozlišením Full HD 1920×1200 bodů.\n\nPočítač iMac 2010 je dodáván s myší Magic Mouse, klávesnicí Wireless keyboard a kamerou iSight. Obsahuje operační systém Mac OS X Snow Leopard, procesor 3,06 GHz Intel Core 2 Duo, grafickou kartu ATI Radeon HD 4670 s 256 MB RAM a štěrbinovou optickou mechaniku. Uhlopříčka displeje je 21,5\" nebo 27\".\n\nSoučasná generace iMacu 2012 byla představena v říjnu 2012, která je opět nabízena ve 21,5\" a 27\" variantě. Používá procesory Intel Core i5 a i7 a je osazen grafickými kartami Nvidia GeForce a používá operační systém OS X Mountain Lion 10.9\n"}
{"id": "205971", "url": "https://cs.wikipedia.org/wiki?curid=205971", "title": "Jana Komrsková", "text": "Jana Komrsková\n\nJana Komrsková (* 6. května 1983, Roudnice nad Labem) je bývalá česká sportovní gymnastka. Zúčastnila se olympijských her v Sydney 2000 a Aténách 2004.\n\nPochází ze sportovní rodiny. Její otec Jan Komrska je trenér gymnastiky a matka Zdena Komrsková-Dorňáková se zúčastnila olympijských her 1972. S gymnastikou začala už ve věku čtyř let, ve Zlíně vedli její trénink rodiče. Také její mladší sestra Aneta závodila v gymnastice, starší Lucie je česká atletka, reprezentantka ve skoku do dálky. Jejím vzorem byla olympijská vítězka Světlana Boginská. Když jí bylo deset let, stala se členkou juniorské reprezentace a v roce 1995 poprvé startovala na juniorském mistrovství Evropy.\n\nJejí vzestup byl velmi rychlý, už o dva roky později získala tři tituly na seniorském mistrovství repulbliky včetně titulu ve víceboji, což v dalších letech opakovala. Naznačila také, že bradla a přeskok budou její nejsilnější disciplíny.\n\nV roce 1999 se v Tchien-ťinu zúčastnila mistrovství světa ve sportovní gymnastice. V kvalifikaci víceboje sice obsadila deváté místo, ale po chybách na kladině byla ve finále až 33. Hlavní český cíl pro toto mistrovství byl splněn jen částečně. Šestnácté místo družstva žen znamenalo, že tým nevybojoval postup na olympijské hry 2000 do Sydney, ale právo účasti aspoň dostaly dvě jednotlivkyně.\n\nV olympijském roce dosáhla prvních úspěchů v seriálu Grand Prix (byla druhá na přeskoku v Chotěbuzi za Ruskou Jelenou Produnovovou) a skončila devátá ve víceboji na mistrovství Evropy.\n\nNa olympijské hry nakonec odcestovala společně s Kateřinou Marešovou, ale postoupila pouze do finále víceboje jednotlivkyň, v němž obsadila 29. místo. V průběhu finále se potýkala s bolestí předloktí, které se zanítilo kvůli protrženým puchýřům. Hned po skončení finále musela podstoupit malou operaci.\n\nPo návratu z olympijských her obsadila čtvrté místo na bradlech i na přeskoku ve finále Světového poháru v Glasgow.\n\nUž v té době patřila bezesporu mezi světovou špičku a čekala na první velký mezinárodní úspěch. Těsně jí unikl v roce 2001. Po několika umístěních na stupních vítězů ve světovém poháru dorazila do Gentu na mistrovství světa jako jedna z favoritek přeskoku. Postoupila do finále a obsadila čtvrté místo za špičkovými skokankami Světlanou Chorkinovou, Oksanou Čusovitinovou a Andreeou Raducanovou, souboj o bronz prohrála s Raducanovou o 37 tisícin bodu.\n\nI v dalších letech navazovala na úspěchy ve světovém poháru těsnými porážkami na velkých soutěžích. V roce 2002 byla náhradnicí pro finále evropského šampionátu na bradlech a o rok později pro finále mistrovství světa na přeskoku. Evropské finále jí uniklo o 12 tisícin bodu. Jejím nejlepším výsledkem v tomto období se stalo 11. místo ve víceboji na mistrovství Evropy 2002. Přesto získala právo účasti na olympijských hrách v Aténách, ale z kvalifikačního mistrovství světta v Anaheimu si v roce 2003 přivezla zraněný loket, na konci roku si navíc zlomila kost v noze. Před olympiádou tak vynechala kvůli rehabilitaci a tréninku mistrovství Evropy a národní šampionát, ale využila soutěžního volna k dokončení středoškolských studií.\n\nNa olympijských hrách 2004 obsadila 32. místo v kvalifikaci a byla druhou náhradnicí pro finále, protože počet finalistek se oproti posledním olympijským hrám snížil z 32 na 24. Když z finále odstoupila Rumunka Oana Banová, byla nejlepší gymnastkou z těch, které se finále nezúčastnily.\n\nO své účasti na olympijských hrách v Aténách prohlásila: \"„Když jsem byla na olympijských hrách předtím, byla jsem mladší a trochu mne to přemohlo. Teď je to pro mne normální soutěž. Stále si myslím, že olympiáda je pro sportovce nejdůležitější soutěž, ale už mne to tolik nesvazuje.“\"\nUž v roce 1999 přiznala, že kdyby nebyla gymnastkou, věnovala by se atletice. Po olympijských hrách v Aténách se Komrsková definitivně rozhodla ukončit gymnastickou kariéru a zkusit atletiku. Chtěla závodit ve skoku o tyči (po vzoru bývalé gymnastky a pozdější světové rekordmanky ve skoku o tyči Daniely Bártové). V této disciplíně ji ale omezovalo někdejší zranění lokte, pokoušela se následovat i příklad své sestry ve skoku dalekém, ale nakonec se rozhodla vrátit ke gymnastice.\n\nMusela si zvolit nového trenéra, protože oba její rodiče už přestali gymnastiku trénovat, do své péče ji tak převzal v Brně Stanislav Vyzina.\n\nNa konci roku 2005 se objevila znovu na startu národních soutěží, ale necítila se ještě dostatečně připravená k tomu, aby startovala na mistrovství světa 2005. V době mistrovství také proto mohla navštívit svatbu své sestry.\n\nBrzy se ale vrátila mezi špičku ve svém nejsilnějším přeskoku: Poprvé vyhrála závod světového poháru (závod kategorie B v Mariboru). V roce 2006 přidala ve světovém poháru další špičkové výsledky (Maribor: vítězství na přeskoku a třetí místo na kladině, Moskva: 2. místo na přeskoku, Lyon: 2. místo na přeskoku atd.). Na mistrovství Evropy v řeckém Volosu obsadila čtvrté místo ve finále přeskoku, pouhých 75 tisícin bodu pod stupni vítězů. Dosáhla také jedenácté nejvyšší známky v kvalifikačním čtyřboji (finále ve víceboji se nekonalo).\n\nSvou kvalitu potvrdila ziskem čtyř z pěti možných titulů na mistrovství republiky a nejlepším českým výsledkem na mistrovství světa v Aarhusu, kde jí těsně uniklo finále ve víceboji. Příběh se podobal olympijským hrám v Aténách, i tentokrát byla druhou náhradnicí a při odstoupení Lais Souzové z Brazílie byla první ze závodnic, které ve finále chyběly. Američanka Ashley Priessová nahradila zraněnou krajanku Chellsie Memmelovou.\n\nNa konci sezóny se zúčastnila finále Světového poháru v Brazílii.\n\nNa mistrovství Evropy 2007 v Amsterdamu se kvůli problémům s kotníkem soustředila pouze na přeskok a obsadila páté místo. Kvalifikovala se i na mistrovství světa ve Stuttgartu, kde pomohla svým výkonem českému družstvu k šestnáctému místu a tím ke kvalifikaci jedné gymnastky na Letní olympijské hry 2008. Sama postoupila do finále víceboje jednotlivkyň, kde ale své místo přenechala náhradnici Kristýně Pálešové, a do finále na přeskoku, v němž sedmým místem uzavřela svou bohatou kariéru.\n\nV roce 2018 se provdala dle zdroje s asociace ČASPV.\n\n\n"}
{"id": "205976", "url": "https://cs.wikipedia.org/wiki?curid=205976", "title": "Rybářský poloostrov", "text": "Rybářský poloostrov\n\nRybářský poloostrov (rusky: Полуостров Рыбачий, norsky: Fiskerhalvøya, finsky: Kalastajasaarento, severosámsky: Giehkirnjárga) je nejsevernější kontinentální část Ruské federace v rámci Evropy. Administrativně náleží k rajónu Pečenga (Petsamo) Murmanské oblasti.\nHranice v oblasti okolo Rybářského poloostrova byly přesně vymezeny poměrně pozdě. Došlo k tomu v roce 1826, kdy poloostrov (osídlený hlavně Laponci a Nory) připadl Rusku. V roce 1920 byl podle mírové smlouvy z Tartu rozdělen mezi bolševické Rusko a nově osamostatněné Finsko, které získalo jeho západní část.\n\nVydání finské části poloostrova požadoval Sovětský svaz při jednání s Finskem v roce 1939, přičemž požadavek odůvodňoval nutností lepšího zabezpečení obrany blízkého přístavu Murmansk. Po odmítnutí sovětských požadavků, sovětském přepadení Finska a zimní válce Sovětský svaz Rybářský poloostrov celý zabral.\n\nBěhem druhé světové války se zde vykrystalizovala poměrně statická fronta mezi německou 20. horskou armádou a sovětskými jednotkami bránícími Murmansk.\n\nPo konci druhé světové války a vzniku NATO byla oblast rozsáhle militarizována (významný strategický bod poblíž norsko-sovětské hranice, tj. tehdy též hranice mezi NATO a Varšavskou smlouvou), po rozpadu Varšavské smlouvy a SSSR byla většina vojenských zařízení přemístěna, velká část poloostrova je však pro civilisty stále nepřístupná (stav k roku 2005).\n"}
{"id": "205977", "url": "https://cs.wikipedia.org/wiki?curid=205977", "title": "Reliable User Datagram Protocol", "text": "Reliable User Datagram Protocol\n\nRUDP protokol (\"Reliable User Datagram Protocol\") je spolehlivý protokol pro přenos dat. Byl vyvinut v Bellových laboratořích pro operační systém Plan 9. Usiluje o poskytnutí řešení tam, kde UDP je moc primitivní, protože je požadováno, aby nedošlo ke změně pořadí paketů, ale TCP je moc složité nebo nákladné.\n\nProtokol RUDP rozšiřuje UDP o následující vlastnosti:\n\n\nRUDP v současnosti není oficiální standard, nicméně byl popsán v IETF () roku 1999. Nebyl navržen pro standardizaci.\n\n"}
{"id": "205979", "url": "https://cs.wikipedia.org/wiki?curid=205979", "title": "Miroslav Verner", "text": "Miroslav Verner\n\nMiroslav Verner (* 31. října 1941, Brno) je český archeolog a egyptolog, v letech 1975–2000 byl ředitelem Československého, resp. Českého egyptologického ústavu FF UK v Praze a Káhiře. Specializuje se na archeologii doby stavitelů pyramid zejména v období 5. dynastie, pod jeho vedením probíhal český výzkum v Abúsíru.\n\n\nrozhovory\nChrám světa, Academia 2010\n"}
{"id": "205981", "url": "https://cs.wikipedia.org/wiki?curid=205981", "title": "Hematokrit", "text": "Hematokrit\n\nHematokrit je poměr mezi objemem červených krvinek a plné krve. Jedná se tedy o procentuální vyjádření objemu erytrocytů v jednotce krve. Závisí na počtu a velikosti červených krvinek. Patří do základního vyšetření krevního obrazu. Normální hodnoty objemu červených krvinek jsou 44% (+-5%) u mužů a 39% (+-4%) u žen.\n\nNapř. hodnota hematokritu 40 % znamená 40 mililitrů červených krvinek ve 100 mililitrech krve. Hematokrit stoupá v případech, kdy stoupá množství červených krvinek, nebo když klesá množství plazmy (při dehydrataci). Pokles hemoglobinu signalizuje anémii, stav kdy tělo produkuje menší množství červených krvinek, nebo dochází k jejich zvýšené destrukci, nebo při ztrátě červených krvinek krvácením. \n\nHematokrit se zjišťuje z nesrážlivé krve odebrané do zkumavky s přídavkem antikoagulantu. Krev se odstřeďuje v kapiláře po dobu pěti minut při 10000 otáčkách za minutu. Při odstřeďování nesrážlivé krve dochází k usazování červených krvinek, leukocytů a krevních destiček (podle hustoty). Nad nimi zůstane vrstva plazmy. Protože červených krvinek je nejvíce (krevních destiček a leukocytů je zanedbatelné množství), hodnota hematokritu závisí na poměru červených krvinek a krevní plazmy.\n\nHematokrit je také možné stanovit průtokovou cytometrií, využívanou při zjišťování krevního obrazu a dalších imunologických vyšetřeních. Při této metodě jsou zjišťovány počty a objem krevních buněk v jednotce objemu krve, nezapočítává se tak zbytková plazma mezi odstředěnými erytrocyty jako při centrifugaci.\n\nNapříklad při hemodiluci - zředění krve např. při anémii (chudokrevnosti), infúzích se hematokrit snižuje.\n\nNaopak při hemokoncentraci - dehydrataci, polyglobulii (zmnožení červených krvinek) se zvýší. Vyšší hematokrit mají novorozenci.\n"}
{"id": "205984", "url": "https://cs.wikipedia.org/wiki?curid=205984", "title": "Torvosaurus", "text": "Torvosaurus\n\nTorvosaurus (\"zuřivý ještěr\") byl rod velkého dravého dinosaura (teropoda), který žil na konci jurského období (asi před 153 až 148 miliony let) na západě dnešních USA a také na území dnešního Portugalska. Nověji byly fosilie tohoto rodu objeveny i na území států Uruguay a Tanzanie, jednalo se tedy o značně geograficky rozšířený rod teropoda. Formálně tento rod popsali paleontologové Peter Galton a James A. Jensen v roce 1979.\n\nTorvosaurus byl obří dravý dinosaurus, který dosahoval délky až 12 metrů a hmotnosti přes 3 tuny, takže patřil k největším dnes známým teropodům vůbec (přestože běžně velké exempláře dosahují délky v rozmezí spíše 9 až 11 metrů a hmotnosti asi 2 tun). Největší lebka přisuzovaná tomuto rodu, z níž se dochovala jen část spodní čelisti o délce 63 cm, by v kompletním stavu měřila kolem 140 cm, což je téměř tolik, jako u populárního teropoda rodu \"Tyrannosaurus\". \"Torvosaurus\" tedy může představovat vůbec největšího dosud známého jurského teropoda. Podle jiných interpretací však obří lebka patří nějakému jinému, příbuznému a dosud vědecky nepopsanému rodu teropodního dinosaura.\nPočátkem roku 2014 byl konečně po letech výzkumu popsán i portugalský taxon. Vědci stanovili nové druhové jméno \"T. gurneyi\" na počest americkému spisovateli a ilustrátorovi Jamesi Gurneymu (autor \"Dinotopie\"). \"T. gurneyi\" byl s délkou přes 10 metrů a hmotností 4 až 5 tun zřejmě největším dosud známým teropodem Evropy.\n\"Torvosaurus\" se jako obří a dominantní predátor objevuje ve druhém díle amerického televizního dokumentu \"Dinosaur Revolution\", odehrávajícím se v období svrchní jury na území dnešního západního Portugalska. V roce 2016 byl na internetu oznámen fiktivní objev nového druhu torvosaura v Orlických horách, a to druhu \"Torvosaurus orliciensis\".\n\n"}
{"id": "205987", "url": "https://cs.wikipedia.org/wiki?curid=205987", "title": "Gymnázium Brno, Křenová", "text": "Gymnázium Brno, Křenová\n\nGymnázium Brno, Křenová je gymnázium v Brně. Zřizovatelem je Jihomoravský kraj. Škola nabízí denní čtyřleté a denní šestileté studium. V roce 2007 oslavila škola 100. výročí svého založení. Od školního roku 2007/2008 bylo osmileté studium zrušeno a o rok později nahrazeno šestiletým.\n\n"}
{"id": "205998", "url": "https://cs.wikipedia.org/wiki?curid=205998", "title": "Camella", "text": "Camella\n\nCamella je pěvecký sbor, který vznikl v roce 1993 při ZUŠ v severočeském Novém Boru. Zpočátku to byl sbor dětský a ženský, roku 1996 byl ze starších dívek vytvořen sbor dívčí, později, kromě 2 přípravných oddělení (Písklata a Kameláček), vznikly i sbory smíšené a komorní. Celkem je nyní ve všech odděleních Camelly asi 150 členů.\n\nOd roku 1993 pořádá Camella v Novém Boru ročníky mezinárodního festivalu smíšených pěveckých sborů Crystal Chor, na kterém se představilo celkem již 35 sborů z 16 zemí.\n\nCamella navázala za dobu své existence kontakty nejen s mnoha pěveckými sbory, ale také s netradičními hudebními tělesy (mj. dánský orchestr drnkacích nástrojů) i významnými skladateli – skladby věnovaly sboru např. profesorky M. Zeiner (Německo) a I.Arne (Lotyšsko). Spolupracovala i dalšími hudebníky, např. A. Vacek, K. Fojtová a B. Myslík, který také věnoval sboru několik svých skladeb.\n\nSbormistrem všech oddělení je Jiří Štrobl, klavíristou absolvent teplické konzervatoře Radek Poláček.\n\nDo roku 2001 vystupovala Camella kromě koncertů v České republice také na Slovensku (1995), ve Francii (1995, 1997), na festivalech v Itálii (1995, 96, 97 a 2001), v Německu (2000, 2001), ve Slovinsku (2001).\n\nNa mezinárodní soutěži v Olomouci v r. 1997 získal dětský sbor stříbrnou medaili, na mezinárodní soutěži B. Martinů v Hradci Králové (1999) druhé místo a stříbrný diplom.\n\nRoku 1998 se dětský sbor představil také na mezinárodní soutěži na řeckém ostrově Rhodos.\n\nV roce 2000 Camella účinkovala v několika zábavných a charitativních pořadech TV Nova. Mezi velmi úspěšné patřilo i vystoupení na vánočním koncertu v Mendelssohnově sálu v Gewandhausu v Lipsku (2001).\n\nV tomto školním roce zpívala Camella na více jak 20 koncertech, což je zatím nejvíc v historii sboru.\n\nNa konci roku 2002 podnikla jednotlivá oddělení několik zahraničních cest. Nejúspěšnější byla účast komorního dívčího sboru na festivalu v portugalském městě Vila Nova de Gaia.\nDětský sbor vyjel koncertovat na Sardinii.\n\nKameláček skvěle reprezentoval město Nový Bor v holandském Leerdamu a dívčí sbor se představil v rakouském městě Grimmenstein.\n\nKromě účasti na několika regionálních festivalech (Roudnice n. L., Jablonec…) dosáhl soubor i několika mezinárodních ocenění: komorní sbor na mez. festivalu v německém Halle, dívčí sbor na soutěži Svátky písní Olomouc a především nově vzniklý mládežnický smíšený sbor na Harantovských slavnostech historického zpěvu (diplom „Za pozoruhodnou interpretaci staré hudby“).\nVelmi úspěšná byla i cesta dětského sboru do španělského Luga a velkým uznáním bylo také pozvání na mezinárodní festival dětských sborů do Pardubic.\n\nV tomto školním roce získal smíšený sbor na mezinárodní soutěži v belgickém Neerpeltu 1. cenu. V rámci této cesty vystoupil ještě na koncertech v Německu (Rheinbach) a Belgii (Genk).\n\n17. dubna, na slavnostním koncertu k 10. výročí, pokřtil sbor své CD. Kmotrem se stal generální ředitel Českého rozhlasu pan V. Kasík. Hostem byla lotyšská skladatelka Ilze Arne.\n\nŽenský sbor podnikl v květnu 2004 první zahraniční cestu – do Kodaně.\n\nPoslední květnový víkend Camella uspořádala v pořadí již 5. ročník Crystal Chor, tentokrát jako nesoutěžní přehlídku dětských sborů. Zahraničními hosty byly spřátelené sbory z francouzského Castelnaudary a slovinské Ajdovščiny, z českých sborů Vrabčáci z Jablonce a Iuventus Cantans z Pardubic.\nNovou sezónu zahájil již koncem srpna Dívčí komorní sbor, který strávil 4 dny v italské Pise. Ihned po příjezdu z tohoto soustředění natočily dívky v kostele ve Sloupu v Čechách 2 písně na CD a poslaly je do konkurzu na adventní koncerty do České televize. I díky spolupráci se zpěvákem P. Matuszkem Camella v silné konkurenci uspěla a 12.12. se 24 dívek představilo v přímém přenosu z kostela Všech Svatých na Pražském Hradě.\n\nBěhem podzimu stihli Kameláčci velmi úspěšnou cestu do Plzně, kde byli hosty skvělého sboru Javoříčky (sb. B.Koželuhová) a vystoupili na zámku v Nebílovech.\n\nHlavní dětský sbor Camella zavítal koncem října ke svým přátelům do slovinské Ajdovščiny.\n\nV prosinci 2004 měla Camella 7 vystoupení, např. Ve Sloupu v Čechách, ve Šluknově, Praze a hlavně v Novém Boru (mj. vánoční koncert ZUŠ, charitativní koncert s Michalem Horáčkem, půlnoční mše v kostele a především velký vánoční koncert Camelly 19. 12. v novoborském divadle).\n\nZačátkem dubna se mládežnický smíšený sbor zúčastnil festivalu mládežnických sborů v dánském Kalundborgu (22 sborů ve 2 kategoriích). V soutěži získal nečekané druhé místo.\n\nV květnu navštívil hlavní dětský sbor spřátelený soubor v Castelnaudary.\n\nŽenský sbor přijal v červnu pozvání na Festiválek v Nechanicích, Smíšený sbor vystoupil na festivalu duchovní hudby v Chrámu sv. Václava ve Staré Boleslavi.\nKameláček (posílený o některé členky hlavního sboru) hned o den později soutěžil na festivalu Svátky písní v Olomouci (stříbrné pásmo). Smíšený sbor se zúčastnil Harantovských slavností historického zpěvu na Pecce.\nV obsazení jednotlivých sborů došlo k dosti podstatným změnám. Ze ženského sboru vznikl nově dospělý smíšený sbor. Z mládežnického smíšeného sboru odešla část zpěváků. Formovala se nová komorní oddělení, jiná oddělení byla spojena.\n\nPražský skladatel V. Maštalíř věnoval Písklatům cyklus písniček “Duhová”. Spojená přípravná oddělení Camelly jej premiérově provedla během 12. výročního koncertu (11.3.).\n\nMladší smíšený sbor se vydal na mezinárodní soutěž až do Severního Irska. V Colerainu, i přes četná onemocnění, vyhrál kategorii “Youth choirs” (13 sborů), v kategorii “Light entertainment” postoupil z 15 soutěžících do finále, ale v něm nakonec zůstal pod “stupni vítězů”.\nPočátkem září sbor zpíval na Panské skále na koncertu ke 150. výročí SUPŠ sklářské. Představil se zde jak hlavní dětský sbor, tak oba spojené sbory smíšené.\n\nKoncem září odcestoval komorní sbor č. II do jihoitalského Campobassa. \n\nOd 11. 12. do 17. 12. Camella postupně vystoupila nejen v Novém Boru (divadlo, kostel, Navrátilův sál), ale spojené smíšené sbory provedly Missu pastoralis J. I. Linka i v Mimoni a v Kamenickém Šenově. V úvodu těchto koncertů se střídavě představil hlavní dětský sbor a Písklata.\n\n\n"}
{"id": "206000", "url": "https://cs.wikipedia.org/wiki?curid=206000", "title": "Jurkovičova vila", "text": "Jurkovičova vila\n\nVlastní vila Dušana Jurkoviče (Jurkovičova vila) byla postavena roku 1906 na úpatí brněnského Wilsonova lesa. Nachází se na ulici Jana Nečase v Brně-Žabovřeskách a je jednou z nejvýznamnějších památek secesní architektury v Brně.\n\nVýběr místa byl ovlivněn Jurkovičovou láskou k přírodě. Žabovřesky byly na počátku století klidným místem – po jedné straně sousedily s císařskou střelnicí, blízko byla Svratka. Dušan Jurkovič zakoupil dlouhou parcelu, na jejímž začátku si postavil dům. Zbytek rozprodal. Jeden z pozemků prodal rodině Kuncově, pro niž také vytvořil návrh domu.\n\nVila je pozoruhodná z mnoha aspektů. Především díky svému formálnímu řešení, které je jedinečnou syntézou vlivů středoevropské lidové kultury a principů britské moderny a vídeňské secese. Základní koncepce domu ale vychází z britské architektury, z typu \"cottage\". Řešení domu se odvíjí od základního prostoru, kterým je schodišťová hala, jejímž hlavním posláním bylo spojovat přízemní společenskou část se soukromou částí v horním patře. Jurkovič toto řešení poněkud upravil a společenskou část rozvedl až do prvního patra, kde měl svůj ateliér a kam nepochybně vodil i své přátele. Soukromé ložnice zůstaly v přízemí a byly odděleny chodbou.\n\nDne 26. srpna 1906 byla vila slavnostně otevřena a konala se v ní Výstava architektury a uměleckého průmyslu. Skutečnost, že vila byla na krátkou dobu, ještě před nastěhováním jejího majitele, místem výstavy, byla ve své době jistým trendem v propagaci moderní architektury. Nejslavnějším příkladem byla v této době vilová kolonie v Darmstadtu v Německu, která po svém dokončení byla představená návštěvníkům jako jediný obrovský exponát, který si mohli do poslední podrobnosti prohlédnout a projít. Autorem Darmstadtské kolonie byl vídeňský architekt Josef Maria Olbrich. Jurkovič jeho dílo velmi dobře znal a při tvorbě svého domu se nechal inspirovat i Olbrichovou vlastní vilou v Darmstadtu.\n\nDušan Jurkovič prodal vilu roku 1919. V době mezi válkami vila několikrát změnila majitele. Poslední majitel prodal vilu 30. června 2006. Vilu i s okolní zahradou nyní spravuje Moravská galerie v Brně. Brzy po převzetí domu byl zahájen stavebně-historický, stavebně-technický a sondážní stratigrafický průzkum pod vedením architektonické kanceláře Transat Architekti. Roku 2009 byla zahájena rekonstrukce objektu, jež měla za cíl přiblížit objekt původní podobě a zároveň jej adaptovat pro účely studijního centra moderní architektury s důrazem na dílo Dušana Samo Jurkoviče. Tato rekonstrukce byla dokončena v březnu roku 2011 a vila byla otevřena pro návštěvníky 1. dubna téhož roku. Obnova vily byla průběžně detailně dokumentována online a v roce 2011 získala Čestné uznání v Grand Prix Architektů.\n\nMoravská galerie do vily umístila stálou expozici „Dušan Jurkovič. Architekt a jeho dům.“, která představuje plně obnovenou ústřední schodišťovou halu, salon s ukázkou různých nábytkových souborů a další místnosti, v kterých jsou umístěny originální informační panely o Jurkovičově tvorbě.\n\n"}
{"id": "206017", "url": "https://cs.wikipedia.org/wiki?curid=206017", "title": "Mahávíra", "text": "Mahávíra\n\nMahávíra (महावीर, doslova „Velký hrdina“) (599–527 př. n. l.) byl indický učenec, je znám především jako zakladatel džinismu.\n\nJeho poměrně bohatí rodiče patřili k sektě, která znovuzrození pokládala za prokletí a sebevraždu nejen za dovolenou, nýbrž dokonce za záslužnou. Svůj život ukončili dobrovolným vyhladověním. Pod dojmem těchto událostí se Mahavíra zřekl všech světských radostí a stal se putujícím asketou.\n\nV džinistické tradici se smrt také využívá k posílení vůle. Mahávíra je jediný člověk na světě, jenž souhlasil s tím, aby ten, kdo hledá poznání, využil smrt k tomuto účelu. Nikdo jiný takové svolení nedal. Pouze Mahávíra řekl, že člověk může využívat smrt jako duchovní cvičení - ale nikoliv ten druh smrti, který se dostaví po požití jedu. Člověk nedokáže posílit vůli v jediném okamžiku, vyžaduje to delší časové období. Udržet touhu po hladovění po celých 90 dní (doba než člověk zemře hlady) je nesmírně těžké... Není to sebevražda zoufalého člověka, ale dobrovolný odchod z tohoto světa hodný Mistra.\n\nZnovuzrození by se dalo nazvat prokletím, ale jen pro toho, kdo zakusil nirvánu.\n\nBěhem dvaasedmdesáti let svého života založil náboženské hnutí, jež v okamžiku jeho smrti již čítalo na 14 tisíc přívrženců. Jeho stoupenci věřili, že Mahávíra byl jedním z četných \"džinů\" (vykupitelů), kteří se v pravidelných intervalech zjevují na zemi.\n\nMahavíra se však nepovažoval za zakladatele džinismu. Tvrdil, že je pouze 24. tírthankarem, který odvěkou pravdu přináší zpět na zem. Takto spolu s Buddhou obnovuje odvěkou moudrost, kterou na indickém subkontinentu dočasně přerušuje invaze Árjů a jimi přinesené obětnictví.\n"}
{"id": "206022", "url": "https://cs.wikipedia.org/wiki?curid=206022", "title": "Encrypting File System", "text": "Encrypting File System\n\nEncrypting File System (EFS) je šifrovaný souborový systém v Microsoft Windows 2000 a novějších. Vznikl jako nadstavba NTFS, aby chránil před neoprávněným přístupem k datům ze strany útočníků, kteří mají fyzický přístup k počítači. Každý uživatel má veřejný a privátní klíč, které jsou zašifrovány přihlašovacím heslem. \n\nVeřejný a privátní klíč jsou vytvořeny při prvním ukládaní šifrovaného souboru. V tento okamžik lze stanovit agenta obnovení (kterým je většinou administrátor), který vlastní zotavovací klíč (recovery key), kterým je možné data zašifrovaná běžným uživatelem dešifovat.\n\n\"EFS\" šifruje soubory použitím hromadné symetrické šifry (také známou pod zkratkou \"FEK - File Encryption Key\"), protože zašifrování a dešifrování velkého objemu dat trvá kratší dobu, než použitím asymetrické šifry.\n\nVe Windows 2000 existují dvě bezpečnostní chyby:\n\nVe Windows 2000 je administrátor výchozí obnovovací agent, který může veškerá data zašifrovaná v \"EFS\" dešifrovat. Windows 2000 nedokáží fungovat bez obnovovacího agenta, takže vždy bude existovat někdo, kdo bude moci zašifrovaná data uživatele dešifrovat. Windows XP obnovovacího agenta nevyžadují, takže přístup k datům může mít jen uživatel.\n\nVe Windows 2000 není privátní klíč uložen ve skutečně zašifrované podobě. Pokud útočník získá fyzický přístup k počítači a podaří se mu resetovat uživatelské heslo (např. použitím speciálních programů), tak se může přihlásit jako uživatel (nebo zotavovací agent) a získá přístup k privátnímu klíči a šifrovaným datům. Ve Windows XP je privátní klíč zaheslován výtahem (hash) z hesla a uživatelského jména a proto nelze privátní klíč použít bez znalosti hesla.\n\n"}
{"id": "206032", "url": "https://cs.wikipedia.org/wiki?curid=206032", "title": "Windows 3.0", "text": "Windows 3.0\n\nWindows 3.0 je v informatice označení pro grafické uživatelské rozhraní firmy Microsoft vydané 22. května 1990. Jedná se o 16bitovou nadstavbu operačního systému DOS. Windows se v této verzi staly na IBM PC prvním reálným soupeřem pro počítače Macintoshe od Applu a Amiga od firmy Commodore International. Nástupcem byla série verzí Windows 3.1x.\n\nWindows 3.0 předčil Windows 2.1x, zejména se zlepšilo uživatelské rozhraní a využití procesorů 80286 a 80386 od Intelu. Programy napsané pro MS-DOS mohly být spuštěny v okně (tato vlastnost již byla obsažena ve Windows/386 2.1, ale jen v omezené formě), což bylo základem multitaskingu. Nebyl však moc vhodný pro domácí použití, neboť většina her a programů byla závislá na čistém DOSu.\n\nOtevírání aplikací za pomoci příkazové řádky bylo nahrazeno otevíráním programů přes Správce souborů, který byl založen na ikonách, čímž se zjednodušilo spouštění programů. Příkazový řádek bylo však stále možné použít, neboť byl nadále implementován do systému. Ovládací panel, dříve přístupný jako standardní prohlížecí applet, byl přebudován poté, co vyšel v MacOS. Seskupily se tím konfigurace systému, uživatelského rozhraní a barevného schématu.\n\nRovněž se zvětšil počet do systému zahrnutých jednoduchých aplikací, jako například textový editor Notepad a Word (oba byly převzaty z předchozí verze Windows), Macro recorder (v pozdějších verzích se již nevyskytuje), Malování a Kalkulačka. K původní hře Reversi přibyla karetní hra Solitaire.\n\nIkony a grafika byly navrženy tak, aby využily 16bitový barevný mód. V předchozích verzích byla podporována pouze 8bitová hloubka barev, kvůli spolupráci s monochromatickými grafickými kartami. Ve Windows 3.0 tak bylo možné použít 256 barev, zatímco v předchozích verzích pouze 16 barev.\n\nWindows 3.0 dovolil aplikacím využívat více paměti než DOS. Byl kompatibilní s procesory 8086/8088 až 80286 a 80386. Windows 3.0 se pokoušel sám detekovat mód, ve kterém má běžet, ale také jsme ho mohli donutit k používání námi zvoleného režimu: codice_1 (reálný režim), codice_2 (chráněný režim procesoru 286) a codice_3 (rozšířený chráněný režim procesorů 386 a novějších). Kvůli možnosti spustit Windows 3.0 v reálném režimu musely být i systémové programy pouze 16bitové, aniž by mohly využít 32bitového procesoru 386.\n\nByla to první verze Windows, která umožňovala běh programů v chráněném režimu, přestože jádro bylo vylepšenou předchozí verzí jádra pro chráněný režim procesoru 286.\n\nMultimediální verze Windows 3.0 s Multimedia Extensions 1.0 byla vydána později roku 1991. To bylo svázáno s upgradem, který v sobě přinášel ovladače na CD-ROM mechaniku a zvukovou kartu, jako je Sound Blaster Pro. Tato verze byla předzvěstí pro multimediálně funkce dostupné v systému Windows 3.1 a vyšším a byla částí specifikace multimediálního PC od Microsoftu.\n\nWindows 3.0 byla poslední verze která byla stoprocentně kompatibilní se všemi staršími aplikacemi (platilo jen pro 16bitový režim).\n\n\n\nMultimediální rozšíření bylo vydáno na podzim roku 1991 Original Equipment Manufacturers (OEM), hlavně pro podporu sériově vyráběných CD-ROM mechanik a zvukových karet a přidalo základní multimediální podporu pro audio vstup a výstup a CD audio přehrávač jako aplikace do Windows 3.0. Nová multimediální rozšíření ovšem nebyla přístupná v reálném módu.\n\nMME bylo první standardizované rozhraní pro Windows zvuk. Zvukové události přehrávané ve Windows (až do Windows XP) a MIDI I/O využívaly MME. Zařízení uvedená ve Správci zařízení představují MME API ovladače zvukové karty.\n\nMME postrádá mixování kanálů, a proto může být přehráván pouze jeden zvukový tok. MME podporuje sdílení zvukového zařízení k přehrávání mezi více aplikacemi od Windows 2000, až 2 kanály pro nahrávání, 16bitové audio se vzorkovací rychlostí až 44,1 kHz.\n\nTato verze systému Windows je první verzí, která byla předinstalovávaná na pevné disky při jejich výrobě. Zenith Data Systems dříve dodávala všechny své počítače s Windows 1.0 nebo novější 2.x na disketách, ale brzy po vydání Windows 3.0 je začala předinstalovávat na pevné disky.\n\nWindows 3.0 byl k dispozici jako run-time verze, jako tomu bylo v případě jeho předchůdců.\n"}
{"id": "206045", "url": "https://cs.wikipedia.org/wiki?curid=206045", "title": "Deinocheirus", "text": "Deinocheirus\n\nDeinocheirus („strašná ruka“) byl velký všežravý dinosaurus (teropod), který žil v období pozdní křídy (asi před 71 až 69 miliony let) na území dnešního Mongolska v poušti Gobi. Jediným zachovaným pozůstatkem tohoto zvláštního teropoda byly po dobu téměř půl století jen jeho obří paže, které měřily kolem 2,5 metru. Paže byly zakončeny mohutnými drápy, dlouhými kolem 30 cm.\n\nDinosaurus byl objeven polsko-mongolskou expedicí v červenci roku 1965 (objevitelkou byla významná paleobioložka Zofia Kielan-Jaworowska) a původní představa o něm byla jakožto o dravci, který předními končetinami zabíjel a drásal kořist. Jedna nepravděpodobná domněnka v nich spatřuje dokonce prostředek ke šplhání po stromech, tedy formou jakéhosi obřího \"lenochoda\". Podle jiných odhadů si \"Deinocheirus\" pomáhal obřími pařáty při rozhrabování termitišť nebo odlupování kůry stromů. Spíše žil ale v jezerním prostředí a paže mohly sloužit také jako obranná zbraň před útoky velkých tyranosauridních teropodů.\n\n\"Deinocheirus\" byl co do velikosti podobný rodu \"Tyrannosaurus rex\". Délka největšího objeveného exempláře činí asi 11 až 12 metrů a hmotnost kolem 6,4 až 7,3 tuny. Do výšky pak tento teropod měřil zhruba 5 metrů, což z něj činí možná nejvyššího známého teropoda vůbec. Menší exempláře však mohly dosahovat délky \"pouze\" kolem 10 metrů a hmotnosti asi 2000 kg. \"Deinocheirus\" byl pravděpodobně blízkým příbuzným menších ornitomimosaurů (\"pštrosích dinosaurů\"), vzhledem k jeho velikosti však vykazoval odlišný ekologický životní styl.\n\nVědecká studie z roku 2012 odhalila osud původního deinocheira, objeveného polsko-mongolskou expedicí o 47 let dříve. Na břišních žebrech (gastráliích) byly objeveny stopy po zubech velkého teropoda, zřejmě tarbosaura. Deinocheirus nejspíš posloužil jako jeho potrava, ale není jisté, zda jej tarbosaurus i zabil. Tento objev také poskytl i vysvětlení pro nezvyklou podobu nálezu, tedy takřka úplné obě přední končetiny a dále jen několik drobných částí a úlomků. Tato až s nepravděpodobností hraničící selektivnost tak dostala vysvětlení v podobě rozsápání mršiny velkým krmícím se tyranosauridem. Výzkum založený na rozboru chemických izotopů v zubech tarbosaura navíc ukázal, že tito velcí dravci se živili širokou škálou kořisti a nebyli příliš vybíraví. Deinocheirové se tedy jejich kořistí mohli stávat náhodně, ale i poměrně často.\nV listopadu roku 2013 byl oznámen objev dalších dvou exemplářů (získaných v letech 2006 a 2009), na základě jejichž zkamenělin je nyní znám přibližný tvar těla dinosaura. Jeden exemplář je dokonce větší než holotyp (pažní kost o délce 99,3 cm). V roce 2014 byl oznámen objev lebky a kostí zadních končetin, zcizených předtím překupníky fosílií. Lebka je zakončena kachním zobákem, podobně jako lebky hadrosauridů.\n\n\n"}
{"id": "206048", "url": "https://cs.wikipedia.org/wiki?curid=206048", "title": "Difuze (antropologie)", "text": "Difuze (antropologie)\n\nDifuze kultury je proces, při kterém kulturní elementy společnosti (instituce, technické invence, případně celá kultura)\npřecházejí do jiné společnosti difuzí, t.j. rozptylem z jednoho anebo vícerých center podobně jako se šíří různé látky ve fyzikálněchemickém prostředí.\n\nKulturní difuze se vždy spojuje s migrací obyvatelstva, a to ve směru buď od centra, anebo do centra původní kultury.\n"}
{"id": "206051", "url": "https://cs.wikipedia.org/wiki?curid=206051", "title": "SRV záznam", "text": "SRV záznam\n\nSRV record (SRV záznam nebo také Service record) je jedna z kategorií dat v Internetovém systému domén upřesňující informace (jméno hostitele a číslo portu) o dostupných službách. Jeho definici lze nalézt v . Nové internetové protokoly jako například SIP a XMPP často vyžadují podporu SRV od klientů. Implementace klientů starších protokolů (např. LDAP, SMTP) může podporu SRV záznamů přidat.\n\nSRV záznam obsahuje následující informace:\n\nPříklad SRV záznamu může vypadat takto:\n\nToto ukazuje na server jménem sipserver.example.com poslouchající na portu 5060 pro připojení pro SIP protokol . Priorita je zde 0, a váha 5.\n\nPriorita je podobná jako priorita MX záznamu. Klienti vždy použijí SRV záznam s nejnižší prioritou a záznamy s jinou prioritou použijí pouze, když se spojení s hostitelem nezdaří. Takto může mít služba určený „fallback“ server, který bude použit jen pokud hlavní server selže. K tomu je potřeba pouze další SRV záznam s vyšší prioritou než má primární SRV záznam.\n\nPokud má služba více záznamů se stejnou prioritou, klienti použijí váhu, aby určily, kterého hostitele použít. Váha je relevantní pouze ve vztahu k ostatním váhám pro službu a pouze mezi záznamy se stejnou prioritou.\n\nV následujícím příkladě hodnoty priorita a váha zajišťují rozdělení zátěže a odkaz na záložní službu.\n\nPrvní čtyři záznamy sdílejí prioritu 10, takže klienti použijí váhu k rozhodnutí ke kterému hostiteli se připojit. Součet všech čtyř hodnot je 100, takže bigbox.example.com bude použit v 60% dotazů. Ostatní dva, smallbox1 a smallbox2, budou použity ve 20% dotazů, přičemž smallbox2 má zátěž rozloženu do dvou instancí a každá z nich bude použita v 10% dotazů. Pokud bude bigbox nedostupný, zbylí dva hostitelé si rozdělí zátěž rovnoměrně, takže každý z nich bude využíván v 50% dotazů.\n\nPokud všechny tři hostitelé s prioritou 10 budou nedostupní, použije se záznam s nejvyšší (nejnižší číslo) prioritou, což je backupbox.example.com. Ten by se měl nacházet jinde než ostatní tři a měl by být odolný vůči zavadám, které by mohly vyřadit předcházející tři stroje (například napojen na jiný elektrický okruh, připojen k síti jinou cestou,…).\n\nMělo by být zmíněno, že rozdělování zátěže poskytované je značně limitováno, protože poskytované informace jsou statické. Aktuální zátěž serverů není brána v úvahu.\n\nSRV záznamy jsou často používány klienty Microsoft Windows 2000 k nalezení serveru, který poskytuje požadovanou službu. Například při pokusu o přihlášení klienta do domény je hledán SRV záznam pro službu LDAP. Typická odpověď serveru je následující:\n\nSRV záznamy jsou běžně používány ve spojení s následujícími standardizovanými protokoly:\n\n\nPodpora v obecně rozšířených aplikacích.\n\n\n"}
{"id": "206052", "url": "https://cs.wikipedia.org/wiki?curid=206052", "title": "Chameleon (album)", "text": "Chameleon (album)\n\nChameleon je páté studiové album německé speed/powermetalové kapely Helloween.\n\nNa albu se oproti předchozí nahrávce Pink Bubbles Go Ape objevil ještě větší odklon od původního žánru směrem k víceméně klasickému rocku a místy až popu, což následně vedlo k odchodu zpěváka Michaela Kiskeho. Zhoršující se stav bubeníka Inga Schwichtenberga závislého na drogách a alkoholu znamenal rovněž jeho odchod ze skupiny.\nDeska byla nahrána v roce 1992 ve studiu \"Chateau de Paup\" v Hamburku a zmixováno ve stejném roce \"Scream Studios\" v Los Angeles\n\n\n\n\nHosté\n\n"}
{"id": "206053", "url": "https://cs.wikipedia.org/wiki?curid=206053", "title": "Suchomimus", "text": "Suchomimus\n\nSuchomimus („napodobitel krokodýla“) byl velký dravý dinosaurus z čeledi Spinosauridae, který žil na území dnešní severní Afriky (Nigeru) v křídovém období (apt až alb, asi před 125 až 110 miliony let).\n\n\"Suchomimus\" byl objeven jako nedospělý (subadultní), asi 9,5 – 11 metrů dlouhý a 2 až 3 tuny vážící exemplář. V dospělosti pravděpodobně přesáhl délku 13 metrů a patřil tak k vůbec největším známým teropodům. Tento spinosauridní dinosaurus se pravděpodobně živil rybami a příležitostně menšími druhy dinosaurů. K tomu mu sloužily prodloužené čelisti a velké drápy na předních končetinách, uzpůsobené pro lov ryb. Ty byly typické pro rybožravé dinosaury. \"Suchomimus\" měl v čelistech až kolem 100 zubů. Byl blízce příbuzný a celkově podobný evropskému rodu \"Baryonyx\".\n\nSuchomimové byli zřejmě oportunistickými lovci vodních organismů a živočichů, kteří se přicházeli napít k napajedlům. Výsledek vědecké studie z roku 2019 ukázal, že zuby suchomimů byly pravděpodobně odolnější než zuby podobně velkého obřího krokodyliforma druhu \"Sarcosuchus imperator\", žijícího ve stejných ekosystémech. Nakolik u těchto dvou predátorů došlo k diferenciaci ekologických a trofických návyků (včetně potravních preferencí) však není možné pouze na základě histologického rozboru fosilních zubů přesněji posoudit.\n\n"}
{"id": "206054", "url": "https://cs.wikipedia.org/wiki?curid=206054", "title": "Stephan von Jovanovič", "text": "Stephan von Jovanovič\n\nStephan svobodný pán von Jovanovič (5. ledna 1828, Pazariske, Chorvatsko – 8. prosince 1885, Zadar, Chorvatsko) byl rakouský vojenský velitel.\n\nJovanovič vstoupil 1845 do rakouské armády a bojoval 1848–1849 pod Radeckým v Itálii. Roku 1850 byl přeložen do generálního štábu a později působil jako pobočník generála Rodicha na jihu Dalmácie.\n\nMezi 1861 a 1865 pracoval jako generální konzul Rakouska v Sarajevu. Jako vynikající znalec Bosny, Hercegoviny i Černé Hory byl povolán zpět do armády roku 1865 v hodnosti plukovníka a o rok později se vyznamenal na italském bojišti pod arcivévodou Albrechtem. Roku 1869 v době dalmatského povstání obdržel Jovanovič velení horské brigády v Kotoru (Cattaro) a svou rozumnou pasivitou přispěl ke smírnému urovnání. Roku 1875 povýšen do stavu svobodných pánů a 1876 jmenován podmaršálkem. O rok později se ujal velení 18. divize se sídlem ve Splitu (Spalato) a následujícího roku byl vrchním velitelem při obsazení Hercegoviny rakouskou armádou. Celou zemi obsadil během několika dní s nepatrnými ztrátami. Akce byla odborníky hodnocena jako velmi dobře provedená. V Hercegovině zůstal jako vojenský velitel země. Nakonec působil jako místodržitel v Dalmácii a vojenský velitel Zadaru. Tam také 8. prosince 1885 zemřel.\n"}
{"id": "206055", "url": "https://cs.wikipedia.org/wiki?curid=206055", "title": "Analisté", "text": "Analisté\n\nAnalisté, neboli \"letopisci\", byli nejstarší římští dějepisci. Jejich pojmenování vychází z toho, že popisovali historické události v časovém sledu, rok za rokem (latinsky annus - rok).\n\nJejich díla začínala nejčastěji založením Říma a končila svou dobou. První analisté se objevují v druhé polovině 3. století př. n. l. a píší z propagačních důvodů řecky (Q. Fabius Pictor). Jejich následovníci ve 2. století př. n. l. již psali latinsky. Tyto skupiny jsou nazývány \"starší analisté\". \"Mladšími analisty\" jsou nazýváni historici 1. století př. n. l., kteří přes rozvoj dějepisectví nadále používali analistického postupu (Quintus Claudius Quadrigarius). \n\nAnalisté stáli u základů římského dějepisectví. zásadně ovlivnili i pozdější historiky (Livius, Tacitus). Z jejich díla se dochovaly pouze zlomky.\n"}
{"id": "206064", "url": "https://cs.wikipedia.org/wiki?curid=206064", "title": "Alice a Bob", "text": "Alice a Bob\n\nAlice a Bob jsou fiktivní jména tradičně používaná jako příklad při vysvětlování protokolů v kryptografii (případně v dalších vědách). Kromě těchto základních jmen (odvozených od počátečních písmen abecedy) se používají další tradiční jména pro ostatní účastníky protokolu, přičemž první písmeno zpravidla naznačuje roli (anglickým slovem se stejným počátečním písmenem), kterou v příslušném protokolu daná osoba plní.\n\nJména umožňují přehlednější výklad, než kdyby se používala označení typu „osoba A“, „osoba B“ či neustále opakovalo „vysílající“, „přijímající“ apod.\n\n\n\n"}
{"id": "206065", "url": "https://cs.wikipedia.org/wiki?curid=206065", "title": "Santa Claus Lane", "text": "Santa Claus Lane\n\nSanta Claus Lane je vánoční album Hilary Duffové, není ale považováno za její debutové. Deska vyšla v roce 2002 a obsahuje mnoho známých vánočních písní, ale i duety například s Christinou Millianovou nebo Haylie Duffovou, sestrou Hilary.\n"}
{"id": "206067", "url": "https://cs.wikipedia.org/wiki?curid=206067", "title": "Adonaj", "text": "Adonaj\n\nAdonaj, ( \"אֲדֹנָי\") doslova \"pánové moji\". Jedná se o jeden z hebrejských výrazů, kterým Židé nahrazují Boží jméno, jež je v hebrejském textu Bible zapisováno zprava doleva pomocí písmen JHVH (jod-he-vav-he, יהוה) a jež se nevyslovuje. Zvyk nevyslovovat Boží osobní jméno je velmi pradávný a sahá až do období druhého Chrámu, jenž stál v Jeruzalémě a který byl zbořen Římany v roce 70 n. l. V některých dobových rukopisech, jež byly nalezeny v Kumránu u Mrtvého moře a v nichž se Boží osobní jméno objevuje, je nad jménem \"jod-he-vav-he\" nadepsáno hebrejské slovo ADONAJ (אדוני). Toto nadepsání sloužilo pro toho, kdo četl, jako informace, že místo Božího jména má vyslovit onen nadepsaný náhradní výraz.\n\n"}
{"id": "206074", "url": "https://cs.wikipedia.org/wiki?curid=206074", "title": "Como Ama Una Mujer", "text": "Como Ama Una Mujer\n\nComo Ama Una Mujer je první španělsky zpívané album americké zpěvačky Jennifer Lopez. Album produkovali Julio Reyes a Estefano.\n\nPrvní singl, který z desky vyšel dostal název Qué Hiciste a začal se v Severní Americe hrát v lednu 2007, v únoru se objevil i v Evropě.\n\nVe čtyřech písních na albu můžeme slyšet i Londýnský symfonický orchestr.\n\n"}
{"id": "206076", "url": "https://cs.wikipedia.org/wiki?curid=206076", "title": "Roklan", "text": "Roklan\n\nRoklan (německy \"Großer Rachel\", česky někdy také jako \"Hora nad Roklí\" nebo \"Rokelská hora\") je se svými 1453 m druhou nejvyšší horou Šumavy a Bavorského lesa. Nachází se v centrální části německé strany pohoří nedaleko hranice jihozápadně od Modravy. Roklan se nachází v bezzásahovém území (\"Naturzone\") Národního parku Bavorský les a tvoří i jeho nejvyšší vrchol.\n\nNa horu vede několik poměrně nenáročných tras, přičemž výstup z městečka Frauenau trvá asi 3,5 hodin, ze Spiegelau přes Roklanské jezero asi 4 hodin, z Neuhütte 4,5 hodin, z Obere Frauenau – parkoviště pod Roklanem „Gfäll“ asi 1,5 hodiny a ze železniční zastávky Klingenbrun asi 2 hodiny.\n\nPřibližně 15 minut pod vrcholem se nachází horská chata Waldschmidthaus (oficiálně \"Rachelschutzhaus\"), která je obhospodařovaná v letních měsících.\n\nHora má tvar hřbetu táhnoucího se ve směru jihovýchod-severozápad, na kterém se 900 m severozápadně od hlavního vrcholu nachází i druhý vrchol s názvem \"Malý Roklan\" (\"Kleiner Rachel\"), vysoký 1399 m. Oba vrcholy odděluje poměrně mělké sedlo.\n\nNa jižní straně je za dobré viditelnosti možné pozorovat panorama severních vrcholů Alp. Na východě je dobře viditelný Poledník, hrad Kašperk, Antýgl, masiv Boubín a vrchol Bobíku. Za zmínku stojí jistě také možnost zhlédnout komplex Modravských slatí, nepřístupného území, na něž se z vrcholu naskýtá úchvatný pohled. Na severovýchodě je vidět Rokytská slať, východně pak mezi soušemi vystupují zelená klečová pole Novohuťských močálů.\n\nV dnes nepřístupném území Modravských slatí se nachází mj. několik bývalých nádrží na plavení dřeva, jedna z nich je Roklanská nádrž, která je protržená a zarostlá vegetací. U ní stávala Roklanská chata, která sloužila k odpočinku do druhé světové války, kdy kolem chaty a Roklanské slatě ještě vedla turistická stezka.\n\nNa úpatí hory se nachází Roklanské jezero ledovcového původu, nad nímž je umístěna vyhlídka a Roklanská kaple.\n\n"}
{"id": "206077", "url": "https://cs.wikipedia.org/wiki?curid=206077", "title": "Marie Anna Savojská", "text": "Marie Anna Savojská\n\nMarie Anna Karolína Pia Savojská (19. září 1803, Řím – 4. květen 1884, Praha) byla savojská princezna, královna uherská, česká, slavonská, chorvatská, dalmatská, lombardská, benátská a císařovna rakouská. Byla jedinou manželkou Ferdinanda I. Dobrotivého.\n\nMarie Anna se narodila v Římě v Palazzo Colonna jako dcera Viktora Emanuela I. a jeho manželky Marie Terezie, vnučky uherské a české královny Marie Terezie. Měla také sestru dvojče, rovněž Marii Terezii, která se později provdala za parmského vévodu Karla II. Obě sestry pokřtil papež Pius VII. V Palazzo Braschi je stále k vidění obraz tohoto křtu. Marie Anna zůstala po celý život velmi zbožná.\n\nMládí prožila na Sardinii, kam se přestěhoval královský dvůr jejího otce před vojsky císaře Napoleona. Dne 12. února 1831 (\"per prokuratio\") se v Turíně provdala za uherského krále (spoluvládce s otcem) a následníka rakouského trůnu Ferdinanda I. Dne 27. února byl pár oddán už osobně ve Vídni, v kapli olomouckého arcibiskupa Rudolfa.\n\nMarie Anna ovšem spíše než skutečnou manželkou byla Ferdinandovou ošetřovatelkou. Manželé si byli oddaní, ale neměli žádné potomky.\n\nRoku 1835, po nástupu Ferdinanda na pozici jeho otce, se stala rakouskou císařovnou. Dne 12. září 1836 byla v Praze korunována českou královnou. Stala se tak poslední korunovanou českou královnou. Některá svá díla věnovali císařovně Joseph Lanner, Johann Strauss starší a Johann Strauss mladší.\n\nAčkoliv pobývala po zbytek života v rakouských korunních zemích, po manželově abdikaci v roce 1848 žili v Praze, nikdy se nenaučila německy, ani česky. Marie byla stále titulována jako císařovna. Zimy trávila s manželem na Pražském hradě, léta v Zákupech.\n\nMaria Anna Savojská zemřela v Praze, pohřbena je vedle manžela v hrobu 63 v císařské kryptě ve Vídni.\n\n\n"}
{"id": "206082", "url": "https://cs.wikipedia.org/wiki?curid=206082", "title": "Kajsa Bergqvistová", "text": "Kajsa Bergqvistová\n\nKajsa Margareta Bergqvistová (švédsky IPA: ; 12. října 1976, Sollentuna) je bývalá švédská atletka, která soutěžila ve skoku do výšky.\n\nJejími největšími úspěchy jsou bronzová medaile z letních olympijských her v Sydney 2000, tituly mistryně světa (2005), mistryně Evropy (2002), halové mistryně světa (2001, 2003) a halové mistryně (2000) a vicemistryně (2002) Evropy.\n\nV dětství se věnovala fotbalu, později v atletice začínala jako vícebojařka. Svůj talent uplatňovala již na dorosteneckých a juniorských šampionátech. Ve sbírce má zlatou medaili z evropského olympijského festivalu mládeže z roku 1993. O rok později získala stříbrnou medaili na juniorském mistrovství světa v Lisabonu, kde prohrála s Ruskou Olgou Kaliturinovou jenom díky horšímu technickému zápisu. V roce 1995 vybojovala stříbro také na ME juniorů v maďarském městě Nyíregyháza, kde se o cenný kov podělila s Ruskou Julijou Ljachovovou. Obě překonaly 189 cm.\n\nReprezentovala na letních olympijských hrách 1996 v Atlantě, kde skončila v kvalifikaci. Další stříbrnou medaili vybojovala na prvním ročníku nového atletického šampionátu. Historicky první ME do 23 let se uskutečnilo ve finském Turku v roce 1997. Ve finále překonala 193 cm, zatímco vítězná Ruska Ljachovová 197 cm. Kvůli zdravotním problémům s přetrženou achillovkou se nemohla zúčastnit olympijských her v Athénách v roce 2004.\n\nSedmkrát se zúčastnila mistrovství světa v atletice. Jen v jednom případě neprošla kvalifikací, v roce 1995 na světovém šampionátu v Göteborgu. Na MS 1999 ve španělské Seville se podělila s Češkou Zuzanou Hlavoňovou a Američankou Tishou Wallerovou o čtvrté místo. Na dalších dvou šampionátech (Edmonton 2001, Paříž 2003) získala vždy bronz. Zlaté medaile se dočkala na MS 2005 v Helsinkách, kde mj. získala její krajanka Emma Greenová bronz. Poté, co překonala napoprvé výšku 202 cm se pokoušela překonat světový rekord Bulharky Kostadinovové, avšak 210 cm neskočila.\n\nOd 4. února 2006 je držitelkou halového světového rekordu ve skoku do výšky, jehož hodnota je 208 cm. V německém Arnstadtu po čtrnácti letech vymazala z prvního místa historických tabulek výkon 207 cm, který skočila Němka Heike Henkelová 8. února 1992 v Karlsruhe.\n\n31. prosince 2007 se v Jihoafrické republice provdala za svého přítele, režiséra Månse Herngrena. Krátce na to 7. ledna 2008 oznámila oficiální konec své atletické kariéry. V letech 2001 – 2008 žila v Monaku.\n\nPatří mezi sedm výškařek celé historie, které mají skočeno v hale i pod širým nebem 205 cm a více. Totéž dokázaly jen Bulharka Stefka Kostadinovová, Němka Heike Henkelová, Belgičanka Tia Hellebautová, Chorvatka Blanka Vlašičová, Ariane Friedrichová z Německa a Ruska Anna Čičerovová. Dvoumetrovou hranici a vyšší zdolala celkově 52 krát.\n\n\nManželství s o jedenáct let starším Månsem Herngrenem skončilo rozvodem na začátku roku 2011. V prosinci téhož roku oznámila Bergqvistová svoji homosexuální orientaci.\n\n"}
{"id": "206083", "url": "https://cs.wikipedia.org/wiki?curid=206083", "title": "Grybla", "text": "Grybla\n\nGrybla je přírodní rezervace, která byla vyhlášena roku 1985 a nachází se severně od obce Krhanice, na východním svahu hory Grybla (514 m n. m.). Důvodem ochrany je bukový porost s přirozeným podrostem a obecně ukázky lesních ekosystémů (doubrav), typických pro toto území. Dlouhodobá péče si klade za cíl zachovat zde přírodě blízké lesy, přičemž skladba dřevin by měla odpovídat klimaxovému stadiu. Počítá se i s ochranou biotopů zvláště chráněných druhů, které na území PR žijí. Území přírodní rezervace je tvořeno dvěma plochami, severní a jižní, o celkové rozloze 53,19 ha, spojenými ochranným pásmem. Území spadá do katastru obce Krhanice pod číslem 67436. Grybla (513 m) je nejvyšší vrch Hornopožárského lesa, asi 5 km východně od Jílového u Prahy, v katastrálních územích Krhanice (okres Benešov, sem spadá i vrchol) a Těptín (okres Praha-východ). Poblíž vrcholu lze nalézt zbytky tvrziště. Na jižním svahu skloněném k Sázavě se na rozloze více než 1 km nachází stejnojmenná rezervace s roztroušenými skalami, osamělými balvany často porostlými mechem a s chráněným lesním porostem s buky a duby. Vrchol Grybly je zalesněný a není přístupný po žádné cestě, terén směrem na jih k Panské skále je navíc rovinatý, proto není snadné vrchol nalézt. Uprostřed rezervace leží \"Panská skála\" s vyhlídkou k jihu a jihovýchodu (Týnec nad Sázavou, Neštětická hora), částečně zakrytou stromy. Poblíž Panské skály je křižovatka turistických značených cest, především do Kamenice, Jílového a Týnce nad Sázavou.\n\nNa území PR nebyly nalezeny stopy pravěkého osídlení. První výrazné zásahy do krajiny se předpokládají ve středověku, kdy se tu mělo těžit dřevo pro energetické účely, zejména pro účely těžby zlata v nedalekém Jílovém u Prahy. Ve skladbě dřevin tehdy silně převažoval buk a dub a toto dřevo se jako palivové dříví výborně hodilo. Další zásah přišel s plánovaným lesním hospodářstvím, kdy se vytěžená místa osazovala smrkem a borovicí. K zalesňování se používaly smrk, borovice a modřín (jehličnaté) a olše, bříza a dub (listnaté). Od některých dřevin, jako např. buk či jedle se očekával přirozený nálet, přesto se i tyto dřeviny vysazovaly v prořídlých porostech. Za Rakouska-Uherska se semena rostlin od r. 1875 nakupovala u zahraničních firem, hlavně z Rakouska či Dánska.\n\nI přestože byla velká část území nenávratně přeměněna, podařilo se i přes masovou výsadbu nepůvodních dřevin uchovat fragmenty původního bukového lesa, jejichž přírodních kvalit si začalo postupem času všímat stále více přírodovědců. První, kdo upozornil na to, že tato lokalita je z ochranářského hlediska významná, byl učitel původem z Prahy P. Kocourek, který toto území navrhl k ochraně už v roce 1974 a o rok později sepsal první souhrnnou zprávu o přírodovědných hodnotách území. Mimo jiné navrhl k ochraně také Čížov (Benešov), Vápencové lomy u Čerčan (Benešov) nebo Přílepskou skálu (Rakovník).\n\nV roce 1974 zde provedl V. Ložek výzkum měkkýšů, v roce 1979 provedla M. Molíková botanickou inventarizaci a zákres biotopů a v roce 1984 zpracoval F. Okáč lesnickou inventarizaci území. Přírodní rezervace byla vyhlášena 6. prosince 1985.\n\nPředmětem ochrany je bukový porost s přirozeným podrostem. Skalní útvary a balvany, roztroušené po území, mají nespornou estetickou hodnotu, ale předmětem ochrany nejsou. Z dlouhodobého hlediska je snaha zachovat území (les) jakožto ukázku původního regionálního biotopu se skladbou dřevin blízkou klimaxovému stadiu, zachovat biotopy zvláště chráněných druhů a uchovat je pro budoucí vědecké a studijní účely v lesním hospodářství.\nV současnosti je nejvýznamnějším škodlivým vlivem bezohlednost některých turistů, rozdělávání ohňů, táboření, odhazování odpadků, zejména kolem vyhlídky na Panské skále. Dále nadměrné odstraňování padlých stromů a kácení doupných stromů, kde hnízdí vzácné ptačí druhy. Pokud se přemnoží zvěř, která okusuje mladé stromky, může to představovat problém, protože se les nemůže přirozeně omlazovat. Toto se týká hlavně mufloní zvěře. Na některých místech se lezci pokoušejí o výstupy na velké balvany. Existuje tu velké množství značených tras.\n\nGeologické podloží tvoří žula středočeského plutonu, na mnoha místech vystupuje až na povrch, proto zde najdeme mnoho roztroušených balvanů a skalek. Po celém území se nacházejí strže a rokle. Většinu půd tvoří lesní hnědé půdy, s kyselým charakterem, díky žulovému podloží, na některých místech najdeme ostrůvky rankerů nebo glejů.\n\nNejvětší plochu zabírají acidofilní bučiny. V oblasti kolem vrchu Grybla, kde je stromový porost podstatně starší než u Panské skály, roste především buk lesní (\"Fagus Sylvatica\") a habr obecný (\"Carpinus betulus\"), v podrostu najdeme kyčelnici cibulkonosnou (\"Dentaria bulbifera\"), pstroček dvoulistý (\"Majanthemum bifolium\"), biku hajní (\"Luzula luzuloides\") z kapradin papratku samičí (\"Athyrium filix-femina\") či osladič obecný (\"Polypodium vulgare\") a z travin metličku křivolakou (\"Avenella flexuosa\") a lipnici hajní (\"Poa nemoralis\"). V oblasti kolem Panské skály je různorodější porost. Mimo buk a habr se zde vyskytují javor klen (\"Acer pseudoplatanus\"), lípa srdčitá (\"Tilia cordata\"), dub zimní (\"Quercus petrea\") či jilm drsný (\"Ulmus glabra\"). Podrost tvoří čarovník pařížský (\"Circaes lutetiana\"), strdivka nicí (\"Melica nutans\"), svízel vonný (\"Galium odoratum\"), věsenka nachová (\"Prenanthes purpurea\"), samorostlík klasnatý (\"Actea spicata\"), bažanka vytrvalá (\"Mercurialis perennis\"), žindava evropská (\"Sanicula europaea\") a na jaře i sasanka hajní (\"Anemone nemorosa\"). Ve střední části území je bohaté keřové a bylinné patro, zejména na vrcholech a horních částech svahů. Najdeme tu borůvku (Vaccinum Myrtillus), konvalinku vonnou (\"Convallaria majalis\"), jeřáb ptačí (\"Sorbus aucuparia\"), smolničku obecnou (\"Viscaria vulgaris\"), kručinku německou (\"Genista germanica\"), kostřavu ovčí (\"Festuca ovina\"), medovník meduňkolistý (\"Mellitis melissophyllum\"), řimbabu chocholičnatou (\"Pyrethrum corymbosum\"), diviznu černou (\"Verbascum nigrum\"), bělozářku větevnatou (\"Anthericum ramosum\") či náprstník velkokvětý (\"Digitalis grandiflora\"). Na celém území bylo dohromady objeveno 40 druhů mechů, které jsou nejvíc vázány na žulové balvany, které obrůstají. K nejrozšířenějším druhům patří dvouhroteček různotvárný (\"Dicranella heteromalla\"), rokyt cypřišový (\"Hypnum cupressiforme\"), bezvláska vlnatá (\"Atrichum undulatum\"), dvouhrotec chvostnatý (\"Dicranum scoparium\") a ploník obecný (\"Polytrichum commune\"), dále se vyskytují i epifytické druhy jako např. sobík chlumní (\"Orthodicranum montanum\") či baňatka aksamitová (\"Brachythetium velutinum\"). V místech, kde je malé zastínění, např. na lesních pasekách rostou druhy jako ostružiník (\"Rubus fruticosus\"), třezalka chlupatá (\"Hypericum hirsutum\"), třtina výběžkatá (\"Calamagrostis epigeios\"), starček lepkavý (\"Senetio viscosus\"), černýš lesní (\"Melampyrum sylvaticum\") nebo krtičník uzlovitý (\"Scrophularia nodosa\"). Z uměle vysazených dřevin tu rostou smrk ztepilý (\"Picea abies\"), borovice lesní (\"Pinus silvestris\") nebo modřín opadavý (\"Larix decidua\"). Jiná společenstva se vyskytují ještě podél potočních niv, především kolem Panského potoka a jeho pramene. Přirozeně se zde vyskytuje olše lepkavá (\"Alnus glutinosa\") a jasan ztepilý (\"Fraxinus excelsior\"), uměle byly vysázeny javory klen i mléč (\"Acer pseudoplatanus, Acer platanoides\"), lípa malolistá (\"Tilia cordata\") a topol osika (\"Populus tremula\").\n\nFauna bezobratlých je vázána hlavně na bukové porosty, rozkládající se dřevo a listovou opadanku. Z brouků se zde vyskytují zástupci rodu \"Notiophylus\", dále střevlík zahradní (\"Carabus hortensis\"), roháček bukový (\"Synodendron cylindricum\"), chrobák velký (\"Geotrupes stercorarius\"), pod kůrou se vyskytují tesaříci rodu \"Rhagium\". Motýli jsou zastoupeni běžnými druhy, např. babočkou síťovanou (\"Araschnia levana\") ale i druhy vázanými na listnaté lesy, jako jsou \"Stigmella tityrella\", \"Aglia tau\" a \"Adela reaumurella\". V opadaném listí můžeme nalézt stonohy rodu \"Cryptops\" a pavouky slíďáka hajního (\"Pardosa lugubris\") a pacedivku zemní (\"Coelotes terrestris\").\n\nV zimě můžeme na sněhu nalézt také sněžnici matnou (\"Boreus hiemalis\"), poskoka měnlivého (\"Isotoma viridis\") nebo pavoučnici sněžní (\"Chionea lutescens\"). Lokalita Grybla je místem prvního popsaného nálezu roztoče \"Trachytes Irenae\", kterého popsal P. Pecina v roce 1970. Na vlhčích svazích panské skály (jižní svah) můžeme nalézt i zástupce měkkýšů.\n\nZ ochranářského hlediska je velmi významný výskyt mloka skvrnitého (\"Salamandra salamandra\"), který je vázán na čisté potoky v jižní části území. Dále je lokalita významná výskytem hájových druhů ptáků, kteří zde hnízdí, což jsou např. datel černý (\"Dryocopus martius\"), ořešník kropenatý (\"Nucifraga caryocatactes\"), lejsek malý (\"Ficedula parva\") nebo holub doupňák (\"Columba oenas\"). Pozorováni byli i jestřáb lesní (\"Accipiter gentilis\") a kavka obecná (\"Corvus monedula\"). V dutinách po datlu hnízdí také puštík obecný (\"Asio otus\"). Mimoto žije na lokalitě řada běžných druhů savců - srnčí a mufloní zvěř a prase divoké (\"Sus scrofa\").\n\nV současné době se ochrana přírody řídí plánem péče, schváleným odborem životního prostředí a zemědělství Krajského úřadu středočeského kraje, kterému vyprší platnost koncem roku 2015. Podle tohoto plánu by se měl především zachovat přirozený charakter lesů, tedy nevysazovat nepůvodní druhy dřevin a preferovat místní druhy a tam, kde je to možné v nejvyšší možné míře nechat prostor přirozené obnově. Pokud už se přistoupí k umělé obnově, mělo by být vyloučeno použití smrku a borovice (nanejvýš jako výplňových dřevin) a naopak by se měly vysazovat listnaté dřeviny podle svého biotopu a z jehličnanů jedle bělokorá. Původní bukové doubravy vyžadují jemnější péči a jen maloplošné zásahy. Vzhledem k lesnímu hospodářství, které počítá s výsadbou smrku a borovice na těžbu, se doporučuje vysazovat spolu s těmito dřevinami i jiné vtroušené dřeviny pro zvýšení ekologické stability a usnadnění budoucí obnovy. Při těžbě dřeva se vyhnout použití těžkých strojů. Aby se usnadnilo přirozené omlazování lesa, je zapotřebí redukovat počty srnčí a kančí zvěře a zvěř nepřikrmovat. Mimo jiné uvádí plán péče i omezení pokusů o táboření a horolezectví.\n\n"}
{"id": "206084", "url": "https://cs.wikipedia.org/wiki?curid=206084", "title": "AAA", "text": "AAA\n\nZkratka AAA má tyto významy:\n\n\n"}
{"id": "206088", "url": "https://cs.wikipedia.org/wiki?curid=206088", "title": "Mountain (hudební skupina)", "text": "Mountain (hudební skupina)\n\nMountain je americká rocková skupina, založená koncem 60. let. Skupina prorazila v roce 1972, brzy poté se rozpadla a znovu reformovala a v posledních letech začala zase jezdit po koncertních turné. Mountain zůstali populární v některých kruzích díky tomu, že v 70. letech nepatřili k hlavnímu proudu. Mountain ovlivnili vývoj hard rocku a jejich písnička \"Mississippi Queen\" se stala hitem rádia Hard Rock classic a umístila se jako číslo 98 v jejich přehledu 100 Greatest Artists of Hard Rock.\n\nSkupina se zformovala, když kytarista Leslie West opustil rhytm and bluesovou skupinu Vagrants, nahrál sólové album nazvané \"Mountain\" s baskytaristou a bývalým producentem skupiny Cream, producentem Felixem Pappalardim. Album \"Mountain\" též představilo bývalého bubeníka skupiny Remains, N.D. Smarta a hráče na klávesové nástroje Steve Knighta. Westův syrový vokál a melodická bluesová kytara a Pappalardiho těžké a elegantní basové linky se staly pro skupinu Mountain charakteristickými. Skupina byla inspirována superskupinou Cream, jejímž neoficiálním členem byl Pappalardi, který na třetím albu Cream \"Wheels of Fire\", přispěl svou hrou na varhany, housle, trumpetu, zvonkohru a navíc byl producentem tohoto alba.\nMountain hráli na festivalu ve Woodstocku, ale neobjevili se ani na filmu ani na prvním albu věnovaném Woodstockému festivalu. Brzy poté, byl Smart nahrazen Laurence „Corky“ Laingem. První album skupiny , \"Climbing!\", bylo vydán v roce 1970 a obsahovalo nejznámější písničku skupiny, která se jmenovala \"Mississippi Queen\". Písnička se umístila asi ve 40 žebříčcích někde uprostřed a celé album se dostalo do Top 20 v amerického žebříčku.\nNásledující album, \"Nantucket Sleighride\" (1971), se též dostalo do Top 20 amerických alb, ale nepřineslo žádný hit. Po těchto raných albech pokračovala skupina ve sbírání uznání ze strany kritiků, ale nikdy nedosáhli většího komerčního úspěchu.\n\nPo \"Nantucket Sleighride\" skupina čelila tvůrčí krizi a ustrnula ve vývoji. Po vydání alba \"Mountain Live\" se skupina v roce 1972 rozpadla. West and Laing později zformovali skupinu West, Bruce and Laing s baskytaristou skupiny Cream Jackem Brucem. Tato skupina vydala tři alba.\n\nV roce 1974 West and Pappalardi reformovali skupinu Mountain s Allanem Schwartzbergem na bicí a Robertem Mannem na klávesy. Vydání double alba \"Twin Peaks\" předcházelo koncertní turné. V témže roce vyšlo album \"Avalanche\" s Langem a doprovodným kytaristou Davidem Perrym, který byl afro-amerického původu a byl na albu uveden pro „přidání barvy“. Až do poloviny 80. let nebylo o Mountain slyšet. Pak začal West, někdy s Langem někdy bez něho, hrát pod jmény Mountain, New Mountain nebo Leslie West Band.\n\nDne 17. dubna 1983, Gail Collins Pappalardi, manželka Felixe Pappalardiho a spoluautorka textů a autorka nárhů většiny obalů alb skupiny, střelila Pappalardiho do krku, v jejich čtyřpodlažním apartmánu na East Side Manhattan. Pappalardi byl na místě prohlášen za mrtvého a jeho manželka Gail Collins, byla obviněna z vraždy druhého stupně. Později to bylo překlasifikováno jako zabití a byla odsouzena ke 4 letům vězení.\nSkupina se reformovala a Richie Scarlet převzal úlohu baskytaristy na tehdejším turné skupiny.\n\n"}
{"id": "206091", "url": "https://cs.wikipedia.org/wiki?curid=206091", "title": "Tereza Brodská", "text": "Tereza Brodská\n\nTereza Brodská (* 7. května 1968 Praha) je česká herečka, dvojnásobná držitelka filmového ocenění Český lev. \n\nSvé první dětské role hrála v českém sci-fi/fantasy snímku \"Slečna Golem\", kde hrála se svojí matkou (v roce 1972) a v dětském filmu \"Ať žijí duchové!\", kde hrála společně se svým otcem (v roce 1977). Velkou hereckou příležitost dostala v seriálu \"Vlak dětství a naděje\" v roce 1985. Jako studentka konzervatoře si zahrála se svojí matkou ve filmu Citlivá místa. \n\nZnámá je především z filmu \"Konec básníků v Čechách\" a z televizního seriálu \"Ulice\". Hrála v plzeňském Divadle J. K. Tyla, v Činoherním klubu v Praze, v pražském Divadle Na zábradlí (1988–1993). V roce 1995 obdržela za roli Kláry ve filmu \"Má je pomsta\" Českého lva. Méně známé je její ztvárnění mladé ženy ve filmu Evalda Schorma \"Vlastně se nic nestalo\", kde roli její matky vytvořila její skutečná matka Jana Brejchová. Dvojroli si zahrála ve stejnojmenném filmu, za níž obdržela druhé filmové ocenění Český lev. Od roku 2019 stvárňuje také postavu Jany Kratinové v seriálu \"Slunečná\".\n\nJe dcerou herce Vlastimila Brodského a herečky Jany Brejchové. V 21 letech se vdala za filmaře Jordiho Niuboa, manželství trvalo čtyři roky. \nJejím druhým manželem je fotograf Herbert Slavík. Mají spolu syna Samuela.\n\n\n\n"}
{"id": "206096", "url": "https://cs.wikipedia.org/wiki?curid=206096", "title": "Netkané textilie", "text": "Netkané textilie\n\nNetkaná textilie je útvar z textilních vláken, staplových přízí nebo filamentů vzájemně propojených jakoukoliv technikou s výjimkou techniky tkaní, pletení, paličkování, splétání a všívání. Některé netkané textilie postrádají dostatečnou pevnost, pokud neprošly procesem zhuštění nebo pokud nejsou zpevněny podložkou. V posledních letech se netkané textilie staly alternativou polyuretanové pěny.\n\nPůvod netkaných textilií se v dostupných pramenech popisuje velmi rozdílně. Podle některých tvrzení se dá například 6 tisíc let stará plstěná vlna z nálezů v tehdejší Sumerské říši považovat za nejstarší netkanou textilii.\n\nZprávy ze začátku 2. tisíciletí n. l. popisují čínskou textilii o ploše 1,23 × 7,68 m zhotovenou vzájemným proložením hedvábných filamentů při odvíjení z několika tisíců kokonů.\n\nNejstarší doklady o vpichování pocházejí z 15. století z písemných zmínek o „vpichovaných stezích“ . Ty se používaly především ke zdobení církevních oděvů.\nVpichování plsti bylo vynalezeno v roce 1866, k masové průmyslové výrobě vpichovaných textilií došlo koncem 50. let 20. století. \n\nTechnologie proplétání byla poprvé patentována v roce 1949 a první proplétací stroj byl v provozu od roku 1957 (Maliwatt, vynálezce Mauersberger v bývalé Německé demokratické republice).\n\nTechnologie Spunbond byla patentována v roce 1945 (US Patent 2206058). S průmyslovou výrobou se začalo v 60. letech 20. století v USA a v Německu. V roce 2007 dosáhla světová produkce 2,6 milionů tun a do roku 2012 se počítalo se zvýšením na 4 miliony tun.\n\nPrůmyslová výroba technologií melt blown začala v roce 1980. V roce 2017 se počítalo s celosvětovou produkcí asi 570 000 tun. \n\nPolokomerční výrobní linky technologie airlaid byly známé od konce 60. let 20. století, s průmyslovou výrobou se začalo teprve v roce 1990. V roce 2007 se očekávala celosvětová výroba 720 000 tun.\n\nPrvní patent na \"elektrostatické zvlákňování\" pochází z roku 1908. Netkané textilie z nanovláken se začaly touto technologií průmyslově vyrábět v prvních letech 21. století. Obrat celosvětového obchodu s těmito výrobky dosáhl v roce 2011 cca 152 miliony USD.\n\nCelosvětová spotřeba netkaných textilií se v roce 2015 odhadovala na 9 milionů tun, v roce 2018 se počítá s obratem obchodu s NT cca 47 miliard USD. \nV České republice se zvýšila výroba netkaných textilií ze 78 915 tun v roce 2005 na 172 860 tun v roce 2015.\n\nK výrobě se dají použít všechny textilní materiály (s velkým počtem modifikací) a recyklované textilní odpady. U vrstveného zboží se textilní vlákna často kombinují s kovy nebo minerály. S rychlým vývojem technologie se často mění i podíl jednotlivých druhů surovin.\nNa začátku 21. století byla téměř polovina netkaných textilií z polypropylenových, čtvrtina z polyesterových a desetina z viskózových vláken. Zbývající část sestávala z mnoha druhů umělých vláken, přírodní vlákna se podílela asi jedním procentem.\n\nVšechny výrobní postupy sestávají v podstatě ze dvou fází: příprava a zpevnění vlákenné vrstvy. Obě fáze probíhají zpravidla kontinuálně na agregovaném výrobním zařízení.\n\nZušlechťování netkaných textilií barvením, počesáváním apod. se provádí podobným způsobem jako u „klasických“ textilií. Mimo toho procházejí některé netkané textilie speciálními procesy, ke kterým patří zejména:\n\n\nV závislosti na výrobní technologii a použitých materiálech se mohou konstruovat textilie s plošnou hustotou 0,3 g – 2 kg/m², velmi rozdílnou hustotou, pevností, savostí, odolností proti různým vlivům vnějšího prostředí a s mnoha dalšími vlastnostmi.\nZdroj:\n\n\n"}
{"id": "206106", "url": "https://cs.wikipedia.org/wiki?curid=206106", "title": "Železniční trať Praha – Plzeň – Cheb", "text": "Železniční trať Praha – Plzeň – Cheb\n\nŽelezniční trať (Praha –) Beroun – Plzeň – Cheb nesla v jízdních řádech označení 170. Příměstská doprava v úseku Praha – Beroun je vyčleněna jako trať 171. Celá trať je součástí celostátní dráhy. \n\nInformace o trati 170 jsou obsaženy v článcích o jejích dílčích úsecích: \n"}
{"id": "206107", "url": "https://cs.wikipedia.org/wiki?curid=206107", "title": "Interleukin 1", "text": "Interleukin 1\n\nInterleukin 1 (IL-1 či IL 1) je protein ze skupiny cytokinů, zařazovaný do tzv. rodiny interleukinu-1. V organismu se vyskytuje ve dvou formách, IL-1-alfa a IL-1-beta, které však nemají zcela shodné biologické funkce.\n\nObě formy IL-1 jsou produkovány jako prekursory o molekulové hmotnosti 31 kDa, které jsou poté štěpeny specifickými buněčnými proteázami za vzniku maturovaných proteinů o molekulové hmotnosti 17 kDa. Prekursor IL-1alfa je na rozdíl od prekursoru IL-1beta plně biologicky funkční. Oba příbuzné proteiny představují produkt dvou různých genů, které se u člověka nacházejí na chromozomu 2. Nukleotidové sekvence vykazují 45% podobnost a aminokyselinové sekvence se shodují přibližně z 26 %. IL-1 zaujímá konformaci β-barelu složeného z dvanácti antiparalelních β-listů. \n\nIL-1 představuje jednu z klíčových molekul imunitního systému a tvoří významnou součást tzv. cytokinové sítě, která zajišťuje regulaci a koordinaci různých složek obrany organismu v případě infekce, zánětu, poranění nebo stresu. Jeho působení však zdaleka není omezeno jen na imunitní systém; interleukin-1 má vliv rovněž na normální růst a morfogenezi mnoha typů buněk i na celkový metabolismus. Představuje tedy protein s pleiotropním působením v organismu. V poslední době je IL-1 často studován z hlediska patogeneze mnoha autoimunitních onemocnění, jako je revmatoidní artritida, osteoporóza, lupénka, systémová skleróza, diabetes mellitus, Alzheimerova choroba či autoimunní encefalomyelitida, účastní se pravděpodobně též rozvoje řady kardiovaskulárních onemocnění . V některých případech lze k léčbě využít rekombinantní IL-1ra (antagonista receptoru pro IL-1), známý pod názvem Anakinra.\n\nProteiny, které jsou strukturně a vývojově příbuzné interleukinu-1, jsou zařazovány do tzv. rodiny interleukinu-1. V současné době sem patří následující molekuly:\n\n"}
{"id": "206111", "url": "https://cs.wikipedia.org/wiki?curid=206111", "title": "Petr Vacek", "text": "Petr Vacek\n\nPetr Vacek (* 1. ledna 1965 Slaný) je český herec a moderátor.\n\nNejznámější je z filmu Amerika a seriálu Ulice. Moderuje dětský pořad Pomáhejme si na České televizi a s Martinem Dejdarem moderoval pořad \"Na vlastní nebezpečí\". Moderuje \"Klub Rádia Junior\" na Dvojce Českého rozhlasu a Rádiu Junior. Je členem Rady Greenpeace ČR a pěveckého souboru Mišpacha. Pomáhá také sdružení Letní dům, které pečuje o děti v dětských domovech, a podílí se na projektu „Život nanečisto“, který má pomoci dětem z dětských domovů připravit se na normální samostatný život.\n\nAbsolvoval přírodovědné gymnázium Botičská v Praze a v roce 1987 dokončil studia na DAMU, hrál v divadle Vítězného Února v Hradci Králové, v roce 1988 začal hrát ve Studiu Ypsilon. Je rozvedený a má čtyři děti – Jonáše 1996, Hanku 1997 (oba z prvního manželství) a Eliáše 2007 s Benjamínem 2009 ze druhého manželství.\n\n\n\nObjevil se jako host v jednom dílu (20.díl) v zábavném improvizačním pořadu Partička.\n\n\n"}
{"id": "206128", "url": "https://cs.wikipedia.org/wiki?curid=206128", "title": "Edesské hrabství", "text": "Edesské hrabství\n\nEdesské hrabství bylo jedním z křižáckých států, založeným během první křížové výpravy v Edesse, městě s antickou historií a dlouhou křesťanskou tradicí. Hrabství Edessa se lišilo od ostatních křižáckých států ve Svaté zemi, a to tím, že bylo vnitrozemské, bylo vzdálené od ostatních křižáckých držav a bylo obklopené muslimským územím. Polovina jeho území, včetně hlavního města, se nacházela na východ od Eufratu. Západní polovina hrabství byla správně a vojensky kontrolována z pevnosti Turbessel.\n\nRoku 1097 Balduin z Boulogne opustil se svým vojskem hlavní voj, který zatím táhl na jih na Antiochii a Jeruzalém. Odešel nejprve do Kilíkie, poté na východ do Edessy. Tady přesvědčil (či spíše donutil) zdejšího řeckého vládce Thorose z Edessy, aby ho adoptoval a určil svým nástupcem. Thoros se hlásil k řeckému pravoslaví, kvůli čemuž nebyl oblíben zdejším arménským obyvatelstvem, vyznávajícím monofyzitismus. Thoros byl krátce po přijetí Balduina zavražděn, ačkoliv není zcela jisté, jestli s tím měl tenkrát Balduin cokoliv společného. V každém případě byl teď Balduin samostatným vládcem. Přijal titul, na který byl zvyklý z Francie - hrabě.\n\nRoku 1100 zemřel Balduinův starší bratr Godefroi z Bouillonu, který vládl v Jeruzalémě jako Ochránce Božího hrobu a Balduin byl o Vánocích 1100 korunován králem. Své hrabství předal svému bratranci Balduinovi Le Bourg. Ten uzavřel spojenectví s Joscelinem z Courtenay, který byl pánem hradu Turbessel, důležitého mocenského centra proti seldžuckým Turkům.\n\nNově příchozí páni ze západní Evropy navázali dobré vztahy s místním arménským obyvatelstvem a nebránili se ani vzájemným sňatkům; první tři páni z Edessy byli ženatí s Arménkami. První manželka Balduina I. zemřela roku 1097 v Maraši. Po svém triumfu v Edesse se oženil s Ardou, vnučkou Konstantina Roupedina z Arménie, Balduin Le Bourg byl ženatý s dcerou Gabriela z Melitenu Morfií a Joscelin z Courtenay se oženil s Konstantinovou dcerou.\n\nBalduin II. (Balduin Le Bourg) se rychle zapojil do událostí v Sýrii a Antiochii. V roce 1103 pomohl Bohemundovi I. z Antiochie dostat výkupné od tureckého rodu Danišmendovců a o rok později společně s Bohemundem zaútočili na byzantská teritoria v Kilíkii. Později v roce 1104 turecký vládce Mosulu zaútočil na edesské hrabství a v bitvě u Harránu Balduina II. a Joscelina porazil a oba je zajal. Bohemundův synovec Tankred se stal regentem hrabství a vládl se zdejším guvernérem Richardem ze Salerna. Roku 1108 byli Joscelin a Balduin II. za výkupné propuštěni a Balduin II. začal neprodleně bojovat o znovuzískání svého města, kde se mezitím pohodlně usadil Tankred a k předání vlády Balduinovi se vůbec neměl. Tankred byl však nakonec poražen za pomoci několika zdejších emírů, kteří Balduinovi vypomohli.\n\nV roce 1110 dobyl země na východ od Eufratu Maudúd z Mosulu, nicméně stejně jako útoky předtím nebyl ani tento následován tažením přímo na Edessu.\n\nV roce 1118 zemřel jeruzalémský král Balduin I. a na jeho místo nastoupil jeho synovec, edesský hrabě Balduin II., jako Balduin II. Jeruzalémský. Ačkoliv se objevovala tvrzení, že právoplatný nástupce je Balduinův starší bratr Eustach z Boulogne, ten byl však ve Francii a o královský titul nestál. Edessa byla o rok později předána Joscelinovi, který byl roku 1122 znovu zajat a uvězněn. Balduina II., který se pokusil svého soukmenovce osvobodit, čekal stejný osud – porážka a vězení. Jeruzalém se octl bez krále. Nicméně roku 1123 se Joscelinovi podařilo svým věznitelům uprchnout a Balduina II. následujícího roku osvobodit.\n\nV roce 1131 Joscelin padl v bitvě a jeho místo zaujal jeho syn, Joscelin II. z Edessy. V té době ovšem muslimský vládce Zengí sjednotil turecká centra Aleppo a Mosul a začal Edessu ohrožovat. Zatím se Joscelin II. snažil zabezpečit svou zemi a žádal o pomoc Antiochijské knížectví a hrabství Tripolis, kde však byl odmítnut. Zengí město roku 1144 oblehl a o Vánocích téhož roku jej dobyl. Joscelin II. vládl dál na západě a v září 1146 se mu podařilo využít Zengího smrti k znovudobytí Edessy. Město však dlouho neudržel, ještě v listopadu 1146 bylo ztraceno a Joscelinovi se podařilo zachránit pouze holý život. V roce 1150 byl Joscelin II. zajat Zengího synem Núr ad-Dínem a vězněn v Aleppu až do své smrti celých devět let. Joscelinova žena poté prodala pevnost Turbessel a odjela i s rodinou do Jeruzaléma. Území opuštěného panství byla rozdělena mezi Núr ad-Dína a ikonyjského sultána.\n\nHrabství Edessa bylo prvním státem založeným křižáky na Blízkém východě, zároveň však také prvním, který byl ztracen. Pád města zpět do rukou muslimů měl za následek druhou křížovou výpravu.\n\nEdessa byla největším státem, který křižáci ve Svaté zemi založili, měl však z nich nejmenší počet obyvatel, přibližně asi deset tisíc. Hrabství se v době své největší rozlohy rozkládalo od Antiochijského knížectví na západě a podél Eufratu na východ. Jih a východ země byl pod silným vlivem muslimských center Mosulu, Aleppa a Jaziry (město v severním Iráku). Obyvatelé byly převážně Asyřané a Arméni, hlásící se k monofyzitizmu, dále zde bylo silné zastoupení řeckých ortodoxních a muslimů. Ačkoliv křesťanů západního ritu bylo v zemi velmi málo, prakticky jen páni přicházející z Francie a jejich doprovod, byl v Edesse dosazen latinský patriarcha.\n\nTurbessel bylo původně panství Joscelina I. v době, když ještě nevládl přímo v Edesse. Z tohoto centra se spravovala oblast hrabství Edessy na západ od Eufratu a také střežila hranice s Antiochií. Turbessel se stal „exilovým“ sídlem edesského hraběte v době, kdy hlavní město padlo do rukou Turků. Hrad i se zbývající částí panství byl prodán Byzantincům těsně před tím, než bylo dobyto muslimy.\n\n\n"}
{"id": "206143", "url": "https://cs.wikipedia.org/wiki?curid=206143", "title": "Pavel Kříž", "text": "Pavel Kříž\n\nPavel Kříž (* 18. dubna 1961 Brno) je český herec a psychoterapeut.\n\nPo své emigraci nejprve do Velké Británie a odtud později do Kanady v roce 1988 vystudoval univerzitu ve Vancouveru. Jeho nejznámější role je Štěpán v hexalogii Dušana Kleina o Básnících. Zahrál si hlavní roli i v dalším Kleinově filmu \"Andělské oči\". Díky Dušanu Kleinovi se také počátkem 90. let 20. století vrátil zpět do Česka a věnuje se své původní herecké profesi. V současné době je členem činohry Národního divadla v Praze.\n\nV roce 2010 účinkoval ve 4. ročníku taneční televizní soutěže \"StarDance ...když hvězdy tančí\" vysílané živě v České televizi, tuto soutěž vyhrál společně s tanečnicí Alicí Stodůlkovou.\n\nJakožto Žid slaví Chanuku, ale i Vánoce, protože jeho první kanadská manželka, ilustrátorka knih Bonnie Glover, Židovka nebyla.\n\nJeho manželka Bonnie Glover zemřela a později se znovu oženil, vzal si Jolanu Kijonkovou.\n\n\n"}
{"id": "206152", "url": "https://cs.wikipedia.org/wiki?curid=206152", "title": "Antonín Panenka", "text": "Antonín Panenka\n\nAntonín Panenka (* 2. prosince 1948 Praha) je bývalý československý fotbalista a reprezentant, mistr Evropy z Jugoslávie 1976. V roce 1980 byl vyhlášen československým fotbalistou roku. Členem prestižního Klubu ligových kanonýrů se stal po změně pravidel klubu v listopadu 2016. \n\nKromě známého pokutového kopu (penalty) je po něm pojmenován i španělský fotbalový časopis \"Panenka\".\n\nPoprvé nastoupil k ligovému zápasu v necelých dvaceti letech za Bohemians Praha. Jeho prvním reprezentačním startem byl kvalifikační zápas na mistrovství světa v roce 1973 proti Skotsku. Roku 1976 díky jím proměněné rozhodující penaltě ve finále proti Západnímu Německu získalo Československo titul mistrů Evropy. Jeho slavné penaltě se říká „vršovický dloubák“ (zatímco ve světě se používá pojem „Panenka goal“ nebo „Panenka kick“). Sám sebe kopajícího penaltu ztvárnil v malé roli v českém filmu \"Sonáta pro zrzku\" (1980). V roce 1980 byl vyhlášen československým fotbalistou roku.\n\nV roce 1981 odešel z Bohemians do Rapidu Vídeň, s nímž do svého odchodu roku 1985 vyhrál dvakrát rakouskou ligu a třikrát rakouský pohár a roku 1985 se probojovali do finále Poháru vítězů pohárů. V tomto finále proti Evertonu Panenka nastoupil jako střídající hráč. V sezoně 1983/84 byl nejlepším ligovým střelcem Rapidu Vídeň (dal o jednu branku více, než proslulý kanonýr Hans Krankl).\n\nPo návratu do vlasti se stal asistentem trenéra a funkcionářem v Bohemians. Roku 2008 získal Cenu Václava Jíry.\n\nDne 28. října 2008 mu prezident ČR Václav Klaus udělil státní vyznamenání – Medaili Za zásluhy I. stupně.\n\nV doplňovacích volbách do Senátu PČR v roce 2014 kandidoval jako nestraník za subjekt „Nezávislí pro Prahu 10 - Hnutí pro lepší Desítku“ v obvodu č. 22 – Praha 10. Se ziskem 13,44 % hlasů skončil na 4. místě a nepostoupil tak ani do druhého kola.\n\nAntonín Panenka debutoval v A-mužstvu Československa 26. 9. 1973 v kvalifikačním zápase v Glasgowě proti reprezentaci Skotska (prohra 1:2). Zúčastnil se mistrovství Evropy 1976 v Jugoslávii (zisk titulu), mistrovství Evropy 1980 v Itálii (zisk bronzové medaile) a mistrovství světa 1982 ve Španělsku. Na ME 1980 dal ve skupině gól Řecku a na MS 1982 dal góly z penalt Kuvajtu a Francii (to byly jediné góly Československa na tomto MS). Celkem odehrál v letech 1973–1982 za československý národní tým 59 zápasů a vstřelil 17 gólů.\n\nSlavná proměněná penalta Antonína Panenky se zapsala do historie fotbalu ve finále mistrovství Evropy v Bělehradě v roce 1976, v němž se československý tým střetl s mužstvem Západního Německa. Za stavu 2:2 po prodloužení následoval penaltový rozstřel (první v historii finále evropských šampionátů). Čtyři českoslovenští a tři němečtí fotbalisté proměnili, ovšem čtvrtý německý hráč Uli Hoeneß přestřelil bránu. Antonín Panenka byl v situaci, kdy mohl Československu zajistit první titul v historii. Rozběhl se, čímž předstíral prudkou ránu, německý brankář Sepp Maier skočil do strany, zatímco Antonín Panenka míč lehce podkopl a poslal jej dloubáčkem doprostřed brány. Titul tak získalo Československo. Stejný trik Panenka použil již dříve a vůbec prvním „exekutorem“ byl jeho kolega z Bohemians Štefan Ivančík.\n\nV rámci sběratelské série medailí Československé fotbalové legendy vyrazila Česká mincovna zlatou čtvrtuncovou medaili i Antonínu Panenkovi. Medaile byly vyraženy v únoru 2016 v omezeném množství 200 kusů. Autorem averzu medaile je Martin Dašek a reverzu Asamat Baltaev.\n\n"}
{"id": "206160", "url": "https://cs.wikipedia.org/wiki?curid=206160", "title": "Železniční trať Plzeň–Cheb", "text": "Železniční trať Plzeň–Cheb\n\nŽelezniční trať Plzeň–Cheb (v jízdním řádu pro cestující jako trať 178) je hlavní tratí celostátního i mezinárodního významu. Je součástí celostátní dráhy. Je významnou železniční spojnicí Česka a západní Evropy. Dnes je součástí III. železničního koridoru, který protíná republiku ve východo-západním směru (z Mostů u Jablunkova do Chebu).\n\nDo 14. prosince 2019 byl tento úsek součástí trati 170 (Praha – Plzeň – Cheb).\n\nNa celé trati byla v minulosti provedena elektrifikace. Z celkové délky 106 km je 33 km tratě vedeno dvoukolejně (úseky Plzeň – Pňovany a Lipová u Chebu – Cheb), 73 km jednokolejně (úsek Pňovany – Lipová u Chebu). Trať prošla důkladnou rekonstrukcí, která byla dokončena v dubnu 2011.\n\nTrať byla postavena společností Dráha císaře Františka Josefa jako část železniční tratě Vídeň – České Budějovice – Cheb. V roce 1884 byla celá dráha zestátněna a začleněna do Císařsko-královských státních drah.\n\nV 60. letech 20. století začala elektrizace střídavou napájecí soustavou 25 kV 50 Hz. Nejprve byly elektrizovány úseky Plzeň-Jižní Předměstí – Kozolupy a úsek Lipová u Chebu – Cheb a ve stanicích bylo rozšiřováno kolejiště.\n\nV letech 1964–1967 bylo na traťovém úseku Plzeň-Jižní Předměstí – Cheb namontováno a 6. 7. 1967 zprovozněno tehdy nejmodernější zabezpečovací zařízení (typ SSSR) v tehdejší ČSSR, všechny stanice z Plzně do Chebu byly řízeny dálkově kromě Plzně Jižního Předměstí, které bylo od roku 1997 řízeno dálkově ze stavědla 5 Radbuza, které bylo umístěno na chebském zhlaví stanice Plzeň hlavní nádraží, Plzeň-Křimice, Kozolupy a Mariánské Lázně. Tyto stanice nebyly do dálkového ovládání zapojeny, ale jejich řízení výpravčím je na stavědle v Purkyňově ulici vizuálně kontrolováno. (Další podobné zařízení se uvedlo do provozu např. v roce 1989 na trase Praha-Holešovice – Kralupy nad Vltavou.)\n\n8. listopadu 1967 byl elektrizován úsek Plzeň–Svojšín a 7. června 1968 byl elektrizován úsek Svojšín–Cheb.\nOd roku 2006 probíhala kompletní rekonstrukce tratě s rozsáhlými nepřetržitými výlukami. Optimalizace traťových úseků Plzeň-Jižní Předměstí – Stříbro byla dokončena v roce 2008, Stříbro – Svojšín dokončena prosinec 2010, Pavlovice – Planá u Mar. Lázní – Mariánské Lázně – Lipová u Chebu – Cheb. Optimalizace posledního úseku Svojšín – Pavlovice byla zahájena 31. července 2010 a dokončena 30. dubna 2011. Od 1. května je tedy celý úsek Plzeň – Cheb průjezdný.\n\nV červnu 2007 byla zprovozněna zastávka Plzeň-Zadní Skvrňany a zrušena stanice Plešnice, kde je dnes pouze zastávka. Dále byla prodloužen dvoukolejný úsek Plzeň – Kozolupy až do Pňovan (tedy o 12 km) a byly prodlouženy traťové koleje v Lipové u Chebu.\n\nÚsek Pňovany – Lipová u Chebu zůstal jednokolejný z důvodu hustého sledu železničních stanic a nedostatku místa pro druhou traťovou kolej. Staré zabezpečovací zařízení typu SSSR (které bylo zprovozněno 6. července 1967 a svoji činnost postupně ukončovalo od roku 2006; na posledním úseku Svojšín – Pavlovice ukončilo svoji činnost 2. srpna 2010) bylo zcela nahrazeno novým zabezpečovacím zařízením ESA 11 s JOP. Celá trať je dálkově řízena z Ústředního stavědla Plzeň, které je umístěno v Purkyňově ulici. Trať je rozdělena na dva okruhy a každý okruh řídí jeden dispečer. První ovládací okruh dispečera 1 je úsek Plzeň jižní Předměstí – Ošelín, druhý ovládací okruh dispečera 2 je úsek Pavlovice – Cheb, v traťovém úseku Ošelín – Pavlovice si oba dispečeři navzájem vlaky předávají.\n\nMontáž a zprovoznění nového zabezpečovacího zařízení s sebou přinesla i zrušení veškerého obsluhujícího personálu ve všech stanicích na trase, kromě žst. Pňovany, Planá u Mar. Lázní a Mariánských Lázní, kde i nadále budou sloužit pohotovostní výpravčí a v případě poruchy v ostatních stanicích tam budou vysláni a budou tuto stanici ovládat nouzově do odstranění poruchy (během odstraňování poruchy bude dotčená stanice vyřazena z dálkového ovládání a bude přepojena na místní nouzové ovládání).\n\nPo dokončení rekonstrukce byl od GVD 2011/2012 zaveden spoj se soupravou Pendolino, jezdil jednou týdně vždy v sobotu. Od GVD 2012/2013 byl přidán další spoj s Pendolinem, a to nedělní.\n\nÚdaje za názvy stanic v závorkách, psané \"kurzívou\" značí nadmořskou výšku příslušné stanice.\n\nBezprostředně po opuštění žst. Plzeň hlavní nádraží překračuje trať železničním mostem řeku Radbuzu. Za železniční stanicí Plzeň-Jižní Předměstí prochází areálem podniku Škoda a za sídlištěm Skvrňany opouští souvislou zástavbu Plzně. Následuje úsek obcemi podél mělké kotliny Mže v okrese Plzeň-sever. U Plešnice začíná rekreační oblast vodní nádrže Hracholusky s rozsáhlými lesními porosty.\n\nU Sulislavi trať vstupuje do okresu Tachov a členitým terénem nad řekou Mží vchází do žst. Stříbro \"(395 m).\" Následuje složitý úsek trati hlubokým a malebným údolím Mže, který získává nejvyšší půvab za Svojšínem. Složitý terén plný mostků a tunelů trať opustí až u obce Brod nad Tichou, kde vstupuje do Tachovské brázdy. Prochází městem Planá \"(490 m)\", obcí Chodová Planá a okolo rybníku Regent vjíždí do Karlovarského kraje, okres Cheb.\nNásleduje světoznámé lázeňské město Mariánské Lázně. \"(565 m)\" Železnice stoupá pod svahy Slavkovského lesa do Lázní Kynžvart, které jsou nejvýše položenou stanicí na celé trati \"(605 m)\". Pokračuje přes Lipovou u Chebu, za níž se opět mění ráz okolní krajiny. Trať vstoupí do rovinaté Chebské pánve, překračuje mostem vodní nádrž Jesenice na řece Odravě a po 106 km končí v rozsáhlé žst. Cheb \"(460 m)\".\n\nRekonstrukci výpravní budovy Plzeň hlavní nádraží zahájily České dráhy roku 2011, v červnu příštího roku byla alespoň částečně dokončena. Kompletně opravena byla tak spodní hala. Rekonstrukci plzeňského kolejiště tehdejší SŽDC zahájila v roce 2012, dokončena i s prodlouženými podchody bude roku 2022.\n\nNa trati jezdí 7 párů expresů v trase Praha – Cheb (první ranní je výchozí v Plzni) a dva páry vlaků Pendolino v kategorii IC. Jeden v trase Ostrava – Cheb, druhý jezdí až mezi Bohumínem a Františkovými Lázněmi.\n\nV úseku Plzeň – Pňovany jezdí osobní vlaky z Plzně do Bezdružic (trať 177) ve dvouhodinovém intervalu, mezi Pňovany a Mariánskými Lázněmi pouze spěšné vlaky Plzeň – Mariánské Lázně, z nichž některé zastavují ve všech stanicích a zastávkách. V úseku Mariánské Lázně – Cheb pak jezdí osobní vlaky v netaktových intervalech 1–2 hodin. Expresní spoje jezdí v pravidelných odstupech dvou hodin. Navíc je v úseku Blovice (trať 190) – Kozolupy přes Plzeň zavedena tzv. Plzeňská linka, jezdící v pracovních dnech jednou za 1-2 hodiny.\n\n\n"}
{"id": "206172", "url": "https://cs.wikipedia.org/wiki?curid=206172", "title": "Aiči B7A", "text": "Aiči B7A\n\nAiči B7A2 Rjúsei (: 流星, \"Meteor, Létavice\") byl jednomotorový dvoumístný střemhlavý bombardovací a torpédový palubní letoun japonského císařského námořního letectva, užívaný ve druhé světové válce. Byl nástupce známého a úspěšného letounu Aiči D3A. Spojenecké kódové označení typu bylo Grace. V době zařazení letounu do služby již bylo upuštěno od přiřazování dlouhých názvů. Používalo se ale (vedle krátkého B7A) označení \"Kandžó kógekiki Rjúsei\" (艦上攻撃機「流星」 ~ Palubní útočný letoun Rjúsei) a tomu odpovídá i klasifikace letounu v krátkém označení („B“ pro palubní útočný letoun a nikoliv „D“ pro palubní střemhlavý bombardér).\n\nPočátky letounu lze vystopovat v roce 1941, kdy ve firmě Aiči začal vývoj nového typu stroje, označeném jako projekt AM-23.\nV květnu roku 1942 byl postaven první prototyp B7A1 model 11, který byl vybaven osmnáctiválcovým dvouhvězdicovým vzduchem chlazeným motorem \"NK9B Homare 11\" o výkonu až 1640 kW. Tyto se však ukázaly jako nevyhovující a tak zkoušky dalších osmi prototypů probíhaly velmi pomalu, přičemž se čekalo na dodávku nového kvalitnějšího motoru. Tím se stal \"NK9B Homare 12\", který společnost Nakadžima začala dodávat od dubna roku 1944. Nové pohonné jednotky začaly být instalovány do nové verze stroje B7A2 model 12. Výzbroj sestávala z dvojice kanónů typ 99 model 1 ráže 20 mm a jednoho pohyblivého, dozadu zaměřeného kulometu typu 1. Později produkované B7A2 nesly v křídle dva vylepšené kanóny typ 99 model 2 ráže 20 mm a v kabině navigátora těžký kulomet typ 2 ráže 13 mm.\n\nKompletace strojů B7A probíhala v halách firmy Aiči v závodě Funakata a od dubna 1944 také na montážních linkách 21. námořního leteckého arzenálu v Ómuře na ostrově Kjúšú. Do července 1945 dodal závod Funakata 80 Rjúsei a 21. arzenál 25 strojů B7A2.\nRoku 1945 se staly továrny firmy Aiči jednak cílem bombardování, jednak je postihlo silné zemětřesení. Mezitím došlo k vyprojektování nového typu B7A3 se silnějším motorem Micubiši MK9A o výkonu 1640 kW. K ověření tohoto záměru byl do jednoho z exemplářů B7A2 zabudován osmnáctiválcový motor Nakadžima NK9H-S Homare 23 se vzletovým výkonem 1491 kW, avšak k sériové výrobě nedošlo.\n\nAiči B7A2 se měl stát důležitým palubním letounem japonského vojenského námořnictva. Vzhledem k tomu, že Japonsko v závěru války rychle a postupně přicházelo o své letadlové lodě, vzlétaly tyto letouny z pozemních základen. Některé B7A byly dodány do výzbroje 601., 752. a Jokosuka Kókútai. Některé z nich byly využity pro účely sabevražedných útoků kamikaze.\n\nÚdaje platí pro B7A2\n\n\n \n"}
{"id": "206174", "url": "https://cs.wikipedia.org/wiki?curid=206174", "title": "Datsun", "text": "Datsun\n\nDatsun je v Evropě už nepoužívaná značka japonských automobilů Nissan.\n\nHistorie značky automobilky Datsun začala v roce 1912 založením automobilky Kwaishunsha. O dva roky později se objevil automobil, který byl, podle počátečních písmen majitelů firmy (\"Den, Aojama a Tekeuči\"), pojmenován DAT. V roce 1931 následoval prototyp malého vozu, který byl pojmenován jako syn modelu DAT=Datson. Toto jméno se brzy proměnilo v Datsun, protože „son“ v japonštině znamená „ztráta“. Od roku 1934 se firma jmenuje Nissan Džikóša Kaiša; značka Datsun se však zachovala až do roku 1983.\n\nNissan oživil značku Datsun v roce 2013 pro trhy v Indonésii, jižní Africe, Indii a Rusku. \n\n"}
{"id": "206181", "url": "https://cs.wikipedia.org/wiki?curid=206181", "title": "Hr. Ms. Sumatra", "text": "Hr. Ms. Sumatra\n\nHr. Ms. Sumatra byl lehký křižník třídy Hr. Ms. Java sloužící v Holandském královském námořnictvu. Loď určená hlavně pro službu v Holandské východní Indii stavěla loděnice NSM Amsterdam podle německého projektu. Loď stavěná podle prvoválečné koncepce musela být ihned po spuštění na vodu modernizována. Původní německé turbíny byly zničeny po požáru a nahrazeny jinými. Pohon pak způsoboval soustavné potíže.\n\nPo napadení Nizozemí Německem \"Sumatra\" unikla ze země do Velké Británie. V červnu 1940 převezla část nizozemské královské rodiny do Kanady, odkud pokračovala do Karibiku (Holandské západní Indie). Po přesunu do Holandské východní Indie byla do počátku války s Japonskem deaktivována. Po vypuknutí války v Pacifiku odplula s částí posádky do Velké Británie, kde už ale byla jen připravena pro využití jako vlnolam při vylodění v Normandii. 9. července 1944 byla potopena jako součást vlnolamu \"Gooseberry\" u Ouistrehamu, chránícího umělý přístav Mulberry. Její děla ráže 150 mm byla použita na přezbrojení nizozemských šalup \"Flores\" a \"Soemba\".\n"}
{"id": "206184", "url": "https://cs.wikipedia.org/wiki?curid=206184", "title": "Aiči D3A", "text": "Aiči D3A\n\nAiči D3A byl jednomotorový dvoumístný střemhlavý bombardovací letoun japonského císařského námořního letectva z druhé světové války. V japonském námořnictvu byl znám jako palubní bombardér typ 99 (九九式艦上爆撃機, \"Kjúkjúšiki kandžó bakugekiki\"). Spojenecké kódové označení typu bylo Val. Svoji největší slávu zažil v roce 1941 a 1942, kdy tyto letouny útočily na Pearl Harbor, na britské i americké vojenské loďstvo, účastnily se bojů v Korálovém moři, v bitvě u Midway, či v bojích o Šalomounovy ostrovy.\n\nV roce 1936 vydal japonský generální štáb námořního letectva specifikace \"11-Ši\", ve kterých byly stanoveny požadavky na nový palubní bombardovací jednoplošník. První prototyp stroje vzlétl v lednu 1938, poháněný vzduchem chlazeným hvězdicovým devítiválcem Nakadžima Hikari 1 o výkonu 529 kW.\nUkázalo se, že letoun má slabý motor, proto byl do druhého prototypu instalován dvouhvězdicový čtrnáctiválec Micubiši Kinsei o výkonu 604 kW. Tento prototyp vzlétl v roce 1939 a japonské císařské námořnictvo po úspěšných zkouškách objednalo sériovou výrobu. Mezitím byly další zkušební prototypy vybaveny ještě silnějšími motory o výkonu 746 kW, přičemž došlo k úpravě trupu, zvětšení ocasních ploch a rozpětí. Druhý prototyp byl v průběhu roku 1939 v Kasumigaře podroben srovnávacím zkouškám s konkurenčním typem Nakadžima D3N1 ve kterých zvítězil.\n\nDodávkám sériových letounů předcházela produkce šesti předsériových exemplářů, které od března 1939 testovali zkušební piloti. Tyto stroje již měly instalované silnější motory Micubiši Kinsei 43 se vzletovým výkonem 746 kW v prodloužené a rozšířené přídi. Rozpětí křídla bylo zmenšeno a svislá ocasní plocha nyní přecházela do hřbetu trupu protáhlým kýlem.\nTakto upravené letouny byly označeny jako D3A1 model 11. Před kabinou byly v trupu umístěny dva synchronizované kulomety typ 97 ráže 7,7 mm, zadní kabina byla vybavena pohyblivým obranným kulometem typ 92 stejné ráže. Na výklopné rameno pod trupem bývala zavěšována 250 kg puma typ 98 a dvě až čtyři pumy s hmotností 30 kg mohl Val nést na závěsnících pod křídlem vně brzdících štítů. \nV roce 1940 se rozbíhala sériová výroba a současně proběhly úspěšně zakončené zkoušky vzletů a přistání na palubách letadlových lodí Akagi a Kaga. Poté byly stroje převzaty do výzbroje.\nVýroba D3A1 model 11 probíhala v závodech společnosti Aiči Funakata do srpna 1942 při celkové produkci 470 letounů. Závěrečné výrobní série již měly zabudovaný motor Kinsei 44 o maximálním výkonu 798 kW.\n\nV červnu 1942 byl do jednoho draku varianty D3A1 zabudován motor MK8N Kinsei 54 o výkonu 969 kW. Toto spojení bylo označeno jako D3A2 model 12, avšak k sériové výrobě nevedlo.\nRoku 1942 proběhla další modernizace, při níž letoun, označený jako D3A2 model 22, dostával motor Kinsei 51 nebo 54. Konstruktéři zvětšili kapacitu interních palivových nádrží, zadní část krytu kabiny byla prodloužena a na náboji vrtule byl umístěn aerodynamický kužel. Sériová výroba byla zahájena od srpna 1942 v závodech Aiči Funakata, kde byla ukončena v červnu 1944. Licenčně D3A2 model 22 produkovala také firma Šówa v Tokiu a to v období prosinec 1942 až srpen 1945 v počtu 201 kusů. K bojovým jednotkám se tato verze dostávala od podzimu 1942.\n\nNěkteré D3A2 byly později upraveny na „cvičné bombardovací letouny typ 99 model 12“ D3A2-K.\nKoncem roku 1943 bylo přijato rozhodnutí vyrábět cvičné bombardovací letouny, vycházející z konstrukce D3A2-K model 12, převážně ze dřeva. Výrobně náročné eliptické křídlo a ocasní plochy byly tvarově pozměněny. V létě 1944 byly dokončeny dva prototypy s motory Kinsei 54, které podle společnosti zajišťující vývoj obdržely označení Jokosuka D3Y1-K model 12 Mjódžó.\n\nDalší vývoj u firmy Macušita měl další subverzi D3Y1-K model 22 odlehčit, do konce války však byly postaveny jen tři sériové stroje.\n\nNové letouny Aiči D3A1 sloužily jak na palubách letadlových lodí, tak na pozemních základnách. Nejdříve se zapojily do bojů v rámci 12. leteckého sboru v Číně.\nNa počátku války v Tichomoří tvořily páteř výzbroje všech prvoliniových střemhlavých bombardovacích jednotek japonského vojenského námořnictva. Sloužily na letadlových lodích \"Akagi\", \"Hirjú\" a \"Sorjú\" v počtu osmnácti strojů a \"Kaga\", \"Šókaku\" a \"Zuikaku\" nesly po 27 strojích D3A1.\n\n9. dubna 1942 střemhlavé bombardéry D3A1 potopily britskou letadlovou loď HMS \"Hermes\" poblíž ostrova Cejlon. V červnu 1944 byly D3A2 nasazeny v bojích ve Filipínském moři a na podzim téhož roku v Leytském zálivu.\n\n\n\n"}
{"id": "206186", "url": "https://cs.wikipedia.org/wiki?curid=206186", "title": "Monomýtus", "text": "Monomýtus\n\nMonomýtus je označení pro základní dějové schéma většiny mytologických, respektive hrdinských příběhů (a velké části příběhů vůbec), jaké kdy byly vytvořeny. Monomýtus byl poprvé popsán americkým vědcem Josephem Campbellem v knize \"The Hero with a Thousand Faces\" (1949 – česky vydáno pod názvem \"Tisíc tváří hrdiny\"). Schéma monomýtu je užito v mnoha dílech moderních autorů, například filmová série Hvězdné války se tohoto schématu drží (její autor, George Lucas, byl Campbellův přítel). \n\n\n"}
{"id": "206187", "url": "https://cs.wikipedia.org/wiki?curid=206187", "title": "Jaroslav Malina (skladatel)", "text": "Jaroslav Malina (skladatel)\n\nJaroslav Malina (4. července 1912, Hořice, Rakousko-Uhersko – 24. října 1988, Praha, Československo) byl český skladatel populární hudby a kapelník. \n\nJaroslav Malina se narodil jako jedno ze sedmi dětí v rodině kantora. Maturoval na obchodní akademii a poté absolvoval Vysokou školu obchodní.\n\nV polovině 30. let působil v orchestru Smiling Boys, který později převzal a vedl až do jeho zániku v roce 1937. Později založil vlastní Orchestr Jaroslava Maliny, který měl stálé angažmá v kavárně Vltava. S orchestrem spolupracovali zpěváci Standa Procházka, Inka Zemánková, Bajo trio, Arnošt Kavka, Sestry Skovajsovy nebo Lišáci. \n\nNa konci války byl členem revolučního štábu generála Karla Kutlvašra. Po válce byl oceněn Čs. medailí za chrabrost. \n\nPo zrušení kavárny Vltava v roce 1949 ještě krátce koncertoval po celé republice. V padesátých letech mu bylo sděleno, že \"není způsobilý k řízení orchestru ani k účinkování na veřejnosti\". Živil se následně jako kulisák, lepič plakátů, zvukový technik skupiny Lišáci a řidič u Vlasty Buriana.\n\nV roce 1958 dostal od podniku Restaurace a jídelny nabídku na hraní a dirigování v kavárně Vltava a vytvořil si tak nový orchestr. S novým Malinovým orchestrem v kavárně Vltava začínal i Karel Gott, kterého přizval do pořadu \"Včera a dnes\". V části \"Včera\" vystupoval Standa Procházka a Inka Zemánková, v část \"Dnes\" Karel Gott.\n\nV závěru života působil jako dirigent lázeňských orchestrů v Bardejově, Sliači, Tatranské Lomnici a Janských Lázních. Také vystupoval v zahraničí, např. v Německé spolkové republice.\n\nJako herec účinkoval ve filmech \"Pro kamaráda\" (1940) a \"Hotel Modrá hvězda\" (1941).\n\nJeho manželkou byla zpěvačka, členka dívčí vokální skupiny Bajo trio Květa Turková, se kterou se oženil 7. května 1947. \n\nZa svůj život napsal 1113 tanečních a poslechových melodií, zvláště swingových skladeb, mimo jiné také operetu \"Na letním bytě\" (libreto Josef Štolba, texty písní Vilém Sýkora a Ladislav Jacura).\n\n"}
{"id": "206189", "url": "https://cs.wikipedia.org/wiki?curid=206189", "title": "Hannes Kolehmainen", "text": "Hannes Kolehmainen\n\nJohannes (Hannes) Pietari Kolehmainen, 9. prosince 1889 Kuopio – 11. ledna 1966 Helsinky, byl finský atlet, běžec na dlouhé tratě. Byl prvním slavným finským vytrvalcem a předchůdcem Paava Nurmiho. Několikrát překonal světové rekordy, byl trojnásobným olympijským vítězem na 5. letních olympijských hrách 1912 ve Stockholmu a vítězem olympijského maratonu v roce 1920.\n\nKolehmainen pocházel z Kuopia, jeho rodina byla sportovně založena, vytrvalostně běhali i jeho starší bratři Willy a Tatu. Tatu Kolehmainen se dokonce účastnil maratónu na olympiádě ve Stockholmu a dlouho vedl, jenže když byl na 35. km předstižen, marný boj vzdal. Hannes začal běhat jako „teenager“ a roce 1911 dosáhl prvního mistrovského titulu na 4 míle.\n\nNa olympiádě 1912 zvítězil v běhu na 5 000 m, při němž překonal světový rekord, který měl poprvé hodnotu pod 15 minut. V mezičase tohoto běhu vytvořil i SR na 3 km. Dalších vítězství dosáhl v běhu na 10 km a v přespolním běhu na 12 km, v týmové soutěži této disciplíny získal stříbro. Zrušení olympijských her v Berlíně r. 1916 Kolehmainenovu kariéru zřejmě ochudilo o další úspěchy.\n\nSvůj první maratónský běh absolvoval Kolehmainen roku 1907. Většího úspěchu dosáhl při významném Bostonském maratónu v roce 1917 a především na 7. letních olympijských hrách v Antverpách r. 1920. 20. října 1912 vytvořil Kolehmainen neoficiální světový rekord v maratónu (2:29:39,2 h). Později ještě Kolehmainen vytvořil světové rekordy na 25 a 30 km. V roce 1924 na 8. LOH v Paříži se pokusil znovu o start v maratónu, ale již to bylo nad jeho síly a vzdal.\n\nRoku 1952 byl Hannes Kolehmainen poctěn úkolem zapálit olympijský oheň při otevíracím ceremoniálu 15. LOH v Helsinkách, když na stadión přinesl oheň další legendární finský vytrvalec Paavo Nurmi.\n\nUž roku 1908 se Finové rozhodli, že při jejich olympijských úspěších nebude vyvěšována žádná vlajka, protože Finsko bylo v té době součástí Ruska. Když lord Noel-Baker gratuloval Kolehmainenovi k vítězství a ukazoval mu ruskou vlajku, ten prohlásil, než by viděl na svou počest vlát tuto vlajku, že by raději nezvítězil. Tato věta získala ve Finsku Hannesovi velkou popularitu.\n\nBěh na 5 km se běžel ve Stockholmu na olympiádě vůbec poprvé. Startovalo 31 běžců z 11 zemí, kteří byli rozděleni do pěti semifinálových běhů. První tři z každého běhu se kvalifikovali do finále. Hannes Kolehmainen běžel ve čtvrtém semifinále, v němž porazil další postupující, Švéda J. Nordströma a Američana Tell Bernu. Vítěz 1. semifinále Američan George Bonhag vytvořil v prvním semifinále základní olympijský rekord 15:22,6 min, byl překonán v pátém semifinále Francouzem Jeanem Bouinem na 15:05,0 min. Boj o vítězství ve finále mezi Kolehmainenem a Bouinem byl urputný a Kolehmainen zvítězil o pouhou desetinu sekundy ve světovém a olympijském rekordu 14:36,6 min. Daleko zpět byl Brit George Hutson na bronzovém místě.\n\nBěh na 10 km nahradil běh na 5 mil z předchozí olympiády, ve třech semifinálových bězích startovalo celkem 30 závodníků ze 13 zemí, český reprezentant Vladimír Penc skončil v 1. semifinále mezi poraženými. Toto semifinále vyhrál Hannes Kolehmainen, který ustavil základní olympijský rekord 33:49,0 min, za ním skončil Kanaďan B. Keeper a Francouz Gaston Heuet. Z každého semifinále postupovalo do finále pět běžců, ve druhém L. Richardson ještě Kolehmainenův rekord překonal, ale finále snad ani nedoběhl. Kolehmainen si mohl vzít ve finále olympijský rekord snadno zpět (31:20,8 min), za ním skončil Američan Lewis Tewanima, třetí byl další Fin Albin Stenroos.\n\nTento běh se běžel na OH poprvé a naposledy. Startovalo 46 závodníků z 10 zemí přímo finále. Zvítězil Hannes Kolehmainen v čase 45:11,6 min, druhý byl o plných dvacet sekund zpět Švéd Hjalmar Andersson, třetí další Švéd John Eke.\n\nTato disciplína se neběžela samostatně, ale byla součástí závodu jednotlivců, klasifikováni mohli být 42 závodníci ze 6 zemí, které postavily alespoň tři běžce, protože se do soutěže družstev sčítalo pořadí tří nejlepších z družstva. USA nebyly klasifikovány, protože z pěti závodníků doběhli jen dva. Zvítězilo Švédsko před Finskem, za které bodovali Hannes Kolehmainen, Jalmari Eskola a Albin Stenroos. Třetí byla Velká Británie.\n\nV Antverpách běžel Hannes Kolehmainen maratón. Na start se postavilo 42 závodníků ze 17 zemí. Přes polovinu trati vedl Ital E. Blasi s Jihoafričanem Ch. Gitshamem, ale na dvacátém kilometru nastoupili Kolehmainen a Lossmann, ze skupinky odpadl nejdříve Ital a pak i Gitsham. Kolehmainen vyhrál, třebaže to neměl vůbec lehké, jeho čas 2:32:35,8 h byl jen o třináct sekund lepší než dosáhl stříbrný Estonec Jüri Lossmann, zato Ital Valerio Arri byl zpátky o plné čtyři minuty.\n\nV maratónu na olympiádě v Paříži zvítězil jiný Fin, Albin Stenroos před Romeem Bertinim z Itálie a C. DeMarem z USA. Maratón byl již nad síly Kolehmainena, který vzdal.\n\n"}
{"id": "206192", "url": "https://cs.wikipedia.org/wiki?curid=206192", "title": "Tatra 813", "text": "Tatra 813\n\nTatra 813 je československý speciální těžký terénní nákladní automobil, vyráběný v letech 1967 až 1982. Základním představitelem této typové řady byla především vojenská verze 8×8 KOLOS, která byla schopná tahat přívěsy až do celkové hmotnosti 100 tun. Vyráběly se však i civilní verze 6×6, případně 4×4. Za patnáct let výroby bylo ve všech modifikacích postaveno dohromady 11 751 vozidel, z nichž většina byla exportována – zejména do SSSR, NDR, Rumunska a Indie.\n\nPrvní funkční vzorek podvozku T 813 postavili vývojoví pracovníci z konstrukční kanceláře pobočného závodu Bánovce nad Bebravou v roce 1960. Tento vzorek byl postaven v maximální možné míře z agregátů a dílů pro model Tatra 138, jehož výroba se v té době rozbíhala. Nešlo však o plnohodnotný automobil, ale pouze o nekarosovaný osmikolový podvozek se čtyřmi nechráněnými sedadly umístěnými na blatnících prvních dvou náprav. Bizarní vzhled této konstrukce podtrhovalo použití motocyklového plexisklového štítu před sedadlem řidiče. Funkční vzorek posloužil ke sbírání zkušeností s prvním čtyřnápravovým československým automobilem, ale další vývoj byl utlumen, protože závod Bánovce se soustředil na výrobu všech modifikací typu Tatra 111 a těžkého tahače Tatra 141. Přesto se na osmikolový podvozek nezapomnělo a probíhaly na něm alespoň občasné jízdní zkoušky.\n\nPočátkem roku 1964 byl vývoj osmikolového vojenského tahače oficiálně obnoven, tentokrát se s konstrukcí začalo „na čistém stole“ a prototyp Tatry 813, představený v Bánovcích na aktivu hospodářských pracovníků Tatry v srpnu 1964, tak měl se sériovými výrobky T 138 společné jen základní konstrukční díly vidlicového dvanáctiválcového motoru T930 o objemu 17.640 ccm a výkonu 250 k (u T 138 šlo o vidlicový osmiválec T928 o objemu 11 762 ccm a výkonu 180 k). Na motor navazovala pětistupňová převodovka a dvě redukční, takže vozidlo disponovalo celkem 20 jízdními stupni pro pohyb vpřed a 4 stupni pro jízdu vzad. Díky své koncepci bylo vůz schopen překonat příkop široký až 1,5 metru, zdolat kolmé překážky do výšky až 60 centimetrů a jezdit s bočním náklonem až 30°. Tyto parametry jsou dodnes světově unikátní a nepřekonala je ani žádná z modifikací následujícího typu T 815.\n\nKromě podvozku se vůz od dosavadní produkce Tatry odlišoval i použitím jednoduché montáže širokoprofilových pneumatik na všech nápravách (s funkcí centrálního dohušťování pneumatik), prostornou předsunutou trambusovou kabinou a celkově hranatými tvary vozidla.\n\nDo konce roku 1964 pak vznikly celkem 4 prototypy a začala se připravovat sériová výroba. První podvozek z ověřovací padesátikusové série opustil montážní linku v pátek 24. března 1967. V souvislosti s uvolňováním politického režimu v Československu se pak začalo uvažovat o tom, že by se vojenský speciál T 813 mohl používat i v civilním sektoru jako náhrada zastaralých vozů Tatra 141 (které vycházely z téměř 30 let staré konstrukce Tatra 111). V roce 1969 proto útvar hlavního konstruktéra představil nové modely řady civilních tahačů se znaky náprav 4×4 (pro přívěsy o hmotnosti do 60 t), 6×6 (do 80 t) a 8×8 (do 100 t), které doplnily i varianty stavebních vozidel. Do sériové výroby se pak dostaly jako tahače nebo podvozky pro jeřáby, v menší míře i jako sklápěče (ve verzi 6×6, nahrazující dumpcary Tatra 147, však vzniklo jen několik prototypů). Ve spolupráci s západoněmeckou společností SEMEX vznikl také výkonný letištní tahač schopný manipulovat letadly o hmotnosti až 300 tun, vlivem politické normalizace se však speciální automobily Tatra (jako vojensky strategická vozidla) už prakticky nesměla vyvážet do států NATO a tak i tento tahač zůstal osamocený, dosloužil pravděpodobně na letišti Ruzyně.\n\nZáklad vozidla tvoří (pro Tatru typický) páteřový podvozek s centrální nosnou rourou a výkyvnými polonápravami. Tvoří ho dvě přední (řiditelné) a dvě zadní nápravy, přičemž všechny nápravy jsou hnané (pohon předních náprav je však s výjimkou verze 8×8 vypínatelný) a všechny jsou navzájem odděleny mezinápravovými diferenciály – celý podvozek tak skrývá celkem 7 čelních diferenciálů. Mezi druhou a třetí nápravou je na páteři osazen mezikus přídavné převodovky, na kterou je namontována hlavní převodovka. Odvozené typy se liší absencí poslední (u vozů 6×6), případně první a poslední (u vozů 4×4) nápravy. Jednotlivé polonápravy pak jsou v závislosti na typu odpruženy listovými pery, torzními tyčemi, vlnovcovými pružinami nebo jejich různou kombinací. Všechny polonápravy jsou vybaveny také kapalinovými tlumiči pérování.\n\nPodvozky tak existují v těchto variantách:\n\nJednotlivé nápravy tvoří rozvodovka, polonápravy, hnacími hřídele a talířová kola kolových redukcí pro snížení namáhání celého pohonného systému. Na všech kolech je používána výhradně jednoduchá montáž pneumatik, u armádních verzí doplněna systémem centrálního dofukování pneumatik pro bojové situace (kompresor byl schopen dotlakovat i pneumatiku s dvanácti průstřely, aniž došlo k její deformaci) nebo pro snadnou změnu měrného tlaku v různých terénních podmínkách. Řiditelné nápravy jsou vybaveny kapalinovým posilovačem, shodným s vozy T 138, ale s větším účinkem na kola.\n\nPohonná jednotka typového označení T930 je vzduchem chlazený vidlicový dvanáctiválec (úhel sevření válců 75°) o objemu 17.640 ccm (vrtání 120 / zdvih 130 mm), čtyřtaktní vznětový s přímým vstřikem paliva, rozvodem OHV s jednou vačkovou hřídelí pro všechny válce. Sériový motor má výkon a krouticí moment cca 990 Nm při 1300 ot/min. Spotřeba nafty se podle typu a zatížení pohybuje od 44 litrů nafty na 100 km výše.\n\nVzduchové chlazení zabezpečuje jeden ventilátor ovládaný kapalinovou spojkou, která společně s termostatem řídí otáčky ventilátoru tak, aby byl schopen ochladit motor i při plném zatížení. Mazání motoru je se suchou klikovou skříní a vybavené chladičem motorového oleje umístěným před ventilátorem na odklopné části masky automobilu. \n\nPro snazší startování motoru při velmi nízkých teplotách jsou osazeny dva startéry a motor je možné nahřívat i nezávislým naftovým topením.\n\nSpojka je suchá třecí dvoulamelová (u verzí 8×8 a TP 6×6 třílamelová) s posilovačem, s převodovkou je spojena kloubovou hřídelí.\n\nPřevodovka má 5 rychlostních stupňů vpřed a 1 stupeň vzad, s výjimkou verzí 8×8 a TP 6×6 je navíc vybavena dvoustupňovým předřazeným převodem. Ovládání je mechanické, pákou umístěnou vedle přístrojové desky na pravé straně. Druhý až pátý převodový stupeň je jištěn tzv. blokovanou synchronizací. Přídavná převodovka je dvoustupňová, se silničním a terénním převodem, které se ovládají elektropneumaticky pomocí předvoliče na řadicí páce – výjimkou jsou opět verze 8×8 a TP 6×6, které mají jen jeden sestupný převod. Neutrál se volí elektropneumaticky přepínačem na přístrojové desce. Kombinací těchto převodových stupňů má řidič k dispozici až 20 převodových stupňů pro jízdu vpřed a 4 pro jízdu vzad, které lze volit v závislosti na podmínkách.\n\nNěkteré verze 8×8 byly navíc vybaveny rychloběhem, což je ojedinělá výjimka v konstrukci nákladních automobilů – první stupeň byl přímý záběr (pro jízdu s těžkým přívěsem), druhý plnil funkci rychloběhu (maximální rychlost sólo vozidla). \n\nProvozní brzdy jsou bubnové, vzduchotlaké, umístěné v kolech. Jejich brzdový systém je tvořen třemi nezávislými okruhy: okruhem předních, zadních náprav a okruhem brzd přívěsu. Bubnová parkovací brzda je umístěna na přídavné převodovce. Vozidlo je vybaveno i odlehčovací motorovou brzdou.\n\nKabina je u všech modifikací výhradně trambusového typu a existuje ve verzích krátká nebo dvojkabina, s jedním nebo dvěma kruhovými průlezy ve stropě. Do dvojkabiny se vejde sedm osob včetně řidiče. Mezi předními sedadly je umístěn tunel pro kryt motoru, který je tepelně a zvukově izolován. Kabina je vybavena nezávislým naftovým topením.\n\nVětšina vojenských podvozků byla vybavena bubnovým navijákem, který byl uchycen na rámu mezi třetí a čtvrtou nápravou. Naviják byl šnekový s třecí spojkou a vybaven bubnovou brzdou. Délka tažného ocelového lana byla 60 m o průměru 22,4 mm. Maximální síla při navinutém laně byla 98 kN a při odvinutém 176,5 kN. \n\nVozy T 813 se vyráběly v různých druzích provedení:\n\ncivilní:\nvojenské:\nPro své výjimečné vlastnosti v terénu je T 813 oblíbená na trucktrialech:\n\n\n"}
{"id": "206199", "url": "https://cs.wikipedia.org/wiki?curid=206199", "title": "Zachariáš (jméno)", "text": "Zachariáš (jméno)\n\nZachariáš ( זְכַרְיָה, \"Zecharja\") je mužské biblické a rodné jméno hebrejského původu.\n\nDalší variantou jména je Zachar. Jméno znamená „Hospodin si vzpomněl“ nebo „Hospodin pamatuje“. Podle katolického kalendáře má svátek 5. listopadu.\n\n\nViz rozcestník Zacharjáš.\n"}
{"id": "206200", "url": "https://cs.wikipedia.org/wiki?curid=206200", "title": "Zachar", "text": "Zachar\n\nZachar může být:\n\n\n"}
{"id": "206208", "url": "https://cs.wikipedia.org/wiki?curid=206208", "title": "Administrativní dělení Belgie", "text": "Administrativní dělení Belgie\n\nBelgie je federálním státem a skládá se ze tří regionů, ve kterých žijí nizozemsky mluvící Vlámové, frankofonní Valoni a německá komunita. \n\nPodle tohoto jazykového principu je Belgie rozdělena následovně do tří společenství.\n\nPodle administrativně-správního principu je Belgie členěna do 3 regionů. Vlámský a Valonský region se dále dělí na provincie; Bruselský region se dělí na 19 obcí.\n"}
{"id": "206209", "url": "https://cs.wikipedia.org/wiki?curid=206209", "title": "Rozhlásek", "text": "Rozhlásek\n\nRozhlásek je vtipná veršovaná forma komentáře k nejrůznějším aktuálním událostem či otázkám, nebo přehledu událostí posledních dnů či uplynulého týdne, umísťovaný v novinách jako protiváha k vážným informacím na místo nebo spolu s fejetonem, sloupkem nebo entrefiletem, původ má v satiře a vyznačuje se lehkým stylem.\n\nRozhlásek patří do publicistické literatury. Vyznačuje se pravidelným, výrazným a nápaditým rýmováním (až zpěvnou formou), vztahem k aktuálním politickým, kulturním a podobným událostem, vtipem, nadsázkou, a nenásilným způsobem podaní informací. \n\nVznikl ve dvacátých letech dvacátého století v Lidových novinách, před tím byly podobné podrobné komentáře ke dni otiskovány bez žánrového zařazení a označení v úvodu rubriky Denní zprávy.\n\nJeho předchůdcem byla nejen drobná veršovaná satira, ale také kabaretní písně s aktuálním zaměřením a taktéž píseň kramářská.\n\nPrvní rozhlásky psal Eduard Bass (navazoval v nich na své \"Letáky\"), Karel Čapek, Rudolf Těsnohlídek, Jan Drda a další.\n\nPo druhé světové válce jej znovu oživil ve Světě práce Josef Kainar až koncem šedesátých let 20. století.\n\n"}
{"id": "206214", "url": "https://cs.wikipedia.org/wiki?curid=206214", "title": "Aktivní bezpečnost", "text": "Aktivní bezpečnost\n\nAktivní bezpečnost je u strojů a zařízení soubor vlastností pomáhajících zabránit vzniku nehody. Do systému aktivní bezpečnosti se řadí především prvky zajišťující kvalitní řízení, bránící nebezpečným manipulacím a upozorňující na nebezpečné situace. Protipólem aktivní bezpečnosti je pasivní bezpečnost, chránící lidské zdraví a životy při nehodě. Lehce si je lze zapamatovat že aktivní bezpečnost působí ještě před způsobením nehody.\n\nU automobilů jsou nejdůležitější prvky aktivní bezpečnosti účinné brzdy umožňující bezpečné zpomalení nebo zastavení vozidla, dobrý výhled z vozidla, dobré pneumatiky, přesné a spolehlivé řízení, kvalitní tlumiče zajišťující dostatečný kontakt pneumatik s vozovkou nebo osvětlení vozidla.\nMezi další prvky aktivní bezpečnosti patří moderní elektronické systémy jako ABS, ASR, EBA nebo ESP.\n\nU ostatních strojů a zařízení se aktivní bezpečnostní myslí především výrazné značení nebezpečných míst, krytí nebezpečných částí stroje (neizolovaných elektrických vodičů, točivých částí, …) výrazná světelná a zvuková signalizace chodu stroje a bezpečnostní pojistky zastavující chod stroje po otevření krytu.\n\n"}
{"id": "206219", "url": "https://cs.wikipedia.org/wiki?curid=206219", "title": "Sedmidenní válka", "text": "Sedmidenní válka\n\nSedmidenní válka (polsky \"wojna polsko-czechosłowacka\") bylo vojenské střetnutí Československa a Polska o Těšínsko v roce 1919, probíhající v rámci československo-polského sporu o Těšínsko.\n\nČeskoslovenské jednotky po marném protestu proti jednání v rozporu s uzavřenou prozatímní dohodou zaútočily na Polskem obsazenou část Těšínska, aby ve sporném území zabránily konání voleb do polského Sejmu a odvodům místního obyvatelstva do polské armády. Postup československých jednotek byl zastaven až na nátlak Dohody. Výsledkem války bylo stanovení nové demarkační čáry, která rozšířila území kontrolované Československem.\n\nPřítomnost Slovanů na Těšínsku je doložena od 8. století. Těšínsko se dostalo do závislosti na Velkomoravské říši. Po jejím pádu jej ovládla česká knížata z rodu Přemyslovců. Po vpádu polského knížete Boleslava Chrabrého do českého knížectví na konci 10. století připadlo Těšínsko polskému státu. Břetislav I. je sice získal koncem 30. let 11. století nakrátko zpět, avšak roku 1054 nakonec připadlo znovu polským Piastovcům. V procesu drolení polského středověkého státu se koncem 13. století vyčlenilo Těšínské knížectví, v němž panovala boční linie Piastovců. Od roku 1327 bylo Těšínsko v lenní závislosti na českém králi a jako součást zemí Koruny české se v druhé polovině 19. století stalo i součástí Rakousko-Uherska. Na počátku 20. století v oblasti žili Češi, Poláci, Němci a Židé. Významná část obyvatelstva nebyla národnostně vyhraněná a uvědomovala si pouze svou regionální slezskou příslušnost (Šlonzáci). V důsledku industrializace na Těšínsko přicházeli početní přistěhovalci, zejména z polské Haliče. V posledním rakouském sčítání lidu v roce 1910 uvedla nadpoloviční většina obyvatel Těšínska jako svoji obcovací řeč (tzv. \"Umgangssprache\") polštinu, do této skupiny však byli zařazeni i Šlonzáci (hovořící do dnešní doby používaným těšínským nářečím), kteří měli přátelské vztahy s Němci a orientovali se ostře protipolsky.\n\nPo rozpadu Rakouska-Uherska na Těšínsku vznikl český národní výbor (\"Národní výbor pro Slezsko\") a polský národní výbor (\"Rada Narodowa Księstwa Cieszyńskiego\"). Polský výbor prohlásil Těšínsko za součást Polska a vojensky většinu Těšínska v noci z 31. října na 1. listopadu 1918 obsadil. Český výbor prohlásil Těšínsko za součást Československa. Napětí se stupňovalo a snaha uklidnit situaci vedla k uzavření prozatímní dohody o rozdělení Těšínska mezi oba národní výbory. Podle této dohody velká většina Těšínska prozatímně připadla Polsku, které tak získalo i kontrolu nad Košicko-bohumínskou dráhou, jediným železničním spojením Českých zemí s východním Slovenskem. Československá vláda a česká veřejnost toto rozdělení vnímaly jako dlouhodobě nepřijatelné. Polská strana byla s tímto rozdělením spokojena.\n\nNa konec ledna 1919 Polsko naplánovalo konání voleb do polského Sejmu. V rozporu s uzavřenou dohodou se tyto volby měly konat i v Polskem kontrolované části Těšínska, kde též Polsko zahájilo odvody místního obyvatelstva do polské armády. V souvislosti s konáním těchto voleb Polsko v jím kontrolované části Těšínska rozmístilo vojenské jednotky. Československý protest proti konání voleb a vojenským odvodům místního obyvatelstva jako nepřijatelnému projevu státní svrchovanosti ve sporném území byl Polskem odmítnut a Československo se rozhodlo pro vojenské řešení sporu.\nNa československé straně byl provedením operace pověřen podplukovník Josef Šnejdárek. Československé vojenské síly byly tvořeny 21. střeleckým plukem legionářů z Francie o síle 3 praporů, legionáři z Itálie, praporem 54. pěšího pluku z Olomouce, praporem 93. pěšího pluku ze Šumperka, 17. mysliveckým praporem z Fryštátu, praporem dobrovolníků z Bohumína a praporem dobrovolníků z Orlové. Operace se na československé straně zúčastnili i další místní dobrovolníci, zformovaní v tzv. Národní gardy o síle přibližně 5000 mužů. Z oblasti severozápadního Slovenska měl postup hlavních československých sil podporovat 35. legionářský pluk z Itálie, vedený italským plukovníkem Grasellim a později posílený praporem 33. legionářského střeleckého pluku z Itálie. V průběhu bojů bylo československé vojsko posíleno nově utvořenou 2. brigádou o síle 6 praporů, s podporou 2 baterií dělostřelectva a 1 jezdecké eskadrony.\n\nK připravovanému útoku na Skočov bylo československé vojsko dále posíleno o 1. prapor 28. pěšího pluku z Prahy, 1. prapor 3. pěšího pluku z Kroměříže, 2. prapor 93. pěšího pluku ze Šumperka a 5 praporů dobrovolníků.\n\nPolské síly pod velením Franciszka Latinika byly slabší než československé síly. Polsko mělo po skončení první světové války územní spory se všemi svými sousedy a v době sedmidenní války byly jeho hlavní síly vázány v polsko-ukrajinské válce o východní Halič. Polské vojsko bylo o síle 5 praporů, s podporou 4 kulometných rot, jezdecké čety a dělostřelecké baterie. Ve zbrani bylo dále přibližně 550 příslušníků polského četnictva a okolo 6500 místních polských dobrovolníků. I polské vojsko bylo v průběhu bojů posilováno.\n\n19. ledna 1919 vydalo československé Ministerstvo národní obrany rozkaz k vojenskému obsazení Těšínska. 21. ledna 1919 vyzvalo Československo Polsko ke stažení polského vojska a orgánů z Těšínska. Polsko výzvu ignorovalo.\n\n23. ledna 1919 v 11:00 hodin se v Těšíně ohlásil u polského velitele Franciszka Latinika československý velitel Josef Šnejdárek se skupinou důstojníků, tvořených anglickým, francouzským, italským a americkým zástupcem (jejichž autoritou jako představitelů Dohody se československá strana zaštiťovala). Polské straně bylo předáno ultimátum, žádající vyklizení oblasti až k řece Bělé do dvou hodin. Po marném uplynutí této lhůty zahájila ve 13:00 hodin československá vojska postup ve směrech na Bohumín a Karvinou. Od východu současně zahájily postup legionářské jednotky z Itálie. Československá vojska postupovala vpřed, byl obsazen Bohumín (v 16:00 hodin), Orlová a po těžkých bojích i Karviná. Těšín byl obsazen bez boje 27. ledna 1919. Polská vojska ustoupila za Vislu.\n\n27. ledna 1919 obdržel Josef Šnejdárek rozkaz k překročení Visly a zajištění železnice Bohumín – Těšín – Jablunkov. 30. ledna 1919 započal československý postup a polská vojska ustoupila ke Skočovu, kde se zastavil postup i ústup. Československým vojskům dorazily další posily, čímž se dostala do značné převahy nad polskými jednotkami. Československá vojska připravovala útok na Skočov s předpokladem, že dojde ke zhroucení polské obrany.\n\nÚtok na Skočov se na nátlak Dohody neuskutečnil a v noci na 31. ledna 1919 československá vojska zastavila na základě rozkazu československého ministerstva národní obrany bojové akce. Mezi Československem a Polskem bylo podepsáno příměří a 26. února 1919 se československá vojska stáhla na novou demarkační linii, stanovenou mezinárodní komisí Dohody na základě československo-polské smlouvy, uzavřené 3. února 1919 v Paříži. Sporné území bylo postaveno pod mezinárodní kontrolu. Uzavření dohody mezi Československem a Polskem umožnilo Československu uvolnit vázané jednotky pro obranu jižního a východního Slovenska před Maďarskem.\n\nV polské literatuře se často objevuje nesprávné tvrzení, že příměří bylo uzavřeno nikoli v důsledku tlaku Dohody, ale v důsledku údajné porážky československých vojsk pod Skočovem.\nOhledně sedmidenní války nastal jeden z řídkých sporů mezi prezidentem Masarykem a Edvardem Benešem, hlavním československým vyjednavačem na Pařížské mírové konferenci. Masaryk ozbrojený vstup na Těšínsko podporoval. Beneš naopak v Paříži vnímal nevoli vedoucích států Dohody k tomuto vstupu a byl proto proti němu. Zatímco Masaryk na sklonku bojů tajně nařizoval postupujícím vojskům, aby postupovala až do posledních sekund dohodnutého ukončení bojů, Beneš pod tlakem vedoucích dohodových států důrazně žádal okamžité ukončení vojenského tažení. Po skončení bojů prezident Masaryk přijal důvěrně a se „zvláštní pochvalou“ podplukovníka Šnejdárka. Beneš by naopak dal raději velící důstojníky ztrestat. Daleko ostřejší byl v tomto směru spor Edvarda Beneše s Karlem Kramářem, který Beneše nařkl, že \"nerozumí politice politice\", dokonce i v dobovém tisku. Masaryk se Beneše zastal a protože jako prezident se nemohl veřejně k těmto otázkám vyjadřovat, učinil to pod šifrou, anonymně, v časopise ČAS.\n\nSedmidenní válka byla krátká a relativně málo krvavá. 44 (podle jiných zdrojů 53) československých vojáků v bojích padlo, 124 mužů bylo zraněno a 7 bylo nezvěstných. Třetina ztrát připadla na československé legionáře. Československé oběti (včetně zavražděných za plebiscitního období) připomíná pomník v Orlové, který byl podle vzpomínek generála Vicherka za polské okupace československého Těšínska v roce 1938 rozbit a zbytky byly pohozeny na veřejné smetiště. Po 2. světové válce byl památník částečně obnoven. Dále ještě existují pomníky padlých na hřbitovech v Jablunkově a polském Holešově.\n\nNa polské straně padlo 92 vojáků, 855 mužů bylo zraněno a 813 bylo nezvěstných (nezvěstní byli zejména dezertéři z krakovského kontingentu). Polské oběti připomínají pomníky v Těšíně, Žibřidovicích a ve Stonavě. Pomník ve Stonavě připomíná 20 padlých polských vojáků 12. wadowického pluku pěchoty, kteří byli dle tvrzení tehdejších polských pamětníků 26. ledna 1919 vojáky 21. československého pluku (legionáři z Francie) údajně povražděni zastřelením, šavlemi, bajonety a pažbami. Dále můžeme nalézt pamětní desku na hřbitově v Albrechticích u Českého Těšína. Hroby polských vojáků padlých v Sedmidenní válce jsou i na evangelickém a katolickém hřbitově ve Skočově a dále v Malých Kunčicích, kde existuje pomník padlých a padlí jsou zmíněni i na místní kapličce. \n\nObě válčící strany se obviňovaly z krutostí. Polská strana např. obviňovala československé vojáky, že bratrovi polského generála Hallera údajně při vědomí vypíchali oči, což však bylo českou stranou popřeno. Český tisk naopak psal o údajných zvěrstvech a střelbě zezadu ze strany polských civilistů a Polácích, kteří padlému českému legionáři odřezali nos, uši a přirození.\n\nK obětem došlo i mezi civilním obyvatelstvem. Tyto ztráty je těžké určit. V průmyslových oblastech Karviné a Třince se místní polské obyvatelstvo stavělo československým jednotkám na silný odpor. Tehdejší československý argument, že šlo výlučně o místní polské dělníky, kteří se na Těšínsko přistěhovali z polské Haliče (tato skupina polských přistěhovalců představovala téměř 12 % celkového počtu obyvatel Těšínska), je udržitelný jen velmi těžko. Moderní polská historiografie opakuje dobové polské zprávy o masových exekucích polských milicionářů a těžkém týrání polských zajatců československými jednotkami. Starší československá historiografie přiznává 11 padlých polských milicionářů, popravu osmnáctiletého mladíka v Karviné jako trest za úskočné zastřelení československého legionáře a popravu jednoho polského hutníka v Třinci. Dnešní česká historiografie obecně připouští násilné jednání československých jednotek. Vzpomínky československých vojáků hovoří o zákeřném jednání místních Poláků, používání mezinárodními konvencemi zakázaných střel dum-dum polskými jednotkami a přátelských vztazích mezi československými vojáky a šlonzáckým obyvatelstvem.\n\nČeskoslovenské jednotky na obsazeném území prováděly podle připravených podkladů masové zatýkání polských aktivistů. Celkem 251 osob bylo internováno ve vězeních v Olomouci, Lipníku a Moravské Třebové. V reakci na toto zatýkání polská strana převezla do internačního tábora Dąbie u Krakova 551 osob české národnosti, z nichž jich podle československých údajů 39 v tomto táboře zahynulo. Polská strana tyto údaje popírá.\n\n\n\n"}
{"id": "206221", "url": "https://cs.wikipedia.org/wiki?curid=206221", "title": "Aniksosaurus", "text": "Aniksosaurus\n\nAniksosaurus (\"jarní ještěr\") byl rod menšího masožravého dinosaura (teropoda). Měřil na délku asi 2 až 2,5 metru a vážil kolem 30 kilogramů. Žil v období přelomu spodní a svrchní křídy před zhruba 95 miliony let. Nalezen byl v Argentině v provincii Chubut (souvrství Bajo Barreal). Byl pojmenován podle Charlese Darwina (druhové jméno), rodové jméno pak bylo zvoleno podle toho, že byl objeven na jaře daného roku.\n\n"}
{"id": "206226", "url": "https://cs.wikipedia.org/wiki?curid=206226", "title": "Żabno", "text": "Żabno\n\nŻabno je starobylé město na jihu Polska v Malopolském vojvodství, v okrese Tarnów. Město mělo v roce 2008 4263 obyvatel . Rozloha města je 11 km² .\n\n"}
{"id": "206229", "url": "https://cs.wikipedia.org/wiki?curid=206229", "title": "Aladin", "text": "Aladin\n\nAladin (arabsky \"ʻAlāʼ ad-Dīn\", IPA: [ʕalaːʔ adˈdiːn]) je hlavní postava příběhu \"Aládin a kouzelná lampa\". Patří mezi nejpopulárnější příběhy ze souboru Tisíc a jedna noc, ačkoliv do něj původně nepatří.\n\nVypráví o chudém chlapci jménem Aladin žijícím v Číně, kterého odvede z domova jeho údajný strýc, ve skutečnosti kouzelník z Maghrebu. Kouzelník Aladinovi přikáže přinést z podzemí lampu, když mu ji však chlapec odmítne předat, zavalí podzemí kameny. Pomocí kouzelného prstenu, který mu dal kouzelník, Aladin bezděky vypustí z lampy džina, jenž se stane jeho sluhou. Poté se vrátí k matce a třením lampy vyvolá ještě mocnějšího služebného džina. Aladin s pomocí lampy zbohatne a ožení se s princeznou Badroulbadour. Vrátí se však kouzelník a z princezny vymámí lampu, Aladin ho a nakonec i jeho mocnějšího bratra porazí s pomocí džina z prstenu.\n\nDo arabské sbírky Tisíc a jedna noc byl tento příběh zařazen až francouzským orientalistou Antoinem Gallandem. Tomu jej vyprávěl maronitský vypravěč Hanna Dijáb.\n"}
{"id": "206231", "url": "https://cs.wikipedia.org/wiki?curid=206231", "title": "Ivona", "text": "Ivona\n\nIvona je ženské křestní jméno francouzského původu. Pochází ovšem ze staršího jména Yvette. Dnešní francouzská podoba je Yvonne. Etymologickým základem je starogermánské slovo \"íwa\" označující strom tis. Vysvětlení není zcela jasné. Nicméně potvrzuje to například jeden z hrdinů Artušovy družiny, který se jmenoval Yvain a představoval bojovníka s tisovým lukem.\n\nV České republice slaví svátek 23. března.\n\n\n"}
{"id": "206233", "url": "https://cs.wikipedia.org/wiki?curid=206233", "title": "Parvicursor", "text": "Parvicursor\n\nParvicursor („Malý běžec“) byl malý svrchnokřídový teropodní dinosaurus, žijící na území dnešního Mongolska. Byl jedním z nejmenších známých neptačích dinosaurů, jeho délka činila jen 30 až 55 cm a hmotnost asi 140 až 162 gramů. \"Parvicursor\" měl relativně dlouhé a štíhlé nohy, takže dokázal zřejmě rychle běhat.\n\nPatřil do zvláštní skupiny teropodních dinosaurů – alvarezsaurů, s krátkýma předníma nohama, zakončenýma jediným drápatým prstem. Ten dinosaurus zřejmě používal k hrabání nebo vrtání do tuhých termitišť. Blízkým příbuzným parvikursora je například další mongolský rod \"Shuvuuia\".\n\n\n"}
{"id": "206235", "url": "https://cs.wikipedia.org/wiki?curid=206235", "title": "Ligabueino", "text": "Ligabueino\n\nLigabueino („Ligabueho malý“) byl drobným abelisauridním teropodem (dravým dinosaurem), pojmenovaným po italském lékaři G. Ligabuem. Patří mezi nejmenší známé dinosaury vůbec s délkou těla jen kolem 79 cm. Jeho hmotnost dosahovala asi 0,5 kilogramu. Žil ve spodní křídě na území dnešní Argentiny (La Amarga).\n\nObjeveny z něj byly tyto fosilní kosti: stehenní kost, kyčelní kost, stydká kost, článek prstu a neurální výběžky krčních, hrudních a ocasních obratlů.\n\n"}
{"id": "206236", "url": "https://cs.wikipedia.org/wiki?curid=206236", "title": "Nqwebasaurus", "text": "Nqwebasaurus\n\nNqwebasaurus (\"ještěr z oblasti Nqweba\") patřil mezi drobné celurosaurní teropody. Šlo o malého dravého dinosaura, který žil na přelomu období jury a křídy (stupně tithon až valangin) na území dnešní Jihoafrické republiky. Jméno dostal podle místního křováckého nářečí (pohoří, kde byl objeven, se v jazyku Xhosa nazývá Nqweba). \"Nqwebasaurus\" byl velmi malým dinosaurem, dlouhým jen kolem 30 až 90 cm a vysokým asi 30 cm (v případě holotypu šlo ale o nedospělého jedince). Jeho rozměry tedy činily asi 1 metr délky a 1 kilogram hmotnosti. Podle novějších fylogenetických analýz by se mohlo jednat o vývojově velmi primitivního zástupce kladu Ornithomimosauria.\n\nde Klerk, W.J.; Forster, C.A.; Sampson, S.D.; Chinsamy, A.; Ross, C.F. (2000). \"A new coelurosaurian dinosaur from the Early Cretaceous of South Africa\". \"Journal of Vertebrate Paleontology.\" 20 (2): 324–332. doi:10.1671/0272-4634(2000)020[0324:ancdft]2.0.co;2\n"}
{"id": "206237", "url": "https://cs.wikipedia.org/wiki?curid=206237", "title": "Koparion", "text": "Koparion\n\nKoparion (\"skalpel\") byl drobný teropodní dinosaurus, formálně popsaný v roce 1994 pouze na základě fosilního zubu. Předpokládá se, že patřil troodontidnímu dinosaurovi jen kolem 1 metru dlouhému, který žil na konci období jury (asi před 151 miliony let) na území dnešního Utahu v USA.\n\n"}
{"id": "206238", "url": "https://cs.wikipedia.org/wiki?curid=206238", "title": "Pedopenna", "text": "Pedopenna\n\nPedopenna („Peří na chodidle“) byl malý maniraptoridní dinosaurus z čeledi Anchiornithidae, žijící před asi 165 miliony let na území dnešní Číny. Tento opeřený teropod patřil mezi nejmenší známé neptačí dinosaury, jeho délka nepřekročila 0,6 až 1 metr a hmotnost zhruba 1 kilogram.\n\n\"Pedopenna\" patří mezi známé a populární opeřené dinosaury. Na zadních nohách měl dobře vyvinutá pera dlouhá až 55 mm. Ta vykazují pokročilý vzhled (jsou asymetrická jako u dnešních ptáků) a tento dinosaurus tak představuje další podporu teorie o vzniku ptáků z maniraptoridních dinosaurů.\n\n"}
{"id": "206239", "url": "https://cs.wikipedia.org/wiki?curid=206239", "title": "Pidžin", "text": "Pidžin\n\nPidžin je souhrnný název pro dorozumívací jazyky, jejichž slovní zásoba i gramatika je založena na alespoň dvou (někdy ovšem i více) jazycích, vznikají především při kontaktu etnik obchodujících spolu nebo při kontaktu s kolonizátory. Takovéto jazyky mají tedy mj. charakter mezinárodního pomocného jazyka. Pidžinizované jazyky mají zjednodušenou a rozvolněnou gramatiku. Pidžinizované jazyky nemohou být nikdy mateřštinou, mohou se ovšem v mateřštinu vyvinout kreolizací. Například koncem 18. století se osvobození otroci mluvící různými jazyky sešli ve Freetownu a dorozumívali se pidžinizovanou angličtinou. Příští generace pro ni však vytvořila plnohodnotnou gramatiku a slovní zásobu (proces kreolizace) a vznikl nový jazyk krío. Podobným procesem pidžinizace a následné kreolizace vznikly pravděpodobně románské jazyky z latiny.\n\nPidžinizované jazyky existují po určitou dobu, pominou-li determinující aspekty, pidžin mizí. Někteří lingvisté (např. H. Ekkehard Wolf) odmítají považovat pidžiny za nedokonalé jazyky, ale dokazují, že mnohé pidžiny používají podobných jazykových nástrojů a jejich „nedokonalost“ odpovídá jejich funkci.\n\n\n\n"}
{"id": "206240", "url": "https://cs.wikipedia.org/wiki?curid=206240", "title": "Wilhelm Schickard", "text": "Wilhelm Schickard\n\nWilhelm Schickard (22. dubna 1592 Herrenberg, Württembersko – 24. října 1635 Tübingen) byl německý polyhistor a především konstruktér prvního mechanického kalkulátoru. \n\nPoužíval varianty jména Schickhart, Schickhard, Schickart, Schickardt a z nich odvozené latinizované formy.\n\nStudoval klášterní školu v Bebenhausenu a od roku 1610 byl v Bohosloveckém teologickém semináři v Tübingenu. Na Univerzitě v Tübingenu získal v roce 1611 titul magistr a věnoval se teologii. Od roku 1613 byl vikářem na několika místech ve Württembersku, od roku 1614 diakonem v Nürtingenu.\n\nV roce 1617 se setkal s Johannem Keplerem, který do Tübingenu přišel hájit svou matku Katharinu, obviněnou z čarodějnictví. Schickard pro Keplerovo dílo \"Harmonice mundi\" vytvořil několik mědirytů a dřevorytů. Johannes Kepler patrně používal jeho stroj k astronomickým výpočtům.\n\nSchickard v Tübingenu patřil ke společnosti chiliastických právníků a teosofů Tobiase Heße. Mezi ně patřili Johann Valentin Andreae, Christoph Besold, Wilhelm Bidembach von Treuenfels, Abraham Hölzel, Thomas Lansius a Samuel Hafenreffer.\n\nWilhelm Schickard na Univerzitě v Tübingenu vyučoval astronomii a hebraistiku. Dopisoval si s mnoha vědci své doby. \n\nZemřel na mor, jako datum úmrtí se uvádí 23. nebo 24. října 1635.\n"}
{"id": "206241", "url": "https://cs.wikipedia.org/wiki?curid=206241", "title": "Bonapartové", "text": "Bonapartové\n\nBonapartové (či \"Buonapartové\") je rod, který se objevuje již v oblasti Florencie, kde byl papež Klement VII. přítelem Jacopa Buonaparta. Rodina se odděluje na větev ze San Miniato a ze Sarzana, která od roku 1529 prokazatelně žila v Ajacciu na Korsice a od roku 1567 tam měla také své sídlo. Po korunovaci Napoleona I. v roce 1804 na císaře, se stala francouzskou císařskou rodinou. S Napoléonovými vítězstvími zaujímali i členové jeho rodiny významná místa jako vládci jednotlivých zemí, které podlehly jeho \"Grande Armée\".\n\n\n\n\n\n\n\nKarel Buonaparte ∞ 1764 Laetitia Ramolino\n\n1806 – 1808 neapolský král\n1808 - 1813 španělský král\n∞ 1. srpna 1794 se oženil s Julií Claryovou, sestrou Napoleonovy lásky Désirée:\n\n1799 - 1804 první konzul\n1804 - 1814, 1815 francouzský císař \n∞ 1796 Joséphine\n∞ 1810 Marie Luisa Habsbursko-Lotrinská:\n\n1803 – 1816 člen Francouzské akademie\n∞ 1794 Kristýna Boyerová\n∞ 1803 vdova Alexandra de Bleschamp, zvaná \"Madame Jouberton\":\n\n180 - 1814 toskánská velkovévodkyně\n∞ 1797 Félix Baciocchi\n\n1806 - 1810 holandský král\n∞ 1802 Hortensie de Beauharnais\n\n1808 - 1815 neapolská královna\n∞ 1800 Joachim Murat, 1808 neapolský král\n\n1807 - 1813 vestfálský král\n∞ 1803 Alžběta Pattersonová (1785-1879) - sňatek anulován francouzským císařem Napoleonem I.\n∞ 1807 Kateřina Württemberská (1783-1835), dcera krále Fridricha I. Württemberského\n\nHlavou rodu Bonapartů je vždy nejstarší mužský člen rodu. Ten je zároveň rodem a jeho příznivci (tzv. Bonapartovci) považován za následníka francouzského císařského trůnu a je titulován jako princ císařství (princ Imperial). Po smrti císaře Napoleona III. se stal hlavou rodu a následníkem trůnu jeho syn Evžen Ludvík Napoleon Bonaparte (\"Napoleon IV.\"), který však předčasně zemřel v roce 1879 a následnictví přešlo na Josefa Karla Napoleona Bonaparta (známý též jako Plon-Plon), který byl synem Jeroma Bonaparta. V této rodové linii se pak následnictví dědí až do současné doby.\n\nV současné době se v rodu Bonapartů vedou spory o následnictví mezi Karlem Napoleonem Bonapartem (*1950) a jeho synem Janem Kryštofem Napoleonem Bonapartem (*1986). Spor spočívá v tom, že Ludvík Leopold Napoleon Bonaparte (*1914 - + 1997) převedl následnictví ze svého syna\nKarla (*1950) na vnuka Jana Kryštofa (*1986), s čímž se Karel a část rodu odmítá smířit.\n\n"}
{"id": "206244", "url": "https://cs.wikipedia.org/wiki?curid=206244", "title": "Chlothar I.", "text": "Chlothar I.\n\nChlothar I. (nebo také Chlotar, 497 nebo 500 – 29. listopadu 561, Soissons) – zvaný \"„starý“\", byl franským králem, synem legendárního Chlodvíka I. Po jeho smrti bylo království rozděleno mezi jeho čtyři syny, Chlothar obdržel oblast Soissons (kde se též narodil).\n\nPo smrti otce v roce 511 získal oblast Soissons včetně měst Laon, Noyon, Cambrai a Maastricht a oblast kolem dolního toku řeky Mázy, ale byl velice ambiciozní a brzy své državy rozšířil. V roce 524, po smrti svého bratra Chlodomera získal města Tours a Poitiers. Podnikl několik výprav proti Burgundům, Sasům, Durynkům a Bavorům i Vizigótům. Od Durynků si přivlekl i svoji budoucí manželku Radegundis, kterou po dovršení 21 let donutil ke sňatku. Po tom, co Chlothar zabil jejího bratra v roce 550 od něj odešla do kláštera. Zemřela ve vysokém věku v roce 590 a později byla kanonizována.\n\nPo smrti vnuka svého bratra Theuderica, Theobalda v roce 555 a smrti bratra Childeberta v roce 558 se stal jediným vládcem celé říše Franků. Ke konci jeho vlády se proti němu postavil jeho syn Chram, za což byl Chlotharem samým upálen. Přemožen výčitkami odešel Chlotar do Tours, kde prosil o odpuštění u hrobu svatého Martina z Tours. Krátce poté zemřel a byl pohřben v klášteře sv. Medarda v Soissons.\n\nChlothar měl celkem 7 manželek:\n\n1. Ingunda – dcera krále Durynků Baderica, sňatek kolem roku 516, dožila se velice vysokého věku, zemřela r. 590.\n\n2. Guntheuca – sňatek kolem roku 524. Vdova po Chlotharově vlastním bratrovi Chlodomerovi. Neměli žádné děti.\n\n3. Aregunda – sestra Ingundy, sňatek kolem roku 533 nebo 534.\n\n4. Radegundis – dcera krále Durynků Bartechara (sestřenice Ingundy a Aregundy), byla odvlečena po vpádu Franků do Durynska a kolem roku 540 donucena ke sňatku. Později od manžela odešla a zbytek života strávila v klášteře. Neměli žádné děti.\n\n5. Chunsina\n\n6. Neznámá\n\n7. Vuldetrada – dcera Wacha, krále Langobardů, vdova po králi Austrasie Theodobaldovi, s nímž měla dceru Theodelindu.\n\n"}
{"id": "206256", "url": "https://cs.wikipedia.org/wiki?curid=206256", "title": "Cenný papír", "text": "Cenný papír\n\nCenný papír je listina či listinu nahrazující záznam (= evidence), které inkorporují (obsahují) soukromé právo a toto právo je se svým nosičem pevně spjato. Společnost nebo jiný subjekt vydávající cenný papír se nazývá emitent. Cenný papír je listina, která je bezprostředním nositelem práva. Představuje dokument, s nímž je svázaná určitá hodnota, majetek a majetkový prospěch.\n\nJestliže se aktuální kurz (hodnota) cenného papíru rovná jeho hodnotě jmenovité, tedy hodnotě, v jaké byl emitován, označuje se \"al pari\".\n\nU cenných papírů obecně je velmi důležité především rozlišovat \"druh, podobu a formu\".\n\nSamotný pojem „cenné papíry“ je v České republice definován v § 514 zákona č. 89/2012 Sb., občanského zákoníku (OZ), takto: \"„Cenný papír je listina, se kterou je právo spojeno takovým způsobem, že je po vydání cenného papíru nelze bez této listiny uplatnit ani převést“\" Na rozdíl od předchozí úpravy v zákoně o cenných papírech (591/1992 Sb.) tak již neexistuje numerus clausus (tj. uzavřený výčet) cenných papírů v zákonech, ale je umožněno vydávat i inominátní cenné papíry k jiným právům. Pro ně je stanovena povinnost uvést alespoň odkazem na emisní podmínky právo, které je s daným cenným papírem spojeno, a údaj emitentovi.\n\nVýslovně upraveny jsou v zákonech tyto:\nNěkdy se za cenné papíry označují i bankovky, které mají svůj původ ve směnkách, ale česká legislativa je pod tento pojem nezahrnuje a pojednává o nich samostatně.\n\nNěmecký občanský zákoník uvádí mnohem širší škálu cenných papírů, respektive definuje (§ 807) zvláštní termín „Inhaberpapier“ (cenný papír na majitele či doručitele), pod něž spadají mimo jiné i takzvané „kleine Inhaberpapiere“ (malé cenné papíry na majitele), mezi něž patří třeba poštovní známky, jízdenky, vstupenky, telefonní karty, dárkové kupóny, kolkové známky, dálniční známky atd. České právo se podobnými předměty speciálně nezabývá, některé obdobné se považují za tzv. ceniny.\n\n\nUrčení formy nám udává, kdo je vlastníkem a jakým způsobem může tento cenný papír převést. Forma u cenných papírů je uvedena v občanském zákoníku v § 514-544.\n\n\n\nTrhy cenných papírů jsou součástí jak trhů peněžních, tak i kapitálových. Členit je můžeme z mnoha hledisek, jako příklad můžeme uvést následující dělení:\n\nA) Trh primární\n\na) Trhy veřejné\n\nb) Trhy neveřejné\n\nB) Trh sekundární\n\na) trhy veřejné\n\na. trhy organizované\n\n- trhy burzovní\n\n- trhy mimoburzovní\n\nb. trhy neorganizované\n\nb) trhy neveřejné\n\nToto členění je závislé na tom, zda se jedná o nové emise, či se obchoduje s cennými papíry, které jsou již dříve vydané. Při rozlišování zda se jedná o primární nebo sekundární trh přitom nehraje roli, zda se jedná o cenné papíry peněžního nebo kapitálového trhu. V případě, že jde o nové emise, hovoříme o primárním trhu, ve druhém případě hovoříme o trhu sekundárním.\n\nJejich podstata spočívá v získávání nových peněžních zdrojů včetně úspor drobných investorů a v jejich přeměně v dlouhodobé zdroje potřebné pro podnikání jak především velkých firem, tak i pro potřeby státu.  Jako protihodnota za poskytnuté úspory jsou vydávány (emitovány) cenné papíry.\n\nFigurují zde především velké společnosti a stát, kdy si vypůjčují peníze prodejem nových emisí cenných papírů prvotním kupcům. Primární trh je ve velké míře ovlivněn silnějším sekundárním trhem (postavení a tržní ceny dříve vydaných cenných papírů). Při prodeji získává peníze emitent, přičemž se jedná o první prodej cenného papíru prvnímu nabyvateli.\n\nJedná se o obchodování již dříve emitovaných cenných papírů. Sekundární trh zajišťuje jejich likviditu a stanovuje tržní cenu. Tato funkce usnadňuje investorům jejich zpětnou přeměnu na hotové peníze a následně umocňuje jejich zájem o další investice.\n\nObchodování na tomto trhu je z hlediska objemu rozsáhlejší než na trhu primárním a to z toho důvodu, že se zde opakovaně prodávají cenné papíry, které na trhu primárním mohou být prodány pouze jednou.\n\nVeřejným trhem označujeme trh, kde mohou obchodovat všichni potenciální zájemci a cenné papíry jsou prodávány za nejvyšší nabídnutou cenu.\n\nNa veřejném trhu primárním může emitent umístit své cenné papíry různým způsobem, přičemž existují tři základní techniky:\nSekundární veřejný trh se člení na organizovaný a neorganizovaný, kdy organizovaný je reprezentován zpravidla burzou nebo jinými licencovanými mimoburzovními organizátory veřejného trhu. Do neorganizovaného trhu patří zejména tzv. obchody přes přepážku, kdy zájemce nákup uskuteční s obchodníkem s cennými papíry nebo jinou licencovanou institucí.\n\nNeveřejným tzv. smluvním trhem rozumíme přímé obchody mezi předem omezeným počtem účastníků, kde mohou být předmětné cenné papíry prodány jednomu, případně několika kupcům na základě individuálního kontraktu ve smluvně dohodnutém objemu i ceně.\n\nNa neveřejném primárním trhu se obchodují tzv. uzavřené emise, kdy emitent předem dojedná prodej nově emitovaných cenných papírů s potenciálními investory. Jejich uvedení do oběhu je následně oznámeno pouze jako skutečnost.\n\nExistence neveřejného trhu sekundárního vznikla v důsledku povolení ve většině zemí nakupovat a prodávat cenné papíry přímo mezi potenciálními kupci a jejich stávajícími vlastníky. \n\n\n\n"}
{"id": "206259", "url": "https://cs.wikipedia.org/wiki?curid=206259", "title": "Frances E. Allenová", "text": "Frances E. Allenová\n\nFrances Elizabeth Allenová (* 4. srpna 1932) je americká informatička a průkopnice v oblasti optimalizace překladačů. Za své zásluhy v oblasti optimalizace překladačů a paralelizace provádění byla jako první žena oceněna Turingovou cenou.\n"}
{"id": "206262", "url": "https://cs.wikipedia.org/wiki?curid=206262", "title": "Lesy hl. m. Prahy", "text": "Lesy hl. m. Prahy\n\nLesy hl. m. Prahy (LHMP) je příspěvkovou organizací hlavního města Prahy. Vznikla v roce 1992. V současnosti má tři střediska: lesy, vodní toky a okrasné školky.\n\nStředisko lesy obhospodařuje více než 2400 ha městských lesů v majetku hl. m. Prahy a správy Odboru ochrany prostředí magistrátu, dále vykonává funkci odborného lesního hospodáře.\n\nStředisko vodní toky provádí údržbu více než 90 malých vodních toků na území Prahy a spravuje více než 100 vodohospodářských děl (rybníků, retenčních nádrží a dešťových usazovacích nádrží), které jsou v majetku města. LHMP také pečují o zeleň podél těchto vodních ploch a zpracovávají výsledky měření kvality vody na tocích.\n\nV pražských okrasných školkách v Ďáblicích a ve Kbelích se pěstují dřeviny i květiny pro prodej a realizaci akcí v oblasti městské zeleně na území Prahy.\n\nPředchůdcem ve správě lesů byl od roku 1949 komunální podnik Sady, lesy a zahradnictví Praha (SLZ), od 1. ledna 1989 transformovaný na státní podnik (IČ 00063347), od 10. března 1993 v likvidaci. \n\nMalé vodní toky dříve spravoval státní podnik Pražská kanalizace a vodní toky (PKVT, IČ 00064076, v letech 1967–1988 národní podnik), který byl v roce 1998 sloučen se státním podnikem Pražské vodárny do akciové společnosti Pražské vodovody a kanalizace. \n\n\n"}
{"id": "206264", "url": "https://cs.wikipedia.org/wiki?curid=206264", "title": "Marvin Minsky", "text": "Marvin Minsky\n\nMarvin Lee Minsky (9. srpna 1927 – 24. ledna 2016) byl americký vědec zabývající se umělou inteligencí. Byl spoluzakladatelem laboratoře umělé inteligence na MIT a autorem několika filosofických textů. Roku 1969 obdržel Turingovu cenu, nejprestižnější ocenění v oblasti informatiky.\n\n"}
{"id": "206273", "url": "https://cs.wikipedia.org/wiki?curid=206273", "title": "Tir na nOg", "text": "Tir na nOg\n\nTir na nOg (Tír na nÓg, irsky „Země věčného mládí“) je označení Onoho světa v irské mytologii. Tir na nOg je popisován jako idealizovaný zrcadlový obraz pozemského světa, plný věčných hostin, magie, hudby a kouzel. Neplatí tu pozemský čas - pokud Tir na nOg navštíví živý člověk, zůstává mladý, zatímco v jeho světě ubíhají století. Jakmile se ale vrátí do svého světa, pozemský věk jej dožene a on zemře (rozpadne se v prach).\n\nUmístění tohoto nadpřirozeného světa bylo v irské tradici různé: mohl se nacházet za mořem na západních ostrovech, kam se dalo doplout lodí, ale také pod vodní hladinou (jeden vstup do Onoho světa vedl přes jezero Cruachan) nebo v podzemí, kam se dalo projít jeskyní. Za vchody do onoho světa byly považovány i pahorky zvané Sídhe, ve kterých podle pověstí sídlili Tuatha Dé Danann, mýtický národ, který měl obývat Irsko před lidmi.\n\nVěřilo se, že o svátku Samhain (1. listopadu) jsou hranice mezi tímto a Oním světem světem nejtenčí, duchové vycházejí z podsvětí a bloudí po zemi nebo přicházejí navštívit své žijící příbuzné. Proto bývalo zvykem například dávat za okno zapálenou svíci, aby jim osvětlila jejich cestu, nebo na ně pamatovat s večeří. Stejně tak se věřilo, že v tuto dobu může živý navštívit podsvětí. Tradice Samhainu přežila do současnosti v podobě Halloweenu nebo Dušiček.\n\n"}
{"id": "206275", "url": "https://cs.wikipedia.org/wiki?curid=206275", "title": "Evidence sbírkových předmětů", "text": "Evidence sbírkových předmětů\n\nPři evidenci sbírkového předmětu v muzeu dochází k pořízení evidenčního záznamu, cílem je zajistit identitu sbírkového předmětu (př. pro inventarizaci) a získat o něm muzeologicky využitelné informace. Rozlišují se přitom dva typy evidence – evidence sbírkových předmětů (dvoustupňová evidence, chronologická a systematická) a evidence sbírek muzejní povahy (evidence muzejních fondů jednotlivých muzeí, kterou spravuje Ministerstvo kultury ČR v Centrální evidenci sbírek). Evidence sbírkových předmětů v českých muzeích je upravena zákonem č. 122/2000 Sb., o ochraně sbírek muzejní povahy.\n\nSbírkovým předmětem se může stát jakákoliv movitá či nemovitá věc, příp. soubor těchto věcí. O tom, zdali se předmět stane sbírkovým či nikoliv, určuje režim zacházení se sbírkou, přičemž rozhodující slovo má kurátor, který má v popisu práce tvorbu sbírky. \n\nBezprostředně po rozhodnutí o přijetí předmětu do sbírky se zapisují evidenční záznamy do \"přírůstkové knihy\", která je vedena v rámci chronologické evidence. Chronologická evidence má dva základní významy – majetkoprávní (vlastnictví předmětu) a legislativní (pořízením záznamu se na sbírkový předmět začínají vztahovat všechna práva a povinnosti, plynoucí ze zákona). Přírůstková kniha musí být svázaná, očíslovaná; záznamy v počítači nejsou úředním dokladem. \n\nK odborné správě sbírek slouží systematická evidence (zařazení předmětu do logických souvislostí – do některé ze systematických skupin; podkladem k inventarizaci sbírek). Systematická evidence může být vedena na katalogizačních kartách, v databázi počítače a nejčastěji v \"inventárních knihách\". Lhůta na pořízení evidenčního záznamu v systematické evidenci je tři roky ode dne zapsání do chronologické evidence. Zákon neukládá povinnost rozšiřovat evidenční zápis v systematické evidenci oproti zápisu v chronologické evidenci, ale doplnění se předpokládá. \n\nZvláštním typem evidence je tzv. hromadná evidence, sbírkový předmět je v tomto případě tvořen souborem movitých či nemovitých věci (př. archeologické nálezy, přírodniny, písemnosti, věci stejného druhu atd.), povinným údajem je počet věcí, ze kterých je sbírkový předmět složen.\n\nSbírkový předmět je označen evidenčním číslem, tak aby nebylo lehce odstranitelné. Evidenční číslo je buď \"přírůstkové\", kterým je sbírkový předmět označen při chronologické evidenci, nebo \"inventární\", kterým je sbírkový předmět označen při systematické evidenci. Přidělení evidenčního čísla není důvod k odstranění čísla přírůstkového.\n\nÚčelem evidenčního záznamu je identifikovat sbírkový předmět a uchovat k němu dokumentaci. Evidenční záznam obsahuje obligatorní evidenční údaje, přičemž dle usouzení restaurátora může obsahovat i jiné informace. Evidence sbírkových předmětů je vedena vlastníkem sbírky (stát, kraj, obec) prostřednictvím správce sbírky (muzeum). Evidenční záznam musí obsahovat:\n\n\n"}
{"id": "206278", "url": "https://cs.wikipedia.org/wiki?curid=206278", "title": "Compsognathus", "text": "Compsognathus\n\nCompsognathus („pěkná čelist“, z řeckého κομψός kompsos ‚pěkný/elegantní/stylový‘ a γνάθος gnathos ‚čelist‘) byl malý teropodní dinosaurus. Žil na konci jurského období před asi 150 miliony let na území dnešní Evropy (fosílie tohoto dinosaura byly objeveny v německém Bavorsku (Solnhofen), francouzském departmentu Var a zřejmě i v Portugalsku).\n\n\"Compsognathus\" byl od svého objevení v 50. letech 19. století dlouho znám jako nejmenší dinosaurus, jehož délka se pohybovala v rozmezí 70 cm až 1,4 m a hmotnost kolem 2,5 kg, teprve v posledních desetiletích pak byly objeveny ještě menší druhy dinosaurů. Tento malý teropod byl také prvním objeveným dinosaurem s téměř kompletní kostrou. Živil se drobnými obratlovci a je možné, že byl stejně jako jeho příbuzný \"Sinosauropteryx\" alespoň částečně opeřený. V roce 2007 byla počítačovým modelem odhadnuta maximální rychlost v běhu tohoto drobného teropoda na 17,8 m/s (64,1 km/h), to je však téměř s jistotou přehnané.\nHolotyp tohoto teropoda byl popsán již roku 1859. V jeho břišní dutině byl objeven poslední \"oběd\" v podobě malého ještěra, který byl dlouho označován jako \"Bavarisaurus macrodactylus\". V roce 2017 však byla publikována studie, která tento taxon označuje za nový druh, který dostal vědecké jméno \"Schoenesmahl dyspepsia\".\n\n\n"}
{"id": "206283", "url": "https://cs.wikipedia.org/wiki?curid=206283", "title": "Cyllene (měsíc)", "text": "Cyllene (měsíc)\n\nCyllene (řecky \"Κυλλήνη\"), neboli Jupiter XLVIII, je přirozená družice planety Jupiter. Byla objevena roku 2003 týmem astronomů z Havajské univerzity pod vedením Scotta S. Shepparda a obdržela předběžné označení S/2003 J13. Cyllene má v průměru přibližně 2 km a kolem Jupitera obíhá v průměrné vzdálenosti 23,396 milionů km po nestabilní retrográdní dráze s výstředností 0,4116 a se sklonem 140° k Jupiterovu rovníku. Jeden oběh kolem mateřské planety jí trvá 731,099 dne. Jméno dostala po nymfě Cyllene, dceře boha Dia (Jupitera). Cyllene patří do rodiny Pasiphaë a pravděpodobně jde o planetku zachycenou v minulosti Jupiterovou gravitací.\n"}
{"id": "206284", "url": "https://cs.wikipedia.org/wiki?curid=206284", "title": "Procompsognathus", "text": "Procompsognathus\n\nProcompsognathus (\"Předek rodu \"Compsognathus\"\") byl malý, poměrně primitivní teropodní dinosaurus, žijící v období pozdního triasu (asi před 220 až 210 miliony let) na území dnešního Německa. Malý dvounohý dravec měřil jen asi 1,1 metru na délku a vážil kolem 1 kilogramu. Pravděpodobně se živil hmyzem a drobnými obratlovci. Fosilie tohoto druhu jsou velmi špatně zachované. Někteří vědci proto pochybují, že tento druh byl dinosaurem, považují ho za spíše za vývojově odvozeného archosaura, s dinosaury pouze příbuzného.\n\n\"P. triassicus\" se objevuje i v populární kultuře, a to především v knižní novele \"Jurský park\" (1990) spisovatele Michaela Crichtona. Je v něm zobrazen jako pojídač výkalů jiných dinosaurů a také příležitostný saprofág, přiživující se na zdechlinách. V rámci filmu se však tento druh poprvé objevil až ve druhém díle \"\" z roku 1997.\n\nDvojice těchto dinosaurů se objevuje rovněž v povídce \"Poslední cesta\" v knize prof. Josefa Augusty \"Ztracený svět\" (Praha 1960 - Mladá Fronta, knihu ilustroval Zdeněk Burian), kdy se jeden z nich stane obětí velkého haltikosaura.\n\n"}
{"id": "206287", "url": "https://cs.wikipedia.org/wiki?curid=206287", "title": "Caenagnathasia", "text": "Caenagnathasia\n\nCaenagnathasia („Nová čelist z Asie“) byl malý oviraptorní teropodní dinosaurus, žijící před asi 90 miliony let (svrchní křída) na území dnešního Uzbekistánu. Patřil mezi nejmenší (neptačí) dinosaury vůbec, s délkou jen 0,6 až 1 metr, výškou asi 30 cm a hmotností kolem 1,4 kg. \"Caenagnathasia\" je nejstarší známý caenagnatoid. Pravděpodobně šlo o aktivního lovce drobných obratlovců.\n\n"}
{"id": "206288", "url": "https://cs.wikipedia.org/wiki?curid=206288", "title": "Pöcking", "text": "Pöcking\n\nPöcking je hornobavorská obec v okrese Starnberg v Německu. Pöcking má 5 695 obyvatel (stav v roce 2005), nachází se v nadmořské výšce 672 metrů.\n\nPöcking má tyto místní části:\n\nVe svém domě v Pöckingu zemřela 8. září 2003 německá režisérka Leni Riefenstahlová. Od roku 1954 zde žil do své smrti 4. července 2011 Ota Habsburský a dne 11. ledna 1961 se zde narodil Karel Habsbursko-Lotrinský, současný následník českého, rakouského a uherského trůnu. Zemřel zde i Moritz von Schwind.\n\n"}
{"id": "206289", "url": "https://cs.wikipedia.org/wiki?curid=206289", "title": "Mononykus", "text": "Mononykus\n\nMononykus („Jeden dráp“) byl teropodní dinosaurus, žijící na území dnešního Mongolska před 75 miliony let (ve svrchní křídě). Typický je pro celou skupinu alvarezsauridů jediný velký dráp na přední končetině, kterým si \"Mononykus\" pravděpodobně vytvářel otvory do termitišť (a byl tak nejspíš primárně hmyzožravý). Stejně jako blízce příbuzný rod \"Shuvuuia\" i \"Mononykus\" vykazoval celou řadu ptačích znaků (srostlé záprstní kosti, výstupek hrudní kosti). Patřil k nejmenším známým neptačím dinosaurům, s délkou pouze 0,9 až 1 metr a hmotností zhruba 3,5 až 4,7 kilogramu. \"Mononykus\" žil ve stejné době a prostředí jako \"Velociraptor\", který ho možná příležitostně lovil.\n\nTento rod se také objevuje v jedné části cyklu , s názvem \"Obří dráp\". Je zde vyobrazen jako mírně opeřený tvor s jemným peřím.\n\n"}
{"id": "206298", "url": "https://cs.wikipedia.org/wiki?curid=206298", "title": "Marcipán", "text": "Marcipán\n\nMarcipán je cukrářská hmota, jejímž základem jsou oloupané a rozdrcené sladké mandle a cukr, které se prohnětou do požadované konzistence, případně se zahřívají a odpařují do požadované vlhkosti. Jejich vzájemný poměr není přesně stanoven, ale obecně platí, že čím větší podíl mandlí, tím vyšší jakost marcipánu. Jedna z receptur požaduje například pro základní surovou marcipánovou hmotu nejméně 50 % mandlí a nejvýše 50 % cukru. V méně kvalitních marcipánech mohou být mandle nahrazeny např. burskými nebo lískovými oříšky, kokosem nebo sušeným mlékem, které je používáno zvláště v domácích receptech na „marcipán“. Některé výrobky neobsahují ani minimální podíl mandlí a mandlová chuť a vůně se docilují použitím aromatu.\n\nMarcipán je buď upravován pro přímou spotřebu (do tvaru různých tyčinek, válečků a dalších tvarů), nebo se z něj vyrábějí další výrobky či polotovary (např. ozdoby na dorty)\nMarcipán pochází z Orientu, odkud se rozšířil do Španělska a Portugalska. Přes Benátky, které byly křižovatkou obchodních cest, se během křížových výprav dostal dále do Evropy. Ve 14. století byl podáván jako dezert jen na stolech té nejvyšší vrstvy a až do 18. století se věřilo, že má léčebné účinky. Teprve po objevení Ameriky, odkud se do Evropy rozšířila cukrová třtina, bylo dost cukru na to, aby se mohlo začít s masovější výrobou marcipánu. S rozvojem průmyslové výroby pak marcipán zcela zlidověl.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v marcipánu.\n\n"}
{"id": "206309", "url": "https://cs.wikipedia.org/wiki?curid=206309", "title": "Deplazmolýza", "text": "Deplazmolýza\n\nDeplazmolýza je proces, při kterém se protoplast rostlinné buňky vlivem vstupu vody rozšiřuje a připojuje se zpět k buněčné stěně. Je opakem plazmolýzy.\n\nNachází-li se rostlinná buňka v hypertonickém roztoku, vlivem osmotických jevů dochází k úniku vody z buňky, smršťování protoplastu a jeho odtržení od buněčné stěny (tzn. nastává plazmolýza). Dokud ještě nedošlo k nevratnému a tudíž letálnímu poškození cytoplasmy, proces je vratný a při umístění buňky do hypotonického prostředí je voda nasáta zpět - a právě toto se nazývá deplazmolýza. \n\n"}
{"id": "206312", "url": "https://cs.wikipedia.org/wiki?curid=206312", "title": "Barosaurus", "text": "Barosaurus\n\nBarosaurus („Těžký ještěr“) byl velký sauropodní dinosaurus příbuzný známějším severoamerickým rodům \"Diplodocus\" a \"Apatosaurus\". Žil také ve stejném prostředí, na konci jury před asi 150 miliony let. Jeho fosílie byly nalezeny v americkém Utahu a Jižní Dakotě. V tanzanské Mtwaře byly nalezeny úlomky lebek a dalších kostí, u kterých se předpokládá, že možná patřily rovněž rodu \"Barosaurus\" (někteří paleontologové je ale přisuzují samostatnému rodu \"Tornieria\").\n\nOproti diplodokovi měl barosaurus vyšší obratle a delší krk, ale kratší ocas. Vážil kolem 12 tun a jeho délka mohla dosáhnout asi 26 až 27 metrů, což barosaura řadí mezi největší známé dinosaury (i když až do druhé desítky, viz Velikost dinosaurů). Krční obratle jsou až přes 1 metr dlouhé, čímž se blíží velikostí obratlům takových gigantů, jako byl \"Sauroposeidon proteles\".\n\nU tohoto sauropoda se předpokládalo, že musel mít nesmírně výkonné srdce, aby se krev vypumpovala až do jeho hlavy vysoko nad zemí. Podle různých teorií tak srdce muselo vážit až 1,6 tuny nebo naopak měl srdcí až osm (dvě v hrudníku a tři páry v krku). Další teorií je, že měl jedno středně velké srdce a tepenné chlopně, které bránily zpětnému proudění krve (stejně jako žirafa). Později se pomocí počítačové simulace zjistilo, že \"Barosaurus\" měl krk více v horizontální pozici a tím odpadl problém s pumpováním krve do hlavy.\n\nDarren Naish poukázal v roce 2010 na četné chyby, kterých se autoři knih o dinosaurech dopouštěli při zobrazování tohoto dinosaura. Především šlo o příliš vysoký, žirafovitě napřímený krk a mohutné tělo s hopsavým stylem chůze. Tyto rekonstrukce ze 70. až 90. let minulého století jsou však silně zastaralé a neodpovídají modernímu pohledu na dinosaury.\n\nTrojice krčních obratlů C9, C10 a C11 z Utahu, prozkoumaná roku 2013 paleontology Michaelem P. Taylorem a Matthewem Wedelem, nasvědčuje délkou až 1,3 metru existenci obřích jedinců, kteří mohli být snad až dvojnásobně velcí oproti holotypu tohoto sauropoda. To by představovalo délku přes 50 metrů a hmotnost až kolem 100 metrických tun.\n\n\n"}
{"id": "206313", "url": "https://cs.wikipedia.org/wiki?curid=206313", "title": "Command &amp; Conquer", "text": "Command &amp; Conquer\n\nCommand & Conquer je série počítačových her. Většina her je žánru realtimové strategie, pouze \"Command & Conquer: Renegade\" je akční (FPS). Hry byly vyvíjeny společností Westwood Studios, později pod firmou Electronic Arts. Série se dělí na dvě linie. Ta první se odehrává v budoucnosti a kredity získáváte těžbou bio-technických minerálů zvaných tiberium. V těchto hrách se střetávají dvě strany: Global Defence Iniciative (GDI) a Broderhood of NOD (NOD). V \"Command & Conquer 3\" přibyla navíc třetí strana mimozemšťanů zvaných Scrin. Patří sem první díl \"Command & Conquer\", \"Tiberian Sun\", \"Renegade\" a \"Tiberium Wars\". Druhá linie je zaměřena na historii a jejími zástupci jsou Red Alert, Red Alert2 s datadiskem Yuri's Revenge, Red Alert 3 a příběhově samostatný Generals z přítomnosti.\n\nV červenci 2009 oznámila společnost Electronic Arts čtvrté pokračování série \"Command & Conquer\", hra by měla vyjít v roce 2010 na platformě PC. \n\nHra byla prvním nástupcem Duny II a je považována za hru, která definovala moderní RTS hry. Původní název byl jen \"Command & Conquer\", \"Tiberian Dawn\" bylo přidáno později, aby se dala lépe odlišit první hra od celé série. Děj se odehrává v alternativní časové linii pozdních devadesátých let dvacátého století a zavede hráče do globalizovaného světa, který je rozdělen na dvě soupeřící frakce, GDI a NOD. Jedinou surovinou je tajemná mimozemská substance, zvaná tibérium, která se rozrůstá po Zemi a obě frakce na ni staví svou ekonomiku. Hra končí vítězstvím GDI.\n\n\"Command & Conquer: Red Alert\" je prequel jak pro \"Command & Conquer: Tiberian Dawn\" tak pro \"Red Alert 2\". Hra je zasazena do alternativní časové linie, kterou vytvořil Albert Einstein. Ten vynalezl zařízení pro cestování časem a prostorem (chronosféra) a využil jej k vymazání Adolfa Hitlera z historie. Bez nacistických armád nic nestálo mezi Stalinovou rudou armádou a Evropou a brzy se tak rozhořel konflikt mezi SSSR a zbytkem Evropy. Hra obsahuje kampaň za SSSR i za spojence, ale pro pokračování se počítá pouze spojenecké vítězství. Vývoj probíhal ve studiích společnosti Westwood a hra byla vydána v říjnu 1996. Datadisky Counterstrike a Aftermath vyšly v následujících letech 1997 a 1998 a přinesly nové jednotky a stovky map pro multi player.\n\nPatří mezi neúspěšné hry od Westwood Studios. Hra vychází z enginu první hry \"Command & Conquer\". Je to on-line hra ve které si vyberete jednu jednotku a s tou projíždíte rozsáhlou mapu. Na výběr jsou mimo klasických tanků, motorek, a pěších jednotek také dinosauři, jako třeba stegosaurus nebo tyranosaurus rex. Při svém průzkumu pak narážíte na bedny ve kterých jsou ukryty upgrady jako zvýšení rychlosti, štítu, dostřelu vašich zbraní apod. Dále samozřejmě narážíte na soupeře a ty se snažíte porazit. Vyhrává ten, kdo porazí nejvíce soupeřů. Oficiální herní servery jsou již několik let vypnuty, hra se neprodává a není dále podporována.\n\n\"Command & Conquer: Tiberian Sun\" se odehrává přibližně 30 let po prvním díle \"Command & Conquer\". Děj pojednává opět o konfliktu mezi GDI a Bratrstvem NOD. Planeta je stále sužována mimozemským tibériem, které způsobuje mutace a ničí pozemský ekosystém. Během kampaně se máme poprvé možnost setkat s rasou tibériových mutantů zvaných Forgotten, kteří pomohou GDI proti bratrstvu a objeví se první zmínky o mimozemské rase, která připravuje invazi na Zemi. Hry vyšly v srpnu 1999 na platformě PC. Datadisk Firestorm pojednává o vzpouře umělé bojové inteligence CABAL proti lidstvu a GDI a NOD se musejí spojit a společně ji zničit.\n\nV Tiberian Sunu se objevuje mnoho nových jednotek a technologií. Můžeme se setkat s bojovými roboty, kyborgy, podzemními tanky, pokročilými vznášedly, lasery, sonickými zbraněmi, částicovými zbraněmi a neviditelností. Každá z hratelných stran má rozdílné jednotky a zaměřuje se na jinou taktiku.\n\nDěj Red Alert 2 začíná několik let po konci prvního dílu, kdy spojenci zastavili sovětskou invazi. Novým vládcem SSSR se stal Alexander Romanov který s pomocí telepata Yuriho znovu rozpoutává válku a napadá Spojené státy. Díky Yuriho schopnosti ovládat lidi je zmařen odvetný jaderný útok USA a většina Spojených států se ocitá pod nadvládou sovětů. Když se do války zapojí i evropští spojenci a Albert Einstein a jeho nové technologie, začíná se štěstí přiklánět na stranu spojenců. Finální bitva se odehrává v Moskvě, kam jsou teleportovány spojenecké jednotky a po těžkých bojích se jim povede dobýt Kreml a ukončit válku.\n\nOproti prvnímu dílu je skladba jednotek velmi rozdílná. První Red Alert disponoval relativně reálnou technikou, zatím co Red Alert 2 přináší mnoho futuristických technologií jako prisma věže (obdoba laseru), létající pěchota, ovládání mysli lidí i zvířat, řízené počasí jako zbraň, teleportace, neviditelnost, klonování, atd... Po grafické stránce je hra lépe zpracována a hratelnost je také na vyšší úrovni.\n\nDatadisk Yuri's Revenge navazuje na spojenecké vítězství, avšak ihned po dobytí Moskvy Yuri aktivuje zařízení na ovládání mysli (Psychický Dominátor) a zotročí si tak celý svět. Spojenecký velitel je nucen odcestovat časem do doby začátku války se SSSR a zamezit stavbě Psychických Dominátorů. Ke spojencům a sovětům se přidává nová strana pod vládou Yuriho, jejíž technologie je založena na ovládání mysli, pokročilých laserech, klonování, levitaci, atd... Za sověty se při pronásledování Yuriho dostane hráč dokonce na Měsíc, kde si Yuri vybudoval svou základnu. V kampani je možné hrát pouze za sověty a spojence, Yuriho strana je hratelná pouze v multi-playeru.\n\nJe odklonem od série RTS, jedná se totiž o FPS. Odehrává se za 1. tibériové války, přičemž v kampani pro jednoho hráče se ujímáte role drsňáka Nicka „HAVOC“ Parkera (Commando), který má za úkol zachránit vědce GDI ze spárů bratrstva NOD. Renegade má i multiplayer, který dokáže být velmi zábavný a návykový. Ve hře je možnost ovládat většinu známých vozidel s výjimkou létajících, která jsou řízeny AI. V některých animacích je bojiště zobrazeno jako pohled na původní C&C.\n\nDo série patří spíše díky tomu, aby hra i s datadiskem byla komerčně úspěšnější, C&C prvky by tu člověk pohledal, ovšem i přes to hra dokáže zaujmout jak svým zasazením na blízký východ, tak dobrou hratelností s důrazem na multiplayer. Pro tuto hru vzniklo množství modifikací. Bojující strany jsou tu tři a to USA, Čína a GLA čili Globální Osvobozenecká Armáda.\nParadoxně to je však až datadisk Zero Hour, který do hry vnese generály, přičemž každý generál má specializaci na něco jiného.\n\nPříběh hry navazuje na Tiberian Sun. Začínáte jako velitel v roce 2047 a brzy se má stát hodně věcí. Vy to budete sledovat z blízkosti a rozhodnete o osudu celé země.\n\n\"Command & Conquer: Red Alert 3\" opět pojednává o válce mezi západními spojenci a Sovětským svazem. Příběh začíná na konci spojenecké kampaně z předchozího dílu. Při úvodní videosekvenci (intru) sověti použijí svůj nový stroj času a změní historii ve svůj prospěch. Tento zásah do minulosti však přivede na scénu technologicky vyspělé Impérium vycházejícího slunce, které zahájí masivní útok na spojence i sověty. Hra přináší několik novinek, jednou z nich je možnost hrát kooperativní kampaň s druhým hráčem, při hře jednoho hráče je druhá základna ovládána počítačem, jemuž mohou být uděleny základní rozkazy jako útok, obrana, atd. Jak je již v C&C hrách tradicí, i zde je množství hraných předělových scén. Oproti ostatním hrám ze série, je zde kladen velký důraz na boj na vodě. Vyskytuje se zde velké množství obojživelných jednotek a na vodě lze stavět i základny.\n\nDatadisk Uprising přináší několik nových jednotek, krátkou kampaň za každou stranu a nový herní mód Challenge, ve kterém musí hráč porazit množství počítačem řízených protihráčů a za každou splněnou misi je odměněn novou jednotkou ve svém arzenálu.\n\nTiberian Twilight je nové pokračování tibériové série a má jít o poslední díl \"tiberiové\" série. Byl pozměněn celý herní systém, ve kterém nyní zcela odpadla fáze budování základny. Nový je také princip těžby surovin - tibéria. Děj se odehrává přibližně v roce 2078. Konci série napovídají také názvy kampaní, za GDI - \"The Man Who Killed Kane\" a za NOD - \"All Things Must End\".\n\nJde o free-to-play hru vydanou v roce 2012, která se od všech ostatních her v sérii výrazně odlišuje. Jde o typickou strategii pro internetový prohlížeč, kde se hráči sdružují do aliancí a snaží se obsadit co největší území.\nHra u fanoušků značky C&C výrazně propadla, stejně jako u kritiků, kteří jí buď nevěnovali pozornost vůbec, nebo ji výrazně zkritizovali.\n\nNejnovější strategie je stejně jako \"C&C: TA\" založena na bezplatné digitální distribuci. Zároveň však znamená návrat ke klasické hratelnosti série. Přítomen bude singleplayer jako Skirmish a později i příběhové kampaně. Jelikož šlo původně o pokračování C&C: Generals, hra bude stavět na rozdílnosti frakcí i různých generálů. Navrátí se i frakce GLA, které budou konkurovat APA (Asie) a EU (Evropa).\n\nVývoj této hry byl z důvodu nezájmu fanoušků a velké kritiky free to play modelu ukončen.\n\n"}
{"id": "206314", "url": "https://cs.wikipedia.org/wiki?curid=206314", "title": "Oběd (album)", "text": "Oběd (album)\n\nOběd je hudební album skupiny Hm... vydané v roce 2004 u vydavatelství g.parrot. Vedle osvědčených textů podle básní českých autorů (Jaroslav Seifert, Jiří Wolker, Jiří Orten) skupina tentokrát sáhla i k poezii francouzské (Jean-Arthur Rimbaud, Guillaume Apollinaire), ovšem v českých překladech. Ostatní texty jsou od textaře skupiny Petra Kotouše, nebo od dalších spřátelených současníků. Jedná se o druhé studiové album skupiny. Album bylo natočeno ve studiu Ondřeje Ježka, který je znám produkcí spíše drsnější hudby, ale tohoto úkolu se zhostil na výtečnou.\n\n\n"}
{"id": "206316", "url": "https://cs.wikipedia.org/wiki?curid=206316", "title": "Micubiši Kinsei", "text": "Micubiši Kinsei\n\nMicubiši Kinsei (: 金星, \"Venuše\") byl 14válcový, vzduchem chlazený, dvouhvězdicový letecký motor používaný v japonských letadlech během druhé světové války. Výkon motoru se pohyboval v rozmezí 750 kW až 1300 kW (1000 hp - 1700 hp).\n\nMotor byl použit např. v těchto typech letounů: Micubiši A6M „Zero“ (jen prototypy), Aiči D3A „Val“, Kawaniši H6K.\n"}
{"id": "206317", "url": "https://cs.wikipedia.org/wiki?curid=206317", "title": "Perloočky", "text": "Perloočky\n\nPerloočky (Cladocera) nazývané též vodní blechy jsou malí vodní korýši z třídy lupenonožců. Tvoří monofyletickou skupinu, která je tvořena asi 620 známými druhy v 80 rodech a 11 čeledích. Vývojově pocházejí již z paleozoika. V Česku žije asi 90 druhů, nejznámější jsou hrotnatky, dafnie (Daphnia spp.) a ramenatky.\n\nPerloočky jsou plovoucí korýši s tělem uzavřeným v dvojchlopňovém krunýři. Dosahují velikosti 0,2 až 6 mm (rod \"Leptodora\" až 18 mm). Mají dva páry tykadel, první je malý a slouží jako smyslový orgán, druhý je mnohem větší, rozvětvený a používaný k pohybu. Na hlavě také mají jediné velké pigmentované složené oko z 22 ommatidií vnořeno do hlavy a pokryto průhlednou pokožkou. Na jeho povrchu se nachází množství světlomilných částic, které se lesknou jako malé perličky, což dalo perloočkám jejich jméno. 4-6 párů drobných hrudních nožek fungují jako filtr ke získávání částeček potravy, u většiny druhů je zadeček zakončen drápkovitou vidličkou. Dýchají celým tělem. Pohybují se jakoby skákavým pohybem pomocí svých obrvených tykadel - udělají několik temp, poté pomalu klesají dolů a následně opět udělají několik temp.\n\nCévní soustavu tvoří jednoduché srdce s kruhovitou svalovinou, které tepe 200-250 krát za minutu, v čelistním článku hřbetní části těla. Hemolymfa je bezbarvá, cévní soustava otevřená.\n\nU perlooček dochází ke střídání generace rozmnožující se pohlavně a generace, která se množí partenogenezí, tento jev se nazývá heterogonie. V létě se jen samičky množí partenogenezí a tvoří také jen samičky. Na podzim se z neoplozených vajíček líhnou i samečkové, kteří brzy oplodní mladé samičky. V zimě se líhnou zimní vajíčka, uzavřena v párech v sedélku (schránce z chitinu = epifium). Díky této schránce dokáží přečkat i suché a chladné období. Vývoj je přímý.\n\nPerloočky obývají především sladké i slané kontinentální vody, přičemž preferují vody stojaté. Několik druhů je možno nalézt i v moři. Společně s vířníky a klanonožci tvoří nejvýznamnější skupinu planktonních živočichů. Jako takoví jsou potravou ryb i dalších vodních tvorů. Samy se naopak živí fytoplanktonem (řasami a sinicemi), čímž zlepšují kvalitu vody. Některé druhy jsou predátoři a živí se zooplanktonem. Z toxikologického hlediska je důležitá jejich mimořádná citlivost na látky typu organofosfátů, která je srovnatelná s citlivostí plynové chromatografie. Zvláště hrotnatka velká (\"Daphnia magna\") se používá jako testovací organismus k biologickým zkouškám toxicity; známým zástupcem tohoto rodu je i hrotnatka obecná (\"Daphnia pulex\").\n\nLidé je využívají při různých vědeckých studiích, neboť se snadno množí, chovají a zkoumají.\n\nRozdělení perlooček na podřády a čeledi:\n\nŘád Cladocera \n\n"}
{"id": "206320", "url": "https://cs.wikipedia.org/wiki?curid=206320", "title": "Bitva u mysu svatého Vincenta", "text": "Bitva u mysu svatého Vincenta\n\n14. února 1797 narazila britská flotila složená z 15 řadových lodí a několika fregat na španělskou flotilu rozdělenou do dvou poměrně vzdálených skupin. Jedna skupina byla složena z 18 řadových lodí a druhá byla složena z 8 řadových lodí. Admirál Jervis proplul mezi oběma skupinami a rozhodl se napadnout větší skupinu. Spoléhal přitom na to, že se s ní vypořádá dříve než se obě skupiny spojí.\n\nV této bitvě se poprvé mimořádně vyznamenal komodor Horatio Nelson plující na 74 dělové lodi \"Captain\", v kýlové řadě třetí odzadu. Když viděl, že Jervisově taktice hrozí neúspěch, tak porušil Jervisovy příkazy, opustil kýlovou řadu a napadl čelní lodě španělské flotily. Jervis, který pochopil Nelsonův manévr, poslal mu na pomoc kapitána Collingwooda s lodí \"Excellent\". Nelson zaútočil na v té době největší válečnou loď, stotřicetidělovou řadovou loď \"Santisima Trinidad\", kterou obsadil. Poté, aniž by se vrátil na svoji loď, zaútočil se svými námořníky na řadovou loď \"San José\", kterou se mu podařilo také obsadit. Tomuto manévru se od té doby říká v britském námořnictvu \"Nelsonův můstek\".\n\nPo bitvě, ve které se Britům podařilo zvítězit a zajmout čtyři španělské lodě, byl Nelson z několika míst kritizován za neuposlechnutí rozkazu. Admirál Jervis ani \"Admiralita\" z toho však nevyvodila žádné důsledky. Naopak Nelson byl po této bitvě povýšen na kontradmirála a byl vyznamenán rytířským křížem Řádu lázně, s čímž bylo spojeno povýšení do šlechtického stavu. Admirál Jervis po této bitvě získal titul hraběte a predikát \"of St. Vincent\".\n\n"}
{"id": "206322", "url": "https://cs.wikipedia.org/wiki?curid=206322", "title": "Nakadžima Kotobuki", "text": "Nakadžima Kotobuki\n\nNakadžima Ha-1 Kotobuki (: 中島寿, \"Nakadžima Kotobuki\") byl 9válcový hvězdicový letecký motor vyráběný společností Nakadžima. Byl vyvinutý na základě licenčně vyráběného hvězdicového motoru Bristol Jupiter.\n\nVýkon motoru se pohyboval v rozmezí 550 hp – 780 hp.\n\n"}
{"id": "206323", "url": "https://cs.wikipedia.org/wiki?curid=206323", "title": "Pelorosaurus", "text": "Pelorosaurus\n\nPelorosaurus („Obludný/obrovský ještěr“) byl velký sauropodní dinosaurus, který žil v období spodní křídy (asi před 140 až 125 miliony let) na území dnešní Velké Británie a Portugalska. Byl jedním z prvních objevených sauropodů, kterého již v roce 1850 popsal britský lékař a amatérský paleontolog Gideon Mantell. Ještě dříve popsaným sauropodem byl \"Cetiosaurus\", ten však nebyl ihned správně rozpoznán a určen (jeho fosilní zub byl přitom znám již roku 1699). \"Pelorosaurus\" byl velký brachiosauridní sauropod, jehož délka se odhaduje asi na 24 metrů a hmotnost zhruba na 25 tun. Byl příbuzným známějších rodů, jako byli o trochu větší \"Brachiosaurus\" nebo \"Sauroposeidon\".\n\n\n"}
{"id": "206326", "url": "https://cs.wikipedia.org/wiki?curid=206326", "title": "Haplocanthosaurus", "text": "Haplocanthosaurus\n\nHaplocanthosaurus („Ještěr s jedním ostnem“) byl rod sauropodního dinosaura, který žil v pozdně jurském období (asi před 156 až 151 miliony let) na území dnešního státu Colorado v USA. Byl zřejmě sesterským taxonem kladu Diplodocimorpha.\n\nByl zřejmě příbuzný jiného sauropodního dinosaura rodu \"Cetiosaurus\". Živil se pravděpodobně okusováním listí a větviček z vysokých stromů a cykasů. \"Haplocanthosaurus\" patřil k velkým dinosaurům s délkou těla až kolem 21,5 metru (podle jiných odhadů však byl dlouhý \"jen\" 14,8 až 16 metrů a dosahoval hmotnosti kolem 13 000 kilogramů).\n\nDnes známe dva druhy tohoto rodu, typový \"H. delfsi\" a \"H. priscus\", jejichž kostry byly objeveny bez zachované lebky. Oba nálezy pocházejí z Morrisonského souvrství a prvním jejich objevitelem byl mladý student Edwin Delfs.\n\n"}
{"id": "206327", "url": "https://cs.wikipedia.org/wiki?curid=206327", "title": "Džiró Horikoši", "text": "Džiró Horikoši\n\nDžiró Horikoši (: 堀越 二郎, \"Horikoši Džiró\"; 22. června 1903 – 11. ledna 1982) byl japonský letecký konstruktér, který pracoval pro společnost Micubiši. Proslavil se zejména konstrukcí úspěšného stíhacího letounu druhé světové války Micubiši A6M Zero. V roce 2013 byl pole životních osudů Džiró Horikošiho natočen celovečerní animovaný film Zvedá se vítr.\n\n"}
{"id": "206328", "url": "https://cs.wikipedia.org/wiki?curid=206328", "title": "Aiči M6A", "text": "Aiči M6A\n\nAiči M6A1 Seiran (: 愛知 M6A 晴嵐,\"blesk z čistého nebe\") byl bombardovací a torpédový plovákový letoun japonského císařského námořního letectva užívaný v době druhé světové války. Letouny měly sloužit k odvetným akcím proti Američanům, přičemž měly být katapultovány z japonských ponorek třídy \"I-400\". Seiran měl dva centrální plováky. První prototyp vzlétl koncem roku 1943. Bylo vyrobeno pouze 28 kusů všech typů a obměn.\n\n\n"}
{"id": "206331", "url": "https://cs.wikipedia.org/wiki?curid=206331", "title": "Ornithopoda", "text": "Ornithopoda\n\nOrnitopodi (\"Ornithopoda\"; „ptačí nohy“) byli skupinou primárně býložravých ptakopánvých dinosaurů, kteří se vyvinuli jako malá střednojurská zvířata s délkou kolem 1 metru, až se v období křídy stali dominantní složkou býložravé megafauny. Jejich evoluční výhodou byl sofistikovaný \"žvýkací\" aparát, který si v ničem nezadal s čelistním aparátem dnešních přežvýkavců.\n\nOrnitopodi se během druhohor rozšířili prakticky na všechny tehdejší kontinenty a svůj vrchol zaznamenali až ve svrchní křídě, kdy vzniklo mnoho vývojových linií kachnozobých dinosaurů. Postupně se objevovaly podstatně větší formy, přičemž velikostního vrcholu zřejmě dosáhl rod \"Shantungosaurus\" z Číny (délka přes 15 metrů, hmotnost až kolem 17 tun, více viz Velikost dinosaurů). Původně obligatorní dvounohé formy se v rámci zvětšování rozměrů stávaly čím dál více kvadrupední (přecházely na čtvernohý způsob pohybu).\n\nObjevy z vyšších severních i jižních šířek (oblastí, které byly v období druhohor za polárními kruhy) dokazují, že ornitopodní dinosauři zde nejen žili, ale také se zde rozmnožovali a celoročně přebývali. Podobné objevy pocházejí jak ze severních oblastí současné Aljašky nebo ruského Dálného Východu, na jihu pak v jižní Austrálii.\n\nMezi ornitopody patří například rody \"Orodromeus\", \"Hypsilophodon\", \"Zephyrosaurus\", \"Yandusaurus\", \"Jeholosaurus\", \"Gasparinisaura\", \"Parksosaurus\", \"Bugenasaura\" a rozsáhlá skupina Iguanodontia. \n\nOrnitopodi byli velmi rozmanitou a početnou skupinou druhohorních ptakopánvých dinosaurů. V současnosti (k červenci roku 2019) je známo asi 213 vědecky platných druhů ornitopodů, což z nich činí třetí nejpočetnější skupinu dinosaurů vůbec (po teropodech (zhruba 466) a sauropodomorfech (zhruba 362)).\n\nNejznámějším evropským rodem ornitopoda byl bezpochyby spodnokřídový \"Iguanodon\" a jeho nejbližší příbuzní, obývající zejména západ Evropy. Jediný dosud dle kosterního materiálu známý český dinosaurus (popsaný roku 2017 jako \"Burianosaurus augustai\") patřil také mezi ornitopody, i když zřejmě nebyl s iguanodontem blízce příbuzný.\n\n\n"}
{"id": "206333", "url": "https://cs.wikipedia.org/wiki?curid=206333", "title": "Boris Vsevolodovič Gromov", "text": "Boris Vsevolodovič Gromov\n\nBoris Vsevolodovič Gromov (rusky: \"Бори́с Все́володович Гро́мов\", * 7. listopadu 1943 v Saratově), je bývalý sovětský a ruský vojenský velitel, dnes gubernátor Moskevské oblasti Ruské federace.\n\nV roce 1962 Boris Gromov absolvoval Kalininskou suvorovskou vojenskou školu (\"Калининское cуворовское военное училище\"), v roce 1965 Leningradskou vyšší vojenskou vševojskovou velitelskou školu (\"Ленинградское высшее военное общевойсковое командное училище\"), v roce 1972 Frunzeho vojenskou akademii (\"Военная академия имени Фрунзе\") a v roce 1984 Vorošilovovu Vojenskou akademii Generálního štábu Ozbrojených sil SSSR (\"Военная академия Генерального штаба Вооруженных Сил СССР имени Ворошилова\").\n\nBoris Gromov třikrát (v letech 1980-82, 1985-86 a 1987-89) sloužil v Afghánistánu v době sovětské války v Afghánistánu. Byl posledním velitelem sovětské 40. armády, vedl odchod sovětských vojsk z Afghánistánu a byl posledním sovětským vojákem, který 15. února 1989 Afghánistán opustil. V Sovětské válce v Afghánistánu velel úspěšné operaci Magistrála, za což obdržel titul Hrdina Sovětského svazu.\n\nV letech 1989-90 velel vojskům Kyjevského vojenského okruhu. V letech 1990-92 byl prvním náměstkem ministra vnitra Sovětského svazu a prvním náměstkem hlavního velitele pozemních vojsk. V letech 1992-94 byl náměstkem ministra obrany Ruské federace.\n\nDosáhl hodnosti generálplukovníka. V roce 1994 z ruské armády odešel.\n\nV ruských prezidentských volbách v roce 1991 neúspěšně kandidoval za komunistickou stranu na funkci viceprezidenta.\n\nV roce 1995 a 2003 byl zvolen poslancem Státní dumy Ruské federace za stranu Jednotné Rusko.\n\nV lednu 2000 byl zvolen gubernátorem Moskevské oblasti. Znovu byl zvolen v prosinci 2003.\n\nStránka Borise Gromova\n"}
{"id": "206353", "url": "https://cs.wikipedia.org/wiki?curid=206353", "title": "Paisij Veličkovskij", "text": "Paisij Veličkovskij\n\nPaisij či Paisius Veličkovskij (v rumunštině \"Paisie de la Neamţ\"; v ruštině Паисий Величковский; v ukrajinštině Паїсій Величковський; 1722, Poltava – 1794, Neamţ, Rumunsko) byl pravoslavný světec, asketa, zakladatel starectví a obnovitel mnišského života. \n\nPaisij se narodil v ukrajinské Poltavě v rodině kněze. Od dětství byl mlčenlivý, studoval církevní spisy a toužil po poustevnickém životě. V mládí působil mj. v Kyjevskopečerské lávře, tři roky byl poustevníkem na hoře Athos. Většinu života prožil v monastýru Neamţ v Moldávii na území Rumunska, kde překládal spisy řeckých Otců do církevní slovanštiny; nejvýznamnějším počinem byl překlad rozsáhlé kompilace Filokalia (\"Dobrotoljubije\"), která vyšla tiskem v Petrohradě roku 1793 a poté v mnoha dalších vydáních.\n\n\n"}
{"id": "206357", "url": "https://cs.wikipedia.org/wiki?curid=206357", "title": "Sportovní šerm", "text": "Sportovní šerm\n\nSportovní šerm je úpolový sport (tzn. zápolení, při němž soupeři překonávají živou sílu protivníka) sečnými nebo bodnými zbraněmi; kdysi byl součástí vojenského výcviku.\n\nHistorie šermu počíná už ve starověku, v průběhu staletí s postupným technologickým pokrokem při výrobě zbraní se postupně z krátkých, těžkých, převážně sečných zbraní, vyvinuly zbraně bodné a lehké. Moderní šerm se vyvinul v románských zemích v 16. až 17. století.\n\nV tuto dobu vlivem nástupu střelných zbraní se zbroj začala omezovat a konstrukce zbraní se tomuto trendu přizpůsobila. První zbraní odpovídající této modernější koncepci byl rapír, který byl využíván především tzv. španělskou školou v kombinaci s dýkou. Španělská škola šermu se velmi opírala o geometrii a pohyb v kruzích a byla záhy nahrazena italskou školou a její hlavní soubojovou zbraní - sečným i bodným kordem. Od Italů byl šerm přejat v průběhu 16-17. století Francouzi, kteří vyvinuli novou zbraň a to krátký kordík s jeho cvičnou lehčí variantou - fleretem. Škola vyvinutá Francouzi se postupem doby stala hlavním teoretickým přístupem, který překonal všechny ostatní a stal se základem pro moderní olympijský šerm.\n\n \n\nVe sportovním šermu se bojuje fleretem (franc. \"Fleuret\"), kordem (franc \"Epée\"), což jsou bodné zbraně, a šavlí (franc. \"Sabre\"), která je zbraní sečnou i bodnou.\nVšemi zbraněmi dnes šermují muži i ženy, zásahy registruje elektrický přístroj.\nPlatná zásahová plocha je u fleretu trup, u kordu celé tělo a u šavle část těla od pasu nahoru (viz obrázky).\nFleretem a kordem může šermíř soupeře zasáhnout jen hrotem, u šavle platí zásahy jak hrotem, tak celou čepelí.\n\nSoutěže se pořádají pro jednotlivce a čtyřčlenná družstva. Každý zápas rozhoduje rozhodčí, při mezinárodní účasti vydává pokyny zásadně ve francouzštině.\n\nČistý čas boje je 3 minuty, jestliže šermíř docílí pěti zásahů rychleji, je zápas ukončen. Končí-li regulérní čas nerozhodně, rozhoduje první zásah během 1 minuty prodloužení. Od druhého kola až do finále se šermuje přímým vylučovacím způsobem na 15 zásahů s časovým limitem 9 minut, rozdělených do 3 částí po 3 minutách s přestávkami po 1 minutě, případně s minutovou přestávkou po dosažení osmi zásahů, dojde-li k nim dříve, než vyprší časový limit. Zápasí se na planši o rozměrech 1,5—2 x 14 metrů. Předepsané je speciální oblečení s maskou (oblečení je dnes nejčastěji z kevlarových vláken - na mezinárodních soutěžích je povinně, maska chránící hlavu je z kovového pletiva ).\n\nV České republice se soutěží v šesti věkových kategoriích:\nPořádají se také\n\nŠerm je olympijský sport, šerm kordem je součástí moderního pětiboje.\nŠerm řídí Mezinárodní šermířská federace (FIE), založená roku 1913.\n\nV Evropě jsou populární také japonská bojová umění kendó [japonsky cesta meče] (druh šermu, kde se používá kontaktní cvičení s bambusovými maketami mečů a také dřevěné nebo pravé meče na nekontaktní cvičení) a iaidó (umění meče, používající techniky rovnou z tasení). Kendó a iaidó se vyvíjely v rámci výcviku samurajů.\n\nKromě sportovního šermu lze obecně rozlišit další základní formy šermu:\n\n"}
{"id": "206358", "url": "https://cs.wikipedia.org/wiki?curid=206358", "title": "Parní kompresor", "text": "Parní kompresor\n\nParní kompresor je speciální druh pístového kompresoru, používaný převážně na parních lokomotivách. Parní kompresor obstarával stlačený vzduch pro průběžnou vlakovou brzdu.\n\nDůvodem vývoje zavedení parních kompresorů bylo zajištění tlakového vzduchu pro brzdění celého vlaku. První vlaky neměly průběžnou brzdu. Byly brzděny přímočinnou brzdou na lokomotivě a ručními brzdami s obsluhou na vagónech. Toto řešení nebylo schopno zajistit jednoduché, bezpečné a zároveň levné brzdění celého vlaku, proto byly prováděny pokusy s průběžnými brzdami. Pára (kterou v dostatečném množství vyráběla lokomotiva, a která se užívá i k pohonu jejích mechanismů včetně brzd) se ukázala jako médium pro brzdění celého vlaku nevhodná (v dlouhých vedeních kondenzuje). Proto se vyvinuly nejprve vakuové a později účinnější přetlakové systémy brzd. A pro ně bylo třeba mít i vhodný kompresor.\n\nParních kompresorů existovala řada typů, ale nakonec se nejvíce rozšířily pístové kompresory s jedno- nebo dvoustupňovou expanzí páry a jedno- nebo dvoustupňovým stlačováním vzduchu. Písty parního stroje i kompresoru jsou umístěny na společné pístní tyči a oba pracují dvojčinně (obě strany pístů jsou pracovní). Parní stroj pracuje v plnotlakém režimu (pára je přiváděna po celou dobu pohybu pístu). Rozvod páry je řešen malými pomocnými pístky, které pracují jako šoupátka a v krajních polohách hlavního pístu přepínají rozvod páry. V kompresoru nejsou žádné otočné díly. Dvoustupňové kompresory někdy měly oba stupně řešeny samostatnými pístními tyčemi.\n\nNa kompresor býval zpravidla montován samostatný mazací lis, který zajišťoval přívod válcového oleje do pracovních prostorů stroje. Tento lis byl poháněn pohybem pístní tyče.\n"}
{"id": "206359", "url": "https://cs.wikipedia.org/wiki?curid=206359", "title": "Letiště Letňany", "text": "Letiště Letňany\n\nLetiště Praha Letňany je veřejné vnitrostátní a neveřejné mezinárodní letiště. Leží na katastru městské části Praha 18 Letňany a svou východní hranicí přiléhá k městské části Praha 19 Kbely. Po dlouhé době, kdy nebyla jistá jeho další existence, ho v prosinci 2007 získala do majetku britská investiční společnost Sky Invest Technology Ltd., která jasně deklarovala, že letiště hodlá i nadále udržet jako letiště pro všeobecné letectví. Od roku 2009 do letiště jeho majitel investuje, tak aby došlo ke zvýšení bezpečnosti letového provozu a současně snížení negativních dopadů na jeho okolí (zejména snížení hlukové zátěže). V současnosti se jedná o jediné letiště v Praze (i bývalém Československu), kam vede metro, které tak zajišťuje nejkomfortnější a nejrychlejší možnou dopravu do centra města. Letiště samotné je pak i díky přítomnosti kolonie sysla obecného, který se zde objevil v první polovině devadesátých let, významnou oázou zeleně uvnitř stále se rozšiřujícího hlavního města.\n\nLetiště bylo založeno v roce 1923 spolu s přesunem státní továrny na vojenská letadla LETOV z nedalekého vojenského letiště Kbely. Od roku 1927 zde přibyl Vojenský letecký ústav studijní a letiště se stalo centrem leteckého výzkumu Československa, ale i mnoha dalších evropských zemí. Probíhají zde zkoušky všech nových československých letadel, ale své první lety zde podstupují i letadla z tak exotických zemí, jakou v té době pro nás určitě bylo například Turecko.\nPostupně přibývají i další výrobci, v roce 1931 se opět z Kbel stěhuje továrna na letadla Aero a jako poslední přichází Praga, letecká divize koncernu ČKD. Je možné říci, že v této části Prahy se soustřeďuje vše podstatné z letectví celého Československa. Na letišti v Letňanech pracují tři ze sedmi československých leteckých továren! Ihned v sousedství na letišti v Čakovicích svá letadla staví další legenda, továrna Avia, součást koncernu Škoda, a opět v těsném sousedství, ve Kbelích, je nejvýznamnější vojenské a (až do vzniku letiště Ruzyně) civilní letiště v zemi.\nVšeobecný úpadek přichází po komunistickém převratu v roce 1948. Jako první končí s leteckou výrobou ČKD, továrna Aero stěhuje hlavní těžiště své činnosti do nové továrny ve Vodochodech a spolu s tím končí i samostatný vývoj a výroba celých letounů v Letovu, který se již ostatně jmenuje Rudý Letov. V šedesátých letech je nepochopitelným rozhodnutím ukončena výroba letadel v čakovické Avii a spolu s tím je zrušeno i zdejší letiště. Jediným, kdo zůstává, je Výzkumný a zkušební letecký ústav a nově přicházejí sportovní letci – Svazarmovci.\nVelkou ránu dostává letiště v závěru šedesátých let, kdy je v souvislosti s výstavbou sídliště Prosek výrazně zkrácena vzletová a přistávací dráha a změněna její osa, což se dlouho projevovalo nepříjemnými terénními nerovnostmi na zdejších vzletových a přistávacích drahách. V té době se také poprvé veřejně mluví o brzkém zániku letiště.\nAž do roku 1989 a dalšího politického převratu letiště stále méně využívá Výzkumný a zkušební letecký ústav a naopak přibývá provozu sportovních letadel.\nV osmdesátých letech pak určitou naději na obnovení zašlé slávy vzbuzuje přechod vlastnictví letiště na moloch státního podniku ČKD, který chce po vzoru Plzeňské Škodovky a Vítkovic zřídit vlastní podnikovou leteckou dopravu, také tyto plány ukončuje rok 1989.\nV polovině devadesátých let, po krachu tzv. bankovního socialismu a krachu celého holdingu ČKD, hrozí, že ve víru nových majetkových přesunů zanikne i letiště v Letňanech. V závěru roku 2007 letiště získal nový majitel, britská investiční společnost, která v roce 2009 převzala i provozování letiště. Od roku 2009 majitel letiště dohání investiční zanedbanost, která se zde za více než šedesát let nashromáždila. Bylo opraveno poškozené oplocení letiště, zrekonstruována požární nádrž (více než třicet let zasypaná) a rekonstrukcí prošla také vzletová a přistávací dráha 05L/23R.\n\nŽije zde chráněný sysel obecný, travnatá plocha letiště byla k 1. červnu 2005 vyhlášena jako národní přírodní památka Letiště Letňany.\n\nV provozu jsou zde dvě paralelní vzletové a přistávací dráhy a plocha pro vrtulníky.\n\nV současné době letiště kromě svého primárního účelu – provozu letadel všeobecného letectví – umožňuje celou řadu možností dalšího vyžití. Kromě leteckých škol je zde také modelářské letiště.\n\nOd roku 2015 je plocha letiště využívána také pro koncertní akce. Jako první interpret zde vystoupila skupina Kabát v roce 2015. Mezi největší zahraniční hvězdy, které zde vystoupili byli např. The Rolling Stones, AC/DC nebo Metallica.\n\n\n"}
{"id": "206368", "url": "https://cs.wikipedia.org/wiki?curid=206368", "title": "Červený Dvůr (Chvalšiny)", "text": "Červený Dvůr (Chvalšiny)\n\nVes Červený Dvůr je součástí obce Chvalšiny. Leží při silnici z Chvalšin do Českého Krumlova.\n\nPrvní písemná zmínka o vesnici pochází z roku 1600.\n\nV osadě se nachází pozdně barokní zámek, obklopený rozsáhlým romantickým parkem. Původně zde stál renesanční letohrádek. Zámek obsahuje řadu hodnotných interiérů, především \"čínský sál\" s malbami Františka Jakuba Prokyše z roku 1756.\n\nV současnosti zámek slouží jako protialkoholní léčebna. V roce 1965 MUDr. Vl. Řezníček, první ředitel léčebny, navrhl využití chátrající a prázdné zámecké budovy jako léčebny pro osoby závislé na alkoholu a drogách (v té době již byly vyčleněny peníze na demolici budovy). Návrh zaujal mnohé vlivné místní veřejné činitele (MUDr. J. Pavlína, MUDr. M. Maňhala, J. Káru, pracovníky stavebního podniku, památkáře aj.), ale návrh se podařilo prosadit teprve díky skutečnosti, že K. Klečatský z Kaplice, veterán druhé světové války, byl bratrem pracovníka na tehdejším předsednictvu vlády. Do roka (1. července 1966) byl zahájen provoz v jednom křídle budovy. Pacienti v rámci pracovní terapie pomáhali řemeslníkům při rekonstrukci budovy, ta byla dokončena v roce 1970. Tehdejší doba byla, ovšem jen krátce, příznivá terapeutické aplikaci LSD. Vedle „skálovského“ terapeutického systému podstupovali pacienti od samého vzniku léčebny také arteterapii. (Vedoucí arteterapeut PhDr. Milan Kyzour senior po změně společenské situace na počátku devadesátých let založil na pedagogické fakultě v Českých Budějovicích ateliér arteterapie.) \n\nV létě roku 2008 došlo, v souladu s podmínkami udělení grantu EU, ke vzniku samostatného ženského oddělení.\n\n"}
{"id": "206369", "url": "https://cs.wikipedia.org/wiki?curid=206369", "title": "Tapa (obec)", "text": "Tapa (obec)\n\nObec Tapa (estonsky Tapa vald) je samosprávná jednotka estonského kraje Lääne-Virumaa.\n\nV obci žije téměř deset tisíc obyvatel, z toho dvě třetiny ve městě Tapa a zbytek ve městečku Lehtse a pětadvaceti vesnicích Imastu, Jootme, Jäneda, Karkuse, Kuru, Kõrveküla, Linnape, Loksu, Lokuta, Läpi, Läste, Moe, Nõmmküla, Näo, Patika, Piilu, Pruuna, Rabasaare, Raudla, Rägavere, Räsna, Saiakopli, Saksi, Tõõrakõrve a Vahakulmu.\n\n"}
{"id": "206370", "url": "https://cs.wikipedia.org/wiki?curid=206370", "title": "Tapa", "text": "Tapa\n\nTapa (německy \"Taps\") je estonské město bez vlastní samosprávy, náležející do obce Tapa kraje Lääne-Virumaa. Je nejvýznamnějším estonským železničním uzlem.\n\n"}
{"id": "206371", "url": "https://cs.wikipedia.org/wiki?curid=206371", "title": "Florentská camerata", "text": "Florentská camerata\n\nFlorentská camerata (it. \"Camerata Fiorentina\". či \"Camerata de' Bardi\", či jen \"Camerata\") je označení sdružení skladatelů, básníků, vědců a hudebních teoretiků, z řad měšťanů a aristokratů, působící ve Florencii v 16. století. \n\nPrvní písemně zaznamenané setkání \"Cameraty\" se konalo 14. ledna 1573. Není přesně známo, kdo se setkání zúčastnil, ani přesný počet účastníků, nicméně je jisté, že později byli účastníky, kromě hraběte Bardiho, intelektuálové, dramatici a hudebníci, např. Girolamo Mei, Vincenzo Galilei (loutnista, otec Galilea Galileiho a důvěrník hraběte), Giulio Caccini, Emilio de' Cavalieri, Jacopo Peri nebo Ottavio Rinuccini.\n\nOd roku 1573 do konce osmdesátých let 16. století fungovalo sdružení pod patronací Giovanniho de' Bardi. Hnutí usilovalo navrátit hudbu k ideálům Platóna, bojovalo proti nizozemské polyfonii (kterou považovali za příliš komplikovanou a ztěžující srozumitelnost textu vokálních skladeb). Hnutí také stálo u zrodu monodie jako hudebního stylu. Vůdčí osobností Florentské cameraty byl Vincenzo Galilei, otec Galilea Galilei.\n\nMezi prvními, kteří skutečně naplnili záměry spolku hudebníků, byl Vincenzo Galilei se zhudebněním dantovského zpěvu hraběte Ugolina, následován Giuliem Caccinim a jeho sborníkem \"Nuove Musiche\" (1601) pro sólový hlas s doprovodem basso continuo. Účel navracení řecké tragédie zpět na výsluní, které se projevilo např. v Periho opeře \"Dafné\" a Cacciniho \"Euridice\", se projevuje v hluboké úctě k \"recitar cantando\" a to v koncepci natolik abstraktní, nakolik je dílo intelektuální.\n\nPřínos Cameraty spočíval zejména v novém pojetí dramatického, recitačního a pěveckého umění, zavedení stylů, které v důsledku vedly ke vzniku melodramatu nebo formě “recitar cantando”. Mezi nejvlivnější počiny patří vydané spisy: \n\n"}
{"id": "206373", "url": "https://cs.wikipedia.org/wiki?curid=206373", "title": "Skočov", "text": "Skočov\n\nSkočov ( Skoczów, \"Skotschau\") je město v jižním Polsku ve Slezském vojvodství v okrese Těšín. Leží na území Těšínského Slezska na řece Visle 12 km od českých hranic. V roce 2013 čítalo 14 868 obyvatel. Gmina Skočov zahrnuje kromě samotného města deset venkovských obcí.\n\nDějiny města sahají do 13. století. Pravděpodobně šlo původně o trhovou osadu kolem hradiště nacházejícího se v severní části dnešního městského centra. První jistá zmínka o obci pochází z roku 1327. Lokace vlastního města proběhla podle magdeburského práva někde v druhé polovině 14. století. Mezi lety 1572 až 1594 existovalo skočovsko-strumeňské stavovské panství. K nejvýznamnějším událostem v dějinách novověkého Skočova patří ničivý požár z roku 1756. Během obnovy města vznikly dodnes dochované barokní architektonické památky jako katolický farní kostel (1767), Jonášova kašna (1775) a radnice (1797).\n\nV rakouském sčítaní lidu v roce 1910 uvedlo 50,3 % obyvatel obcovací řeč německou, 48,4 % polskou (včetně těšínského nářečí) a 1,3 % českou. 65,3 % se hlásilo ke katolictví, 27,8 % k evangelické církvi, 6,6 % k judaismu a 12 osob k ostatním náboženstvím nebo žádnému. Velké oblíbě se zde přitom těšila Slezská lidová strana propagující slezskou národnost a po pádu Rakouska-Uherska nejdříve myšlenku samostatného slezského státu a později připojení celého Těšínska k Československu. Její vůdce Josef Koždoň byl od roku 1902 ředitelem skočovské evangelické školy. 28. až 30. ledna 1919 došlo u Skočova k závěrečné bitvě sedmidenní války, polsko-československého vojenského střetnutí během sporu o Těšínsko. Roku 1920 byl Skočov spolu s celým východním Těšínském rozhodnutím konference velvyslanců připojen k Polsku.\n\nVe Skočově se roku 1576 narodil Jan Sarkander, mučedník z dob třicetileté války a katolický světec. Východní svah Vilémovické hůrky (Górka Wilamowicka) je nazýván \"Kaplovka\" (\"Kaplicówka\") a je od 19. století místem Sarkandrova kultu. Původní kaple byla v roce 1934 nahrazena dnešní funkcionalistickou stavbou. Kaplovka je spojená s centrem města dlouhýmí schody. Druhou dominantou města je evangelický kostel postavený roku 1865 na svahu téhož kopce.\n\nDalší osobností spojovanou se Skočovem je slezský spisovatel Gustaw Morcinek, který zde jako učitel strávil 17 let (1919–1936).\n\nDodnes se v městečku pěstují dvě charakteristické náboženské tradice: velkopáteční pálení \"Judoša\" (slaměného panáka symbolizujícího Jidáše) a srpnová pouť do Bělovicka na památku velkého požáru z roku 1756.\n\nSkočov je od 19. století průmyslovým střediskem. Hlavními místními podniky jsou:\nDalší známou skočovskou továrnou byla založená roku 1895 továrna na pokrývky Pledan, na jejímž místě vyrostlo v roce 2011 stejnojmenné obchodní centrum.\n\nMěstem probíhá rychlostní silnice S52 Bílsko-Bělá—Těšín, jejíž pokračováním je česká dálnice D48, a také státní silnice č. 81 Katovice—Visla. Železniční spojení má Skočov v současnosti s Katovicemi a Vislou, provoz na trati do Bílska-Bělé a Českého Těšína je od roku 2009 zastaven.\n\n\n"}
{"id": "206375", "url": "https://cs.wikipedia.org/wiki?curid=206375", "title": "Jablonec (vojenský újezd Boletice)", "text": "Jablonec (vojenský újezd Boletice)\n\nJablonec (\"Ogfolderhaid\") je bývalá obec na území nynějšího vojenského újezdu Boletice. Obec (včetně barokního kostela) byla zcela srovnána se zemí, na jejím místě se nyní nachází tanková střelnice. Dnes je jako Jablonec u Českého Krumlova katastrálním územím VVP Boletice.\n\n"}
{"id": "206378", "url": "https://cs.wikipedia.org/wiki?curid=206378", "title": "Polná na Šumavě", "text": "Polná na Šumavě\n\nPolná na Šumavě () je obec, která byla obnovena 1. ledna 2016, předtím byla součástí vojenského újezdu Boletice. Dochoval se zde kostel svatého Martina, původně z 15. století, později upravovaný. Opraven v letech 1992–1993. V obci se nachází železniční zastávka na trati číslo 194; na území obce se nachází rovněž železniční zastávka Polečnice.\n\nObec Polná na Šumavě se nachází na stejnojmenném katastrálním území o rozloze 19,161 km². Žije zde  obyvatel. \n\nV roce 2011 začalo Ministerstvo obrany ČR pod vedením Alexandra Vondry připravovat optimalizaci vojenských újezdů, v jejímž rámci tato vesnice měla být spolu s dalšími osídlenými místy do začátku roku 2015 z újezdu vyčleněna. V době rozhodnutí měla Polná 59 obyvatel a Květušín 181 obyvatel. Vláda o zmenšení újezdu od roku 2015 rozhodla na začátku ledna 2012. V pátek 10. února a v sobotu 11. února 2012 uskutečnilo Ministerstvo obrany v dotčených osadách anketu o jejich budoucnosti. V okrsku Květušín se vyjádřilo 63 % obyvatel a v Polné na Šumavě 67 %. Podle ankety Polná na Šumavě spolu s Květušínem měla k roku 2015 utvořit novou obec Polná na Šumavě. Dotčené lesy měly zůstat ve správě státního podniku Vojenské lesy a statky ČR.\n\nK obnovení samostatnosti obce nakonec došlo k 1. lednu 2016 na základě zákona č. 15/2015 Sb., o hranicích vojenských újezdů, kterým se mj. zmenšilo území vojenského újezdu Boletice. Sedmičlenné zastupitelstvo vzešlé z voleb konaných 16. ledna 2016 zvolilo na svém ustavujícím zasedání prvním starostou obce po jejím vyčlenění z vojenského újezdu Jaroslava Pavlíčka.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nZápadně od vesnice se nachází rybník Olšina, na jehož březích leží národní přírodní památka Olšina.\n\nObec Polná na Šumavě se skládá ze čtyř částí:\n\n\n"}
{"id": "206381", "url": "https://cs.wikipedia.org/wiki?curid=206381", "title": "Grodzisk Wielkopolski", "text": "Grodzisk Wielkopolski\n\nGrodzisk Wielkopolski (německy \"Grätz\") je jedno z nejstarších polských měst, ležící ve Velkopolsku. V současnosti má rozlohu 18,09 km² a 13 833 obyvatel. Leží asi 43 kilometrů jihozápadně od Poznaně. Přípona „Wielkopolski“ město odlišuje od města Grodzisk Mazowiecki ve východním Polsku.\n\nPrvní písemná zmínka pochází z roku 1257 (pod názvem \"Grodisze\") v dokumentu Přemysla I. Velkopolského.\n\nJe zde fotbalový klub KS Dyskobolia Grodzisk Wielkopolski.\n\n\n\n"}
{"id": "206382", "url": "https://cs.wikipedia.org/wiki?curid=206382", "title": "Joe Strummer", "text": "Joe Strummer\n\nJoe Strummer (rodným jménem John Graham Mellor; 21. srpna 1952 Ankara – 22. prosince 2002 Broomfield) byl britský kytarista a zpěvák punkové skupiny The Clash a později skupiny The Mescaleros. Skupinu Clash založil roku 1976 spolu s basákem Paulem Simononem, kytaristou Keithem Levenenem a bubeníkem Terrym Chimesem. Dne 22. prosince 2002 ve svém domě zemřel na vrozenou srdeční vadu.\n\n3. dubna 1976 tehdy neznámá skupina Sex Pistols předskakovala kapele 101’ers na akci nazvané „The Nashville Rooms“ v Londýně a Strummera jejich vystoupení velmi zaujalo. Krátce po tomto vystoupení byl Strummer osloven Berniem Rhodesem a Mickem Jonesem. Jones byl původně členem kapely London SS a chtěl, aby se Strummer stal jejich zpěvákem. Strummer souhlasil právě v době, kdy se kapela rozpadala, a tak založil s Jonesem, basákem Paulem Simononem, bubeníkem Terrym Chimesem a kytaristou Keithem Levenem novou kapelu. Paul Simonon pojmenoval kapelu „The Clash“ a 4. července 1976 se poprvé představili veřejnosti v klubu „The Black Swan“ (známé také pod názvem „The Mucky Duck“) jako předskokani Sex Pistols. 25 ledna 1977 kapela podepsala smlouvu se společností CBS Records. V té době měli The Clash pouze tři členy, poté co Chimes kapelu opustil a Levene byl vyhozen. Později se stal plnohodnotným členem kapely bubeník Topper Headon.\n\nPři uvádění kapely do rock’n’rollové síně slávy bylo vyřčeno, že „The Clash jsou považováni za jednu z nejpolitičtějších, nejvýbušnějších a nejvzrušujících kapel v rockové historii“. V jejich textech se podrobně zabývají úpadkem společnosti, nezaměstnaností, rasismem, policejní brutalitou, politickou a sociální represí a militarismem. Strummer byl zapojen do kampaní Anti-Nazi League (Antinacistická liga) a Rock Against Racism (Rockem proti rasismu). Později podpořil také sérii koncertů Rock Against The Rich (Rockem proti bohatství), organizované anarchistickou skupinou Class War (Třídní boj). Album „London Calling“ bylo vyhlášeno časopisem Rolling Stone nejlepším albem osmdesátých let (v USA vyšlo v roce 1980, ve Velké Británií však bylo vydáno už v roce 1979). Vliv The Clash je jasně patrný na řadě dalších kapel.\n\nBěhem působení v The Clash se Strummer, spolu s kolegy z kapely, stal známým svými problémy se zákonem. 10. června 1977 byl spolu s Topperem zatčen kvůli nasprejování nápisu „The Clash“ na stěnu hotelu. 20. května 1980 byl Joe Strummer zatčen zato, že během koncertu v Hamburgu udeřil kytarou agresivního fanouška. Tento incident se Strummera silně dotkl a měl na něj osobní dopad.\n\n„Téměř jsem někoho zabil, a došlo mi, že člověk nemůže odpovídat násilí násilím. To prostě nefunguje.“ (citace - Joe Strummer)\n\nPřed vydáním alba Combat Rock v roce 1982 se Strummer začal skrývat a management kapely se o něm zmínil jako o „nezvěstném“. Manager kapely Bernie Rhodes k tomuto kroku Strummera nutil z důvodu pomalého prodeje vstupenek na skotskou část jejich turné. V plánu bylo, že se Strummer setká s jedním Rhodesovým přítelem a zůstane u něj v tajnosti uschován. Nicméně Strummerovi se tento nápad nelíbil a rozhodl se opravdu „zmizet“ a odjel se „poflakovat“ do Francie. Během těchto dnů, v dubnu 1982, zaběhl Joe Pařížský maraton. Později uvedl, že jeho trénink spočíval ve vypití deseti piv večer před maratonem. V tomto období bylo místo pobytu Strummera tajemstvím jak pro veřejnost, tak pro management kapely. Joe toto jednání později označil za velkou chybu a řekl, že „člověk musí mít něco, čeho by litoval“. To se však právě netýkalo velkého úspěchu singlu „Rock the Casbah“.\nV této době se členové kapely začali čím dál častěji hádat a kapela samotná se začala pod silným tlakem pomalu rozpadat. V září 1983 učinil Strummer neblaze proslulý krok a vyhodil z kapely Micka Jonese. Krátce na to byl důvodu své závislosti na heroinu vyhozen také Topper Headon, což znamenalo, že v kapele zůstali jen dva z jejích původních členů. Rhodes přiměl Strummera pokračovat a přizvat do kapely nové členy. V roce 1985 vydali „The Clash číslo 2“ album Cut the Crap. Album sklidilo jak u kritiky tak u fanoušku negativní ohlas a poté Strummer kapelu „The Clash“ rozpustil.\n\nJe málo známo, že navštívil Prahu v roce 1994 pro benefiční koncert pro organizaci OPU.\n\nJoe Strummer zemřel náhle 22. prosince 2002 na srdeční selhání ve svém domě v Broomfieldu v Sommersetu. Jeho jmění bylo odhadnuto na částku o něco málo nižší než 1 milion liber a všechny peníze byly odkázány jeho ženě Lucindě.\n\nStrummer byl jedním ze zakladatelů Future Forest (později přejmenováno na The Carbon Neutral Company), organizace, jejíž činností byla výsadba stromů v různých částech světa za účelem boje proti globálnímu oteplování. Mezi odkazy Joea Strummera patří dále založení Strummerville, organizace zabývající se propagací nové hudby.\n\nNa předávání cen Grammy v roce 2003 vystoupili na počest Joea Strummera se skladbou „London Calling“ Elvis Costello, Bruce Springsteen, Steve Van Zandt, Dave Grohl, Pete Thomas a Tony Kanal. V březnu roku 2003 byla skupina The Clash uvedena do rock’n’rollové síně slávy. Další pocta Strummerovi se uskutečnila v únoru 2003. V rockovém klubu „Debaser“ ve Stockholmu jedni z nejvýznamnějších švédských rockových hudebníků vzdali poctu Joeovi zahráním několika písní z diskografie The Clash (výjimkou byl Nicke Borg a Dregen z Backyard Babies, kteří zahráli „I Fought The Law“ – skladbu Buddyho Hollyho). Ke konci koncertu došlo ke krátkému opětnému sjednocení švédské punkové legendy Ebra Grön, kterou při vystoupení podpořil na kytaru Mick Jones.\n\nKrátce před svou smrtí pracoval Joe Strummer na dalším albu své kapely The Mescaleros, které bylo posmrtně vydáno v říjnu 2003 pod názvem Streetcore. Album obsahuje poctu legendě americké hudby Johnnymu Cashovi v cover verzi písně „Long Shadow“, která byla pro Johnnyho Cashe napsána a kterou Cash nahrál v garáži Ricka Rubina, dále vzpomínku na útoky z 11. září 2001 („Ramshackle Day Parade“) a cover verzi písně „Redemption Song“, klasiky Boba Marleyho, kterou Strummer nahrál také jako duet s Johnnym Cashem. Verze duetu Strummer/Cash se objevila na kompilaci s názvem „Unearthed“ z roku 2003.\n\nV listopadu byl vydán videoklip k písni „Redemption Song“ režírovaný Joshem Cheusem. Ve videoklipu se objevuje malba na zdi baru Niagara v East Village v New Yorku která byla vytvořena k poctě Joea Strummera graffiti umělcem REVOLTem. Přesně rok po Strummerově smrti, 22. prosince 2003, byla uskutečněna benefiční akce v Irving Plaza v New Yorku. Mezi účinkujícími byly následující kapely a umělci: Ari Up, Clem Snide, The Detachement Kit, Dirty Mary, Hammel on Trail, Jesse Malin, New Blood Revival, The Realistics, Eugene Hütz, Radio 4, Secret Army, Ted Leo a Vic Thrill + The Saturn Missile. Představení bylo natočeno na video organizací punkcast.com, videozáznam však nebyl dosud zveřejněn.\n\nV roce 2004 byl natočen dokumentární film Dicka Rudea „Let’s Rock Again!“. Film, dokončený po Strummerově smrti, zachycuje život na turné po USA s Mescaleros u příležitosti propagace jejich alba Global a Go-Go. Punková skupina Stiff Little Fingers z Belfastu také nahrála jako poctu píseň „Strummerville“, která se objevila na jejich albu Guitar and Drum. Zpěvák bostonské punkové kapely Dropkick Murphys Al Barr pojmenoval na počest Joea Strummera svého syna Strummer. Německá kapela Beatsteaks vzdala písní „Hello Joe“ Strummerovi poctu na svém albu Smash Smack. V roce 2004 německá punková skupina Die Toten Hosen vydala EP s názvem „Friss oder stirb“, které obsahovalo skladbu k poctě Strummera s názvem „Goodbye Garageland“. Text této skladby vznikl při spolupráci s Mattem Dangerfieldem z londýnské punkové kapely The Boys. Bostonská punková kapela Street Dogs nahrála k poctě Strummera skladbu s názvem „The General’s Boombox“ , jež se objevila na jejich albu State Of Grace, a kapela The Gaslight Anthem z New Jersey nahrála skladbu „I‘da Called You Woody, Joe“, vydanou na albu Sink Or Swim.\n\n12. února 2005 byla pojmenována lokomotiva Class 47 č.47828 „Joe Strummer“. Štítky se jménem lokomotivy byly během ceremonie na vlakovém nádraží Bristol Temple Meads slavnostně odkryty vdovou po Strummerovi Lucindou Taitovou. 22. července 2005 Taitová odkryla desku na domě v Pentonville v Newportu, kde Joe Strummer v letech 1973-1974 žil, a kde se při příležitosti nahrání skladby „Crummy Bum Blues“ poprvé dostal k nahrávání. Jako reakci na Strummerovu smrt napsal Charles de Lint povídku „That Was Clash Radio“, v níž se jako jedna z postav objevil Joe Strummer.\n\nRocková kapela z New Orleans Cowboy Mouth vydala na svém albu Voodoo Shoppe skladbu s názvem „Joe Strummer“. Píseň vypráví příběh muže, který se musel rozejít se svou přítelkyní, protože ta nevěděla, kdo to je Joe Strummer. Píseň je vtipnou poctou Strummerovi a The Clash a během roku 2006 byla často hranou skladbou v některých radiích. Také píseň „High as Kite“ z alba Live a Little (2006) od skupiny Pernice Brothers je částečně poctou Joeu Strummerovi. Text písně obsahuje slova „Pro někoho je těžká doba, a show právě začíná/pusť tam „London Calling“, nech zakázanou píseň hrát“ a pozoruhodný nástup refrénu „…kdo nosil obrázky Strummera“. Hra Paula Hodsona s názvem „Seznamte se s Joem Strummerem“ měla premiéru na Edinburském festivalu v zimě 2006 a od té doby se uskutečnila řada repríz. Hlavním tématem hry není přímo Joe Strummer, ale dva lidé, kteří sdílejí vášeň pro Strummerovu hudbu.\n\n„“ je dokumentární film, režírovaný Julienem Templem o Strummerovi, který měl premiéru 20. ledna 2007 na filmovém festivalu Sundance. V souvislosti se Strummerovým odkazem, firma Fender sestrojila kytaru „Joe Strummer Tribute Telecaster“, která je charakteristická kombinací typických prvků Strummerových kytar, hlavně úpravy „road worn“, jeho Telecasteru z roku 1966, kterou používal až do své smrti. Prvních 1500 kopií této kytary bylo prodáváno se speciální „sadou pro úpravy“ podle designu Sheparda Faireyho, která obsahovala šablony a nálepky používané Joem na jeho kytarách. Strummerův vliv byl dále zmíněn v písni „Constructive Summer“ kapely Hold Steady. Píseň se objevila na jejich albu z roku 2008 Stay Positive. V textu písně jsou slova „Připijme na Svatého Joea Strummera. Myslím, že on mohl být naším jediným opravdovým učitelem“. V roce 2009 byla v italském městečku Tonara na Sardínii pojmenována po Joeu Strummerovi jedna z ulic.\n\nDále je památce Joea Strummera věnováno každoročně několik hudebních festivalů. K těmto „Strummervile“, a také „Strummercamp“, na kterém vystupují umělci a kapely, jako např. The Alarm, The Damned, T.V. Smith z The Adverts, Sham 69, Dreadzone, The Beat, Hugh Cornwell z The Stranglers a kapela Goldblade, která zde vystupuje téměř každý rok a mezi jejíž členy patří spisovatel John Robb. Všechny tyto kapely byly významně ovlivněny hudbou The Clash a Joea Strummera.\n\nV roce 2009 bylo po Strummerovi pojmenováno jedno z hlavních pódií na českém festivalu Mighty Sounds.\n\n"}
{"id": "206396", "url": "https://cs.wikipedia.org/wiki?curid=206396", "title": "Struthiomimus", "text": "Struthiomimus\n\nStruthiomimus (\"napodobitel pštrosa\"), žil asi před 77 až 66 miliony let (pozdní svrchní křída) na území dnešní Kanady a USA. Strutiomimus je známý z kompletní, dobře zachované kostry a několika dalších nekompletních koster. Někteří sem dříve řazení jedinci byli později překlasifikováni (například rod \"Rativates\" z Alberty).\n\nDruh \"S. altus\" byl všežravý, zhruba 4 metry dlouhý a 150 kg vážící ornitomimidní (\"pštrosí\") dinosaurus. Druh \"S. sedens\" byl poněkud větší, dosahoval délky až 4,8 metru a hmotnosti kolem 350 kilogramů. V roce 2009 byla hmotnost exempláře \"BHI 1266\" odhadnuta za pomoci přesného laserového měření kostry na 423 kilogramů. Délka velkých jedinců mohla dosáhnout 5 metrů a hmotnost několika stovek kilogramů.\n\nMnohými anatomickými znaky připomínal současného pštrosa - měl malou hlavu s velkýma očima, bezzubé čelisti zakončené zobákem, dlouhý krk, krátký trup a dlouhé, pro běh uzpůsobené nohy. Velký počet podobných znaků ukazuje na přizpůsobení se podobnému způsobu života jako pštros. Na rozdíl od něj však strutiomimus neměl křídla a disponoval dlouhým tuhým ocasem. Namísto křídel měl tříprsté přední končetiny, které byly poměrně dlouhé a zakončené silnými zahnutými drápy. Dříve se někteří odborníci domnívali, že pštrosovití dinosauři nosili přední končetiny skrčené s dlaněmi obrácenými dozadu. Nyní se ale všeobecně přiklánějí k názoru, že končetiny byly směrovány dlaněmi dovnitř. Není zcela jisté, zda měl holou šupinatou kůži nebo zda jeho tělo pokrývalo primitivní peří.\nKe své obraně využíval dobrý zrak, schopný odhalit blížící se nebezpečí. Pokud ale došlo k napadení menším dravcem, bránil se kopáním svých silných nohou. Před většími dravci se však vždy dával na útěk. Při běhu mohl dosahovat rychlosti přes 60 km/h a současně dokázal poměrně rychle měnit směr, kdy pomocí svého ocasu udržoval rovnováhu.\n\n"}
{"id": "206397", "url": "https://cs.wikipedia.org/wiki?curid=206397", "title": "Fotolitografie", "text": "Fotolitografie\n\nFotolitografie (nebo \"optická litografie\") je postup používaný při mikrovýrobě pro selektivní opracování částí tenkých vrstev nebo materiálu podložky (substrátu). Pro přenos geometrických obrazců (motivů) z fotomasky do chemického fotorezistu naneseného na podložce se používá světlo. Různé chemické postupy pak umožní opracovat vrstvu materiálu pod rezistem; buďto do něj \"vyrýt\" exponovaný motiv nebo nanést nový materiál do požadovaného motivu. Například při výrobě složitých integrovaných obvodů CMOS procházejí křemíkové destičky fotolitografickým procesem až 50 krát.\n\nFotolitografie sdílí některé základní principy s fotografií v tom, že motivy se tvoří v rezistu vystaveném světlu; buď přímo (bez použití masky) nebo promítáním obrazu přes optickou masku (projekční litografie). Tento postup je srovnatelný s vysoce přesnou variantou metody používané pro výrobu desek plošných spojů. Další části postupu mají více společného s leptáním než s litografickým tiskem.\n\nFotolitografie se používá proto, že umožňuje vytvářet malé motivy (UV varianta až do několika desítek nanometrů). Dále umožňuje přesnou kontrolu tvarů a velikostí objektů, které se vytvářejí. A navíc jsou motivy vytvářené projekční fotolitografií po celé ploše podložky\ncenově efektivní. Hlavní nevýhody spočívají v tom, že tato metoda potřebuje rovnou a hladkou podložku, dále není příliš efektivní při vytváření motivů, které nejsou ploché a finálně může vyžadovat mimořádně čisté provozní podmínky. \n"}
{"id": "206398", "url": "https://cs.wikipedia.org/wiki?curid=206398", "title": "Nakadžima Hikari", "text": "Nakadžima Hikari\n\nNakadžima Hikari (: 光, \"Světlo\") byl 9válcový hvězdicový letecký motor vyráběný společností Nakadžima během druhé světové války. Byl vyvinutý na základě hvězdicového motoru Nakadžima Kotobuki.\n\n\n\n"}
{"id": "206400", "url": "https://cs.wikipedia.org/wiki?curid=206400", "title": "Dialer", "text": "Dialer\n\nDialer je škodlivý program, který změní způsob přístupu na internet prostřednictvím modemu. Přesměruje vytáčení čísla pro internetové připojení na linky s vysokými sazbami (například 60 Kč za minutu). Uživatel to většinou zjistí až podle účtu za telefon, který je nebývale vysoký. S růstem trvalého internetového připojení (např. ADSL nebo Wi-Fi) však tato forma malwaru pomalu ustupuje.\n\nK odstranění těchto dialerů slouží některé antivirové programy či programy pro detekci a odstraňování spyware.\n\nDialer se také nazývá volací automat telefonických center který zajišťuje rovnoměrné zatížení operátorů v call centru tím že namísto manuálního vytáčení čísel číslo pro volného operátora vytočí a rovnou ho spojí. Šetří se tím čas zbytečně strávený vytáčením a vyhledáváním čísel.\n\nDialer je také pojem užívaný pro drobné kapesní zařízení generující převážně DTMF signál pro vytáčení vzdálených zařízení tónovou volbou (nejen) při bezdrátové komunikaci. (viz Tónová volba). Jedná se mnohdy o \"klíčenku\" opatřenou klávesnicí jako na tlačítkovém telefonu, která plní v podstatě stejnou funkci, jen je generovaný signál vysílán na vestavěný reproduktor, namísto přímého směrování do telefonního vedení směrem k ústředně. Takto generovaný signál je možné prostřednictvím mikrofonu vysílačky, nebo obdobným zařízením poslat k příjmači, který daný číselný kód dekóduje a provede patřičný úkol, na který je nastaven. (spuštění vyzvánění přijímače jako u klasického telefonu, případně další ovládací funkce). Tato metoda (a jí podobné) byla v době neexistující bezdrátové telefonie v ČR v podstatě jedinou možností, jak uskutečnit cílený dálkový hovor (respektive cílené vytočení volané stanice) bez nutnosti drátového spojní skrze ústřednu a hlavně bez poplatku operátorovi. Přijímač signálu (převážně CB či HAM radio) musí být vybaven patřičným přijímačem či dekodérem signálu. Takto lze ovládat kromě telefonních ústředen také radiopřijímače, nespočet zařízení včetně alarmů, kotelen a dalších jednodušších zařízení.\n\nTato metoda \"vytáčení\" prakticky upadla v zapomnění s příchodem dostupné GSM telefonie.\n"}
{"id": "206407", "url": "https://cs.wikipedia.org/wiki?curid=206407", "title": "Potočnice lékařská", "text": "Potočnice lékařská\n\nPotočnice lékařská (\"Nasturtium officinale\"), starší název řeřicha potoční, někdy také řeřišnice bílá je rostlina z čeledi brukvovitých.\n\nLatinský název dle Varrona i dle Isidora Sevillského prý vychází z obratu \"nasum torquere\", což znamená „zkroutit nos“ - pravděpodobně však jde o lidovou etymologii. Řekové ji nazývali κάρδαμον \"(kardamon)\" a u Xenofonta se o ní píše jako o převažující stravě pro Kýrovy vojáky předtím, než se vydávají do bitvy. Potočnici jako zeleninu si údajně oblíbil i Napoleon Bonaparte a na jeho popud začala být pěstována a šlechtěna. Cíleně pěstována začala být opravdu ve Francii, a to v okolí města Chantilly. V ČR je chráněna (jako rostlina silně ohrožená, neboli C2).\n\n\nJe to rostlina cizosprašná (allogamní), hmyzosnubná (entogamická), diploidní.\nNěkdy se rozmnožuje též pomocí kořenících lodyh a listů.\n\nVe volné přírodě roste u pramenů, v příkopech nebo v potocích. Potrpí si na chladnou čirou tekoucí vodu, má ráda vodu bohatou na vápník. Roste od nížin až po horské polohy, téměř v celé Evropě, kromě severu (nejseverněji nalezena v Dánsku).\nPůvodně je to euroasijský druh mírného pásu, dnes je rozšířena do všech kontinentů vyjma Austrálii a Antarktidu. V České republice roste roztroušeně, na Slovensku je však již hojnější.\n\nDříve využívána jako náhražka hořčice (semena). Zelené listy se přidávají do salátů (mají pálivou chuť podobnou ředkvičkám nebo slabšímu wasabi). Nať je používána jako koření (údajně dodává lehce pikantní chuť).\nLéčivé účinky potočnice jsou známy už od starověku.\n\nListy a stonky mohou být během růstu kontaminovány metacerkáriemi motolice jaterní, proto je potočnice lékařská považována za jeden z častých zdrojů infekce člověka. Například ve Francii bylo zaznamenáno během jedné studie 23 případů fasciolózy lidí z konzumace doma pěstované potočnice, 8 onemocnění z volně rostoucí a 2 případy z komerčně pěstované rostliny. V preventivních opatřeních fasciolózy člověka se uvádí zákaz konzumace potočnice v endemických oblastech výskytu fasciolózy.\n\nPotočnice v čerstvém stavu obsahuje vitamin C, vitamin E, vitamin D a provitamin A.\nObsahuje hořčičnou silici glykonasturtin a také důležité stavební kameny, kterými jsou pro tělo železo a draslík. Dále také jód nebo síru.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v potočnici lékařské.\n\n\n \n"}
{"id": "206414", "url": "https://cs.wikipedia.org/wiki?curid=206414", "title": "Využitelná energie", "text": "Využitelná energie\n\nVyužitelná energie je jeden z povinných údajů uváděných na spotřebitelském obalu potravin.\n\nObecněji jde o maximální možný zisk energie při standardním využití vstupní suroviny. \n\nV energetice pak jde o souhrn (přírodních) zdrojů energie, případně je tento termín užit ve smyslu účinnosti, kdy se jedná o využitelnou energii, která je pomocí dané části dopravena do „“místa spotřeby energie ze zdroje. \n\nVýňatek ze \"Směrnice Komise 96/8/ES o potravinách pro nízkoenergetickou výživu ke snižování hmotnosti\":\n\nVyužitelná energie z tuků je 9,3 kcal/gram, z cukrů a bílkovin 4,1 kcal/g. Vzhledem k tomu, že jednotkou SI pro energii je kJ (kiloJoule), ale vžitou jednotkou je kcal (kilokalorie), uvádějí se na obalech obě hodnoty.\n\nPod pojmem \"„výrobek se sníženým obsahem využitelné energie“\" se rozumí výrobek, u kterého snížení obsahu využitelné energie představuje nejméně 30% využitelné energie poskytované podobným výrobkem stejné hmotnosti, jehož obsah využitelné energie nebyl snížen.\n\nSpeciální potraviny určené ke snižování tělesné hmotnosti, které splňují požadavky stanovené vyhláškou 54/2004 Sb. o potravinách pro zvláštní výživu, mohou mít označení „pro nízkoenergetickou výživu“. Pro celodenní stravu je vyhláškou stanoven:\n\n"}
{"id": "206417", "url": "https://cs.wikipedia.org/wiki?curid=206417", "title": "Bolesławiec", "text": "Bolesławiec\n\nBolesławiec ( , , , nověji též , ) je město v Dolnoslezském vojvodství na jihozápadě Polska. Od roku 1335 do roku 1742 bylo součástí České koruny. Boleslav byla proslula svými keramickými dílnami (boleslavská keramika, Bunzlauer Keramik).\n\n28. dubna 1813 zde zemřel Michail Illarionovič Kutuzov, významný ruský vojevůdce z období napoleonských válek.\n\nProtože není jistá doba vzniku prvního hradiště v B., není jisté, zda její jméno pochází od polského knížete Boleslava Vysokého (12./13. stol., vznik lokačního města) nebo od českého knížete Boleslava I., který v první polovině 10. stol. inicioval českou expanzi do Slezska. S německým jménem Boleslavi, Bunzlau je spojen původ českých slov bunclík, punclík, punclák (baňatý polevaný hrnek) a bunclovka (vysoká bota).\n\n\n\n"}
{"id": "206418", "url": "https://cs.wikipedia.org/wiki?curid=206418", "title": "Mauthausen", "text": "Mauthausen\n\nMauthausen je městys v Horních Rakousích. Nachází se asi 20 kilometrů východně od Lince. Žije zde obyvatel. \n\nZa druhé světové války v části města Gusen vznikl koncentrační tábor Mauthausen-Gusen.\n\nÚzemí města bylo osídleno po mnoho staletí, jak naznačují archeologické nálezy datované do pozdní doby kamenné. Za časů Římského impéria leželo město na křižovatce dvou důležitých obchodních cest.\n\nNa konci 10. století se zde vybíralo mýtné (německy \"Maut\") za ustájení a chov ovcí, a název „Muthusen“ pro osadu je poprvé zmíněn v roce 1007.\n\nV době první světové války existoval východně od Mauthausenu zajatecký tábor. Zde bylo umístěno mnoho ruských, srbských, a především italských (někdy až 40 000 mužů) vojáků, z nichž asi 9000 v táboře zemřelo. Na jejich památku byl založen vojenský hřbitov.\n\nMezi lety 1938 až 1945 se poblíž města nalézal nacistický pracovní koncentrační tábor, pod nějž spadalo až 49 pobočných táborů, nejbližší v přilehlém Gusenu. Vězňové ve zdejším kamenolomu těžili kámen. Část lomu je známa jako České schody. Táborem prošlo na 200 000 vězňů z 26 států, více než 120 000 z nich zemřelo kvůli nelidských životních podmínek a těžké práce. V mauthausenském koncentračním táboře zemřeli například český písničkář Karel Hašler.\n\nMauthausen zažil záplavy v důsledku rozvodnění Dunaje v roce 1954 a 2002.\n\nNejnavštěvovanějšími místy jsou:\n\n\n"}
{"id": "206425", "url": "https://cs.wikipedia.org/wiki?curid=206425", "title": "Thecodontosaurus", "text": "Thecodontosaurus\n\nThecodontosaurus (\"ještěr se zuby v jamkách\") byl rod vývojově primitivního sauropodomorfního dinosaura, žijícího v období nejpozdnějšího svrchního triasu (geologický věk rét, asi před 204 až 201 miliony let) na území dnešní jižní Anglie. Fosilie tohoto dinosaura byly objeveny v roce 1834, rod \"Thecodontosaurus\" pak byl popsán roku 1836 a druh \"T. antiquus\" roku 1843. Jedná se tak o jednoho z historicky prvních objevených a formálně popsaných druhohorních dinosaurů.\n\n\"Thecodontosaurus\" byl zřejmě všežravým nebo jen býložravým dinosaurem, pohybujícím se přednostně pouze po dvou končetinách. Délka tohoto dinosaura činila jen asi 2,1 metru a jeho hmotnost dosahovala zhruba 20 kilogramů, podle jiných odhadů činila délka dinosaura až 2,5 metru a hmotnost přibližně 40 kilogramů.\n\n\"Thecodontosaurus\" byl bazálním (vývojově primitivním) sauropodomorfem. Ačkoliv nepatří ke geologicky nejstarším sauropodomorfům, stál nejspíše na vývojové pozici ještě před oddělením \"prosauropodů\" a sauropodů. V současnosti je za vědecky platný považován pouze typový druh \"T. antiquus\", druh \"T. caducus\" byl roku 2007 zařazen do vlastního rodu \"Pantydraco\".\n\n\n"}
{"id": "206426", "url": "https://cs.wikipedia.org/wiki?curid=206426", "title": "Městská elektrárna v Písku", "text": "Městská elektrárna v Písku\n\nMěstská elektrárna v Písku je nejstarší fungující hydroelektrárnou v Čechách. Elektrárna byla zřízena po úspěšné demonstraci osvětlení centra města Františkem Křižíkem 23. června 1887. Písek se tak stal prvním městem v Čechách se stálým veřejným elektrickým osvětlením. Byla uvedena do provozu 31. srpna 1888 v prostorách tehdejšího \"Podskalského mlýna\". Objekt včetně strojního vybavení je chráněn jako kulturní památka České republiky.. Pracují v něm dvě francisovy turbíny.\n\nProvozní doba: duben až říjen denně kromě pondělí 9.00–12.00 a 13.00–16.00 (v červenci a srpnu do 18.00), mimo tuto dobu na objednávku. Pro objednané skupiny výklad v českém jazyce.\n\nMěstská elektrárna v Písku je nejstarší veřejnou fungující hydroelektrárnou v Čechách. Elektrárna vznikla přestavbou původního Podskalského mlýna poté, co v Písku František Křižík nejprve provedl úspěšnou demonstraci osvětlení centra města obloukovými lampami. Toto předvedení veřejného elektrického osvětlení se uskutečnilo ve čtvrtek 23. června 1887 kolem desáté hodiny večer a mělo u místních obyvatel ohromný úspěch. Písek se tak stal prvním městem v Čechách se stálým veřejným elektrickým osvětlením. Elektrárna byla po předchozím téměř ročním počátečním zkušebním provozu oficiálně spuštěna 31. srpna 1888 v prostorách tehdejšího Podskalského mlýna a zpočátku ji poháněla vodní kola na spodní vodu. Dnes patří do seznamu kulturních památek a již od roku 1901 v ní pracují dvě francisovy turbíny vyrobené karlínskou firmou J.C. Bernard.\n\nV současnosti slouží budova elektrárny jako muzeum osvětlení a vodních motorů.\n\n"}
{"id": "206427", "url": "https://cs.wikipedia.org/wiki?curid=206427", "title": "Jokosuka D4Y", "text": "Jokosuka D4Y\n\nJokosuka D4Y Suisei (: 彗星, \"Kometa\") byl japonský jednomotorový dvoumístný palubní střemhlavý bombardér užívaný ve druhé světové válce japonským císařským námořním letectvem. Spojené státy americké používaly k jeho označení kódové jméno Judy.\n\nPodkladem pro vývoj nového typu střemhlavého bombardéru se stal Heinkel He 118 V4 (DX He1), ovšem tento letoun se při zkouškách v Japonsku rozpadl a licenční výroba byla zamítnuta. Japonci se však vydali vlastní cestou a začali na podkladě německého stroje konstruovat svoje vlastní prototypy. První z nich vzlétl v prosinci roku 1940 poháněný německým řadovým motorem Daimler-Benz DB 600. Další čtyři prototypy s motory DB 600G, lišící se pouze v detailech, následovaly v roce 1941. Pevnou hlavňovou výzbroj tvořila dvojice kulometů typ 97 ráže 7,7 mm, uložená v trupu před kabinou, a jeden pohyblivý kulomet typ 1 ráže 7,92 mm v zadní kabině. Nosnost pum činila 560 kg na krátkou vzdálenost. \nSériovou výrobou byla pověřena firma Aiči, ovšem pro nálety se stroje zatím nehodily. Byly modifikovány jako palubní průzkumné D4Y1-C bez možnosti nést pumy s leteckou kamerou K-8 a vyráběly se v omezeném počtu. Za pohonnou jednotku byl zvolen invertní dvanáctiválcový, kapalinou chlazený řadový motor Aiči AE1A Acuta 12 s výkonem 895 kW při vzletu. 1. námořní letecký technický arzenál v Jokosuce, kterému byla zakázka svěřena, neměl v této době volné výrobní kapacity, proto byly D4Y1-C po dvanácti kusech ověřovací série stavěny v továrně Aiči Tokei Denki K.K. v Eitoku.\n\nTeprve v březnu roku 1943 se začal vyrábět D4Y1 Model 11 se zesílenými nosníky křídla a upravenými brzdícími štíty, který byl určený k původnímu účelu - ke střemhlavému bombardování. V dubnu 1944 začal typ D4Y produkovat rovněž 11. námořní letecký arzenál s výrobním závodem v Hiró, který dodal celkem 215 letounů D4Y různých subverzí.\nVerze s úchytem pro katapult z léta roku 1944 nesla označení D4Y1 Kai. Od roku 1944 došlo k zrychlení výroby, přičemž byla vyráběna zdokonalená verze D4Y2 Model 12 s motorem AE1P Acuta 32 o výkonu 1044 kW. Postupně docházelo k dalším modernizacím. Letouny této verze vybavené obranným kulometem ráže 13 mm byly značeny D4Y2a model 12A, subverze vybavené závěsy pro katapult pak model 22 a model 22A.\nZ výroby nadále vycházely rovněž průzkumné verze, jejichž dolet byl obvykle zvyšován instalací dvou přídavných nádrží, s označením D4Y2-C model 12 a D4Y2-Ca model 12A.\n\nMezi letouny vyráběnými u 11. námořního leteckého arzenálu se objevily také noční stíhací D4Y2-S. Upravené standardní stroje byly zbaveny zařízení pro provoz na letadlových lodích a bombardování, avšak vybavené jedním kanónem typ 99 model 2 ráže 20 mm v zadní části trupu, tzv. Schräge Musik. Tyto málo efektivní letouny byly nasazeny proti nízkolétajícím B-29.\nPřesto, že se jinak jednalo o výkonné stroje, provázely je časté závady motorů, slabinou byla i jejich nedostatečná pasivní ochrana (absence pancéřování a samosvorných nádrží). Verze D4Y3 s prototypem z května 1944, měla již instalován nový, dvouhvězdicový čtrnáctiválcový vzduchem chlazený motor Micubiši MK8P Kinsei 62 s výkonem 1 163 kW, který již nebyl tak chronicky poruchový, jako předešlé typy. Od července 1944 byl zahájen pozvolný přechod z výroby D4Y2 na D4Y3 a od září již z výrobních linek sjížděla pouze verze s hvězdicovým motorem, dodávaná ve dvou subverzích jako D4Y3 model 33 a D4Y3a model 33A. Druhá z nich byla vyzbrojena 13 mm kulometem typ 2 v zadní kabině.\nOd února roku 1945 se začaly v Eitoku vyrábět sebevražedné letouny D4Y4 Model 43, které byly pouze jednomístné a které měly 800 kg bombu polozapuštěnou do trupu. Pro zrychlení náletu na cíl byly opatřeny ještě navíc raketovými motory. Celková výroba této varianty dosáhla 296 kusů.\n\nStroje D4Y byly užívány jako střemhlavé bombardéry na palubách letadlových lodích i z pozemních základen. Nahradily tak zastaralé Aiči D3A.\n\nPoprvé měly D4Y zasáhnout při bitvě u Midway. Na letadlovou loď \"Sórjú\" měly být přiřazeny dva předsériové exempláře průzkumné varianty \"experimentálního palubního bombardéru model 13\", později označované D4Y1-C. Jeden z nich byl ale ztracen buďto krátce před vyplutím a nebo během plavby k Midway. V 8:32 (krátce po náletu B-17 z Midwaye) 4. června 1942 vyslala \"Sórjú\" jednu Suisei BII-201 na průzkum. Stroj pilotoval četař (一等飛行兵曹 \"itó hikó heisó\") Masatada Iida a na sedadle radisty seděl praporčík (飛行兵曹長 \"hikó heisóčó\") Isamu Kondó. Ti v 11:10 objevili americkou TF 16. Kvůli nefunkční vysílačce ale zprávu o kontaktu nikdo nezachytil. Když se Iida vrátil, našel \"Sórjú\" v plamenech a proto přistál po 13:30 na \"Hirjú\". Stroj šel později ke dnu spolu s lodí.\nKomety během II. světové války operovaly z celkem jedenácti letadlových lodí: Čijoda, Čitose, Džunjó, Hijó, Sórjú, Šinjó, Šókaku, Taijó, Unrjú, Unjó a Zuikaku. Z pozemních útvarů byly v největší míře užívány 121., 131., 503., 601., 634., 654. a 721. Kókútai společně s Jokosuka Kókútai a Kókútai Jihozápadních ostrovů. \n\nPoslední akcí D4Y byla neúspěšná sebevražedná mise na Okinawu, uskutečněná 15. srpna 1945 pod velením viceadmirála Matome Ugakiho.\n\nÚdaje platí pro D4Y1\n\n\n\n"}
{"id": "206440", "url": "https://cs.wikipedia.org/wiki?curid=206440", "title": "Samarrská kultura", "text": "Samarrská kultura\n\nSamarrská kultura je nejstarší chalkolitická kultura v Mezopotámii. V její severní části navazuje na pozdně neolitickou chassunskou kulturu, kterou postupně nahrazuje v 2. polovině 6. tisíciletí př. n. l. (někteří badatelé ji kladou do let asi 5500 - 4800 př. n. l.).\n\nKultura je nazvána podle svého typického naleziště Samarry (arabsky سامراء), dnešního iráckého města jižně od Mosulu, 125 km severně od Bagdádu. Její původ byl původně hledán v Íránu, ale dnes se předpokládá, že se do oblasti pozdější Asýrie dostala z východního Turecka. Významným nalezištěm zůstává i v této době Tell Chassuna (vrstvy 4,5), Tell es Sauván (vrstvy 3, 4) a Tepe Šemšara (vrstvy 13-11), na Eufratu pak Baghúz.\n\nSeverní Mezopotámie je na počátku doby kovové stále vyvinutější oblastí, ale použití kovu umožnilo osídlení jižní oblasti, budoucího Sumeru, neboť se člověk naučil využívat umělého zavodňování vodami Eufratu a Tigridu. Sever kontinuálně navazuje na tradice chassunské a přechod obou kultur není náhlý. V Tell es Sauvánu stojí uprostřed obce malý chrám, také příkop ohraničující ohradu pro dobytek zde zůstává po celé samarrské období zachován. \n\nVe společnosti dochází k postupnému rozvrstvování, některé domy jsou rozsáhlé, mají sedm až patnáct místností, mnohé jsou však jen skladišti. Oheň je zakládán na dvoře, cesty jsou dlážděny keramickými střepy, mají odvodňovací drenáže. Zdi v místech trámů ztesilují pilastry. Vedle osady bývala pohřebiště, hroby jsou opatřeny milodary. \n\nZpracování kamene již je v úpadku, typická je keramika. Najdeme zde mísy s ústředním nebo oběžným ornamentem, snad poprvé se uprostřed mísy objevuje svastika, často zdobená postavami žen, zvířat či ptáků. Právě kombinace figurálních a ornamentálnívch motivů je pro samarrskou kulturu typická. \n\nSoučasně s kulturou samarrskou vzniká v Sýrii kultura nová, chaláfská. Ta pak samarrskou kulturu vytlačuje i ze severní Mezopotámie a ve středním chalkolitu ji zde po roce 5000 př. n. l. vystřídala.Nejstarší, tzv. starochaláfský stupeň, dosud nebyl v Mezopotámii prokázán. Vlivy samarrské kultury také sahají k západu až do Kilikie (Mersin) přes horní povodí Eufratu v okolí Karchemiše až po okraje íránské plošiny k jihovýchodu (oblast Sus). Vlivy samarrské kultury v keramice najdeme i v nejstarším Řecku v kultuře Sesklo.\n\n"}
{"id": "206441", "url": "https://cs.wikipedia.org/wiki?curid=206441", "title": "Jokosuka P1Y", "text": "Jokosuka P1Y\n\nJokosuka P1Y Ginga (: 銀河, \"Mléčná dráha\") byl dvoumotorový pozemní rychlý bombardér japonského císařského námořního letectva užívaný ve druhé světové válce. Spojenci letounu přidělili kódové jméno Frances.\n\nPočátek vývoje letounu spadá do roku 1940, kdy byla zadána specifikace 15-Ši na nový rychlý dvoumotorový bombardér. Projekt se začal uskutečňovat roku 1941, první prototyp Jokosuka P1Y1 vzlétl až v srpnu roku 1943. Letoun měl instalovány dva dvouhvězdicové osmnáctiválce Nakadžima NK9B Homare 11, výzbroj tvořil pohyblivý kulomet v přídi a pohyblivý 20mm kanón typu 99 v zadní části kabiny. V trupové pumovnici mohly být zavěšeny dvě pumy o hmotnosti 500 kg, nebo jedno torpédo o hmotnosti 800 kg umístěné pod trupem. Během roku 1943 firma Jokosuka zkompletovala celkem šest prototypů P1Y1. Třetí prototyp byl krátkodobě využíván k testům motokompresorové pohonné jednotky Cu-11 pro pilotované sebevražedné pumy Jokosuka MXY7 Óka.\n\nSériové stroje Ginga měly oproti prototypům dvojici silnějších motorů NK9C Homare 12 o vzletovém výkonu 1361 kW, jejichž výfukové plyny již byly svedeny do několika menších ejektorů. Původně zatahovací ostruhové kolečko bylo zaaretováno ve vysunuté poloze. Hlavňovou výzbroj prvních sériových letounů P1Y1 model 11 tvořil pohyblivý kanón typ 99 model 1 ráže 20 mm v přídi, stejná zbraň se nacházela v zadní části kabiny.\n\nSubverze označená P1Y1a model 11A nesla v přídi pohyblivý kanón a ze zadní polosféry byla bráněná lehčím kulometem typ 2 ráže 13 mm, P1Y1b model 11B pak zdvojeným kulometem stejného typu. Další ze subverzí P1Y1c model 11C byla vyzbrojena jedním pohyblivým kulometem v přídi a zdvojeným 13 mm kulometem v zadní části kabiny.\n\nNoční stíhací varianta z roku 1944, Jokosuka P1Y1-S Bjakkó model 21, byla vyzbrojena jedním obranným kulometem ráže 13 mm a dvěma páry ofenzivních kanónů, umístěných před a za kabinou zaměřených kupředu šikmo vzhůru, tzv. Schräge Musik.\nPro stejnou úlohu byla určena varianta P1Y2-S Kjokkó model 26 s instalovanými dostupnějšími čtrnáctiválcovými pohonnými jednotkami Micubiši MK4T-A Kasei 25a se vzletovým výkonem 1360 kW. Letoun byl vyzbrojen obranným dvacetimilimetrovým kanónem v zadní kabině a dvojicí kanónů typ 99, instalovanou na úrovni odtokové hrany křídla a zaměřenou opět šikmo vzhůru. Výroby těchto nočních stíhacích strojů se ujala firma Kawaniši na své lince v Konanu a v červnu 1944 byl prototyp předveden zástupcům letectva japonského císařského námořnictva.\n\nVětšina z 96 vyprodukovaných stojů P1Y2-S létala pro nízký výkon motorů ve vyšších hladinách jako námořní bombardovací, s ofenzivní hlavňovou výzbrojí demontovanou, pod označením Jokosuka P1Y2 Ginga model 16 v subverzích P1Y2a, P1Y2b a P1Y2c v závislosti na kombinacích obranné výzbroje. Některé z těchto strojů měly instalovaný protilodní radiolokátor.\n\nVýroba letounů P1Y byla ukončena v srpnu 1945 po dodání 1098 kusů.\n\nJaponské císařské námořní letectvo přijalo tyto stroje do výzbroje až v říjnu roku 1944 a bojově je nasadilo až od počátku jara 1945, po překonání problémů s nespolehlivostí pohonných jednotek. Letouny byly užívány nejen ke klasickému bombardování, ale v závěru války sloužily i k sebevražedným náletům kamikaze. Vzhledem ke svému doletu byly užívány na dálkové mise, např. 11. března 1945 proti 58. operačnímu svazu viceadmirála Marca A. Mitschera, který kotvil u tichomořského atolu Ulithi. Z 24 vyslaných letounů P1Y1 model 11 byla úspěšná pouze jedna osádka, které se podařil zásah 800 kg pumou na záď paluby letadlové lodě USS \"Randolph\". Letadlová loď byla na dva týdny vyřazena z boje.\n\nÚdaje dle\n\n\n"}
{"id": "206444", "url": "https://cs.wikipedia.org/wiki?curid=206444", "title": "Cygnoid", "text": "Cygnoid\n\nCygnoid je mimozemská bytost náhodně se vyskytující v animovaném seriálu \"Futurama\", poprvé v epizodě \"A Leela of Her Own\". Velmi se podobají švábům a mají italsko-americký přízvuk. Je to odkaz na populární představu o špatných hygienických podmínkách mnohých rodin vlastnících rychlé občerstvení.\n\nRodina Cygnoid se přestěhovala do pizzérie poblíž Planet Express. Když je šli zaměstnanci Planet Express uvítat, zkusili nějaký druh pizzy. Posádka Planet Express však byla znechucena některými použitými ingrediencemi jako azbest nebo bahno, a tak se rozhodli dát majitelům pizzérie několik tipů. Během toho zjistí, že Cygnoidé nevědí, jak hrát blernsball a tak je vyzvali na zápas. Při tom zjistí, že Leela má tendenci házet vždy blernsball do soupeřova obličeje. Manažer slavného blernsballového týmu a zaměstná ji jako zábavný výstup pro jeho tým. Později je rodina Cygnoidů vidět, jak prodává pizzu na jednom Leelině zápase. To je naposled, kde jsou vidět až do epizody \"Bender Should Not Be Allowed On TV\", kde měl otec cameo (štěk) jako člen F.A.R.T. (znamená \"Prd\"), \"Fathers Against Rude Television (Otcové proti televizním hrubostem)\".\n\nCygnoidové se také velmi krátce vyskytli na Fryově pohřbu v epizodě \"The Sting\".\n"}
{"id": "206445", "url": "https://cs.wikipedia.org/wiki?curid=206445", "title": "Jan Hrubý (hudebník)", "text": "Jan Hrubý (hudebník)\n\nJan Hrubý (* 3. prosince 1948, Praha) je český rockový houslista známý především ze skupin Etc..., Framus 5 a Kukulín, jenž v roce 1990 založil.\n\nV letech 1964–1968 studoval hru na housle na Pražské konzervatoři, poté hrál na baskytaru a později na housle ve skupině Reciprocity. Od roku 1975 až po zákaz zpívání pro Vladimíra Mišíka v roce 1982 hrál v Etc..., od roku 1983 hrál v Blues Bandu Luboše Andršta. V roce 1984 se přidal ke skupině Michala Prokopa Framus 5 a výrazně ovlivnil album \"Kolej Yesterday\". Pak ale bylo obnoveno Etc... a on se mohl vrátil k Vladimíru Mišíkovi, kde ale vydržel jen rok a půl a objevil se znovu ve Framusu.\n\nOd roku 1987 také hraje s Michalem Prokopem a Lubošem Andrštem v akustickém triu (dříve zvané Nu-Trio), hrál také v Čundergroundu (ČDG) s Vladimírem Mertou, spolupracoval s Dagmar Andrtovou-Voňkovou a ve studiu nahrával party na desky mnoha skupin (Jazz Q, Marsyas, C&K Vocal, Country Beat Jiřího Brabce; Jan Spálený, Zuzana Homolová, Hana Hegerová).\n\nNa počátku 90. let 20. století jej ovlivnil keltský rock, vydává desky se skupinou Kukulín (inspirované knihami J. R. R. Tolkiena), spolupracoval také s Marií Hoffmanovou. V lednu 2014 vydal album \"Společné světy\" s anglickým harfenistou Seanem Barrym.\n\nPochází z Dobřichovic, kde strávil třicet let. S rodinou žije v přestavěném mlýně v Otvovicích.\n\n\n"}
{"id": "206448", "url": "https://cs.wikipedia.org/wiki?curid=206448", "title": "Turek (rozcestník)", "text": "Turek (rozcestník)\n\nTurek může být:\n\n\n\n\n"}
{"id": "206450", "url": "https://cs.wikipedia.org/wiki?curid=206450", "title": "Tatar", "text": "Tatar\n\nTatar může být:\n\n"}
{"id": "206467", "url": "https://cs.wikipedia.org/wiki?curid=206467", "title": "Izraelci", "text": "Izraelci\n\nIzraelci jsou občané moderního Státu Izrael. Rodilí Izraelci židovského původu se označují jako sabrové.\n\nK roku 2007 měl Izrael 7 262 670 obyvatel. Z toho 260 tisíc Izraelců žilo na Západním břehu Jordánu, ve městech jako Ma'ale Adumim a Ariel, a osadách, které se datují před založení Izraele, a které byly obnoveny po Šestidenní válce, jako Hebron a Guš Ecion. 18 tisíc osadníku žije na Golanských výšinách. V roce 2006 žilo 250 tisíc Izraelců ve východním Jeruzalémě. Celkový počet izraelských osadníků je přes 500 tisíc (6,5% izraelské populace). Přibližně 7 800 Izraelců žilo v osadách v Pásmu Gazy, než byli evakuováni v souladu s plánem na jednostranné stažení.\n\nIzrael má dva úřední jazyky; hebrejštinu a arabštinu. Hebrejština je hlavní a primární jazyk státu a hovoří jí většina populace. Arabština je užívána arabskou minoritou a některými členy židovské komunity Mizrahi. Angličtina se vyučuje ve školách a většina populace ji používá jako druhý jazyk. Další jazyky jimiž se hovoří v Izraeli jsou ruština, jidiš, ladino, amharština, rumunština, polština a francouzština. V televizích lze vidět populární americké a evropské zábavní pořady. Noviny lze nalézt ve všech výše uvedených jazycích tak jako jiné, například perské.\n\nNejvětší komunity Izraelců mimo Izrael se nalézající v Los Angeles a Kalifornii.\n\nHaifa, Tel Aviv a Jeruzalém jsou kulturní centra známé pro svá muzea umění a mnoho měst a kibuců má malá velmi kvalitní muzea. Izraelská hudba je velmi rozmanitá a kombinuje prvky západní i východní hudby. Má sklony být velmi vybíravá a obsahuje velkou šklálu vlivů z diaspory a více moderních kulturních prvků: chasidské písně, asijský a arabský pop, zejména od jemeniských zpěváků a izraelský hip hop nebo heavy metal. Populární jsou také folkové tance, které jsou kulturním dědictvím mnoha skupin imigrantů. Existují tu také vzkvétající moderní tance.\n\nPodle Izraelského statistického úřadu jsou zhruba tři čtvrtiny populace (76,1 %) Židé. Zhruba 68 % izraelských Židů se narodilo v Izraeli, 22 % jsou imigranti z Evropy a Ameriky a 10 % jsou imigranti z Asie a Afriky (včetně Arabského světa). Náboženské rozdělení izraelských Židů je velmi široké: 8 % se označuje jako Charedim a 20 % se označuje za sekulární Židy. Většina izraelských Židů, 55 % se označuje jako tradiční. Zbývajících 17 % se označuje jako ortodoxní.\n\nMuslimové představují se svými 16,2 % izraelské populace největší náboženskou minoritu. Izraelští Arabové, kteří představují 19,8 % populace tomuto číslu významně přispívají, jelikož více než čtyři pětiny (82,6 %) z nich jsou muslimové. Ze zbývajících izraelských Arabů je 8,8 % křesťanů a 8,4 % Drúzů. Členové jiných náboženských skupin, včetně Buddhistů a Hinduisté, představují malé číslo.\n\n\n"}
{"id": "206468", "url": "https://cs.wikipedia.org/wiki?curid=206468", "title": "Pkgtools", "text": "Pkgtools\n\nPkgtools je balíčkovací systém distribuce Slackware GNU/Linux a některých distribucí od něho odvozených, zároveň je to sada konsolových nástrojů pro správu software v těchto distribucích.\nPkgtools nehlídají, na rozdíl od jiných balíčkovacích systémů závislosti mezi balíčky, proto si při instalaci software v distribucích používající tento balíčkovací systém musíte dát pozor, aby bylo nainstalováno vše potřebné, existují však nástavby nad pkgtools, jako např. Swaret, který plně automatizuje instalaci balíčků a pohlídá za vás i závislosti.\n\nBalíčky jsou obyčejným gzipovaným archivem .tar → přípona .tgz.\nMají jednoduchou strukturu, která vyjadřuje budoucí umístění instalovaných souborů v adresářové struktuře,\nnapř. pokud balíček obsahuje pouze \"*spustitelny_soubor\" ,který má být umístěn do adresáře \"/usr/bin\",\npotom je struktura balíčku takováto: \n\nPříklad struktury tgz balíčku:\n\nV adresáři \"install\" se nacházejí další, nepovinné, informace o balíčku, nejdůležitějšími jsou: textový soubor \"slack-required\", ve kterém jsou uvedeny závislosti na dalších balíčcích a skript doinst.sh, který provádí poinstalační změny.\nSamotná instalace probíhá tak, že se soubory z balíčku jednoduše překopírují na místa daná jejich umístěním v balíčku (v našem případě se soubor '*spustitelny_soubor' překopíruje do adresáře /usr/bin), provedou se poinstalační změny (doinst.sh) a uloží se záznam instalace do \"var/log/packages/\".\n\nNabídkový program pro příkazovou řádku, pomocí kterého lze snadno instalovat a odinstalovat .tgz balíčky\n\nProgram, který je určen k instalaci nových .tgz balíčků\n\nProgram, který je určen k odinstalování .tgz balíčků\n\nJak již název napovídá, pomocí tohoto programu lze přeinstalovávat nainstalované .tgz balíčky \n\nNástroj slouží k převodu balíčků rpm na balíčky .tgz. Název rpm2tgz je slovní hříčkou, pochází z anglického \"rpm to tgz\", což znamená \"rpm do tgz\" (častá slovní hříčka: číslo 2 se v angličtině vyslovuje jako stejně jako \"to\")\n\n\n"}
{"id": "206480", "url": "https://cs.wikipedia.org/wiki?curid=206480", "title": "Norman", "text": "Norman\n\nNorman může být:\n\n\n\n"}
{"id": "206482", "url": "https://cs.wikipedia.org/wiki?curid=206482", "title": "Micubiši G3M", "text": "Micubiši G3M\n\nMicubiši G3M (: 三菱G3M) byl dvoumotorový pozemní bombardovací letoun japonského císařského námořního letectva užívaný ve druhé světové válce. Spojenci toto letadlo nazvali kódovým označením Nell. V japonském námořnictvu byl označován jako pozemní útočný letoun typ 96 (九六式陸上攻撃機, \"96-šiki rikudžó kógekiki\")\n\nPočátky vývoje letounu G3M spadají do roku 1933, kdy byly vypsány požadavky 8-Ši na nový letoun. První prototyp, označený Ka-9 vzlétl již v dubnu 1934 s kapalinou chlazenými řadovými motory Hiro 91 s výkonem po 368 kW, avšak k bombardovacímu typu měl ještě daleko.\n\nDalší prototyp Ka-15 vzlétl v červenci roku 1935 s výjimečnými výkony. Bylo postaveno ještě dvacet dalších prototypů a předsériových letounů, které poháněly motory Hiro 91 po 551 kW, dvouhvězdicové čtrnáctiválce Micubiši Kinsei 2 po 610 kW a nebo Kinsei 3 po 670 kW. 12 kusů bylo podrobeno vojskovým zkouškám u Tatejama Kókútai.\n\nSériová výroba G3M v Nagoji započala na základě testů prototypů v červnu 1936. První typ G3M1 model 11 vzor 96 byl ponáněn motory Micubiši Kinsei 2 i 3. Výzbroj tvořily dvě zatažitelné hřbetní věže a jedna podtrupová, všechny s jedním kulometem vz. 92 ráže 7,7 mm. Náklad pum byl 800 kg na vnějších závěsech pod trupem, nebo jedno torpédo o stejné hmotnosti. Osádka byla pětičlenná. V letech 1936 a 1937 bylo postaveno 34 kusů.\n\nNásledná série letounů G3M2 model 21, realizovaná v letech 1937 až 1939, byla poháněná motory Kinsei 41, 42 nebo později 45 o vzletovém výkonu po 802 kW. Celková produkce dosáhla počtu 343 kusů.\n\nStroje s označením G3M2 model 22 vyráběla i firma Nakadžima, která později převzala celou výrobu, zatímco firma Micubiši se po zhotovení 238 kusů v období 1939 až únor 1941 soustředila na výrobu moderního dvoumotorového bombardéru G4M Betty. Přední zatažitelná hřbetní střelecká věž s kulometem vz. 92 zůstala zachována, zadní nahradila velká posklená kupole s pohyblivým kanónem vz. 99 ráže 20 mm. Místo výsuvné spodní věže se instalovaly dva boční prosklené výstupky, každý s jedním kulometem 7,7 mm. Další kulomet stejné ráže byl v přídi pilotní kabiny.\n\nLetoun G3M byl dále modernizován a firma Nakadžima začala dodávat verzi G3M3 model 23. Tyto rychlé stroje měly instalovány motory Micubiši Kinsei 51 se vzletovým výkonem 969 kW. Letouny byly vyráběny až do února 1943 v celkovém počtu 1048 kusů všech verzí.\n\nNámořní arsenál v Kasumigauře upravil některé stroje G3M1 na dopravní L3Y1 model 11 (Tina) s řadou okének na boku trupu a s jedním pohyblivým kulometem na hřbetě. Z modernějších G3M2 se takto staly L3Y2 model 12.\n\nBombardéry G3M2 byly poprvé použity v japonsko-čínském konfliktu, kdy provedly nálety na mimořádné vzdálené cíle ležící na čínském území. Dne 8. prosince 1941 se tyto letouny významně podílely na potopení britských lodí HMS \"Prince of Wales\" a HMS \"Repulse\".\n\nOd konce roku 1943 se G3M používaly převážně k pomocným akcím jako byla doprava, vlek terčů, výcvik osádek a námořní průzkum. Byly užívány prakticky až do konce války.\n\nPřed válkou dodala továrna Micubiši také 25 letounů v civilním provedení dopravci Nippon Koku. Stroj imatrikulace J-BEOC pojmenovaný „Jamato“ uskutečnil mezi 26. srpnem 1939 a 20. říjnem 1939 let kolem světa. Urazil 52 856 km za letový čas 196 hodin.\n\nÚdaje platí pro G3M2m.22\n\n\n\n"}
{"id": "206490", "url": "https://cs.wikipedia.org/wiki?curid=206490", "title": "Tepe Guran", "text": "Tepe Guran\n\nTepe Guran je archeologická lokalita v severozápadním Íránu v pohoří Zagros, v provincii Lorestán jižně od města Kermánšáhu. Spolu s o něco jižněji položenou osadou Ali Koš jde o významné raně neolitické naleziště této oblasti, která patří k těm místům, kde na naší planetě vzniká zemědělství a chovatelství. Byl prozkoumán r. 1963 dánskou expedicí.\n\nV Tepe Guranu bylo objeveno celkem 18 stratigrafických vrstev. V rané době (kolem r. 6450 ± 200 př. n. l.) náleží vrstvy T, U a V džarmské kultuře. Na rozdíl od jiných vesnic této kultury, kde se stavěly obdélníkové domy ze sušené hlíny, byl Tepe Guran poloroční sídliště osídlené v zimě, s dřevěnými stavbami čtvercového půdorysu. V létě zřejmě pastevci kočovali. Guran ležel o něco výše než Kal'at Džarmo a byl spíše pastevecký, chovaly se kozy. Většina nalezených kostí však i odtud zatím pochází z ulovených divokých zvířat. \nVe starém neolitu (vrstva H, 5810 ± 150 př. n. l.) je v Tepe Guranu založena trvalá vesnice a část obyvatel byla odtud vysílána v chladnější době se stády na vhodnější pastvu. Už se pěstuje ječmen. Keramická výroba v Tepe Guranu předchází časově keramiku džarmského stylu ve čtyřech vrstvách. Nejstarší je šedohnědá nezdobená a poměrně měkká keramika, jí následuje keramika malovaná, mísy a poháry s malovanými propletenými liniemi z červeného okru, asi napodobeninami košíkářských vzorů. Převládá však nezdobená žlutá keramika. Tyto tradice převzalo Džarmo. Vlastní guranský styl má výzdobu negativními trojhúhelníky a rohožovými vzory. Nakonec následuje červená keramika s leštěným povrchem. Tato keramika předjímá pozdější sialckou kulturu, o něco mladší než byla severoirácká chassunská kultura.\n"}
{"id": "206500", "url": "https://cs.wikipedia.org/wiki?curid=206500", "title": "Říman", "text": "Říman\n\nŘíman může být:\n\n\n"}
{"id": "206504", "url": "https://cs.wikipedia.org/wiki?curid=206504", "title": "Želechovice nad Dřevnicí", "text": "Želechovice nad Dřevnicí\n\nŽelechovice nad Dřevnicí jsou obec v okrese Zlín, ležící východně od města Zlína v nadmořské výšce 242 m, na levém břehu řeky Dřevnice. Žije zde obyvatel. Katastrální území obce má výměru 1602,58 hektarů (z toho více než polovinu zabírají lesní pozemky) a sousedí s katastry Lužkovic na severu za řekou Dřevnicí, na západě s Příluky, Jaroslavicemi, Kudlovem a Březnicí, na jihu s Březůvkami, Provodovem a Horní Lhotou a na východě s Lípou a Klečůvkou.\n\nPrvní zmínka o obci se váže k roku 1261, kdy byl založen cisterciácký klášter \"Rosa Mariae\", též zvaný \"Smilheim\", ve Vizovicích a tehdejší majitel Želechovic Vilém z Hustopečí klášteru daroval jejich východní část. Západní polovina obce pak patřila pod zlínské panství. Želechovice takto zůstaly rozdělené dalších téměř 600 let.\n\nOd 15. července 1976 do 31. prosince 2008 byly Želechovice nad Dřevnicí částí statutárního města Zlína. Obyvatelé obce požadovali osamostatnění z důvodu zanedbávání ze strany Zlína. Dne 17. května 2008 se zde tedy konalo referendum o osamostatnění, v němž obyvatelé rozhodli, že se tato část stane samostatnou obcí. Referenda se zúčastnilo přes 83 procent oprávněných voličů, 77,5 procenta z celkového počtu se jich vyslovilo pro odtržení od Zlína. První komunální volby po osamostatnění se zde konaly 10. ledna 2009.\n\nPoprvé bylo obci přiděleno IČZÚJ (500011 - nejmenší přípustná hodnota), které není jedinečné v rámci České a Slovenské republiky.\n\nV Želechovicích je kostel svatého Petra a Pavla (vystavěn kolem roku 1400 v gotickém slohu, později barokně přestavěn) a pomník padlých v první a druhé světové válce.\n\nV souvislosti s přítomností kostela a fary byla obec vždy centrem pro nejbližší okolí. Je zde základní škola s tělocvičnou a sportovištěm, mateřská škola, pošta, obvodní lékaři pro děti i dospělé, zubní ordinace, obecní úřad, knihovna, síť drobných obchodů a živností, sokolovna, katolický a evangelický hřbitov.\n\nV obci působí dva sbory dobrovolných hasičů (SDH Želechovice nad Dřevnicí a SDH Želechovice - Paseky), které spolu s místním TJ Sokol pořádají různé akce kulturního a společenského charakteru jako jsou dětské dny, uskutečňují různé lidové tradice, zábavy apod. Některé tyto akce se uskutečňují za podpory obecního úřadu.\n\nDalšími složkami, které v obci působí, jsou Český červený kříž (ČČK) a Junák – svaz skautů a skautek ČR.\n\nObcí prochází silnice I/49, která je hlavním tahem na Valašsko a dále na Slovensko (již dávno je provoz po této komunikaci nadlimitní) a jednokolejná železniční trať Otrokovice - Vizovice. V sousedství obce se nachází kontejnerový terminál napojený ze stanice Lípa. Do Želechovic zajíždí ze Zlína trolejbusová linka 12, a to s využitím hybridního pohonu. Obcí projíždí také řada příměstských autobusových linek.\n\nV katastru Želechovic se nacházejí tato chráněná území:\n\n\n\n"}
{"id": "206508", "url": "https://cs.wikipedia.org/wiki?curid=206508", "title": "Ignis Brunensis", "text": "Ignis Brunensis\n\nIgnis Brunensis je mezinárodní soutěžní přehlídka ohňostrojů zahraničních i českých firem zabývajících se tímto oborem, která se od roku 1998 každoročně koná v Brně na přelomu května a června v rámci festivalu Brno – město uprostřed Evropy. Samotný název události je latinský, v českém překladu znamená „Plamen Brna“ nebo „Brněnský plamen“ a má odkazovat na podstatu celé slavnosti a také její umístění do moravské metropole.\n\nOhňostroje bývají sladěny s hudebním doprovodem, který je vysílán v místních rádiích i reprodukován na místech konání. V průběhu let se ustálil programový koncept, v jehož rámci jsou soutěžní ohňostroje o délce asi 20 minut odpalovány z hladiny Brněnské přehrady, nesoutěžní preludium o délce asi 14 minut v Denisových sadech na Petrově, závěrečné grandfinále či epilog rovněž o délce asi 14 minut z hradu Špilberku.\n\nPrvní ročník se konal festival ve čtyřech po sobě jdoucích dnech, během kterých byly odpáleny tři ohňostroje.\n\nV letech 1998 až 2002 odpalovaly ohňostroje pouze domácí firmy, od roku 2003 je soutěžní přehlídka mezinárodní. V letech 1999 a 2001 byla realizována jen jako nesoutěžní. Od počátku je kromě hlavní ceny udílena také Cena České televize „Scéna mezi ohni“ a Cena Českého rozhlasu „Hudba mezi ohni“, veřejnost také hlasuje o vítězi Ceny diváka. Od roku 2012 byla navíc zavedena Cena primátora statutárního města Brna za nejlepší design povinné úvodní části.\n\nDo roku 2000 byly soutěžní ohňostroje odpalovány a sledovány diváky na Kraví hoře v centru města, v roce 2001 byly poprvé odpáleny na Brněnské přehradě v Bystrci. Po přemístění na Brněnskou přehradu může ohňostroje sledovat více diváků (jednotlivé ohňostroje sleduje i za nepříznivého počasí přes 100 000 diváků, rekordní návštěvnost byla 200 000 diváků), tvůrci mohou používat mohutnější efekty a při kompozici pracovat s odrazy na vodní hladině. Ohňostroje se na přehradě odpalují z ukotveného plovoucího pontonu, s ovládáním na dálku. Protože docházelo k potenciálně nebezpečným pokusům plavců i lidí na lodích přiblížit se k pontonu, byl posléze v průběhu ohňostroje zcela zakázán pohyb lidí na hladině.\n\nPro jubilejní 25. ročník v roce 2022 organizátoři ohlásili, že by v něm měli soutěžit vítězové předchozích ročníků z let 2018 až 2021.\n\nPřesné termíny konání se v jednotlivých letech proměňovaly, stejně jako počty realizovaných ohňostrojů a další okolnosti:\n\n\nPřehlídku pořádá reklamní společnost Snip & Co na základě smlouvy s městem Brnem. Podle vyjádření ředitele Jiřího Morávka z června 2015 byla akce v té době zhruba z jedné třetiny financována z veřejných rozpočtů, tehdy v částce 3 miliony korun, celkový rozpočet se pohyboval kolem 10 milionů. V roce 2013 na rozpočet obdobné výše přispělo město částkou 2,5 milionu a Jihomoravský kraj dvěma miliony, částka vydaná pořadateli ohňostrůjcům za jedno představení činila 17 tisíc eur. \n\nV roce 2016 město Brno podepsalo se společností Snip & Co. smlouvu na další tři roky, ačkoli současně zrušilo tradiční novoroční ohňostroj, rovněž realizovaný stejnou společností. V roce 2019 město Brno přispělo částkou 2,4 milionu korun.\n\nPřehlídka Ignis Brunensis bývá jako každá akce většího rozsahu kritizována např. ze strany některých obyvatel městské části Bystrc či chatařů v okolí přehrady, a to pro údajné mrhání penězi, hlučnost a rušení nočního klidu, dopravní komplikace, výtržnosti, poškozování prostředí kolem přehrady nebo pro negativní ekologické vlivy obecně. Kritiku týkající se hlučnosti ohňostrojů, způsobujících podle kritiků stresování a plašení nebo i úmrtí ptactva, zvěře a ryb, ředitel Snip & Co Jiří Morávek odmítal tvrzením, že se akce koná v hojně navštěvované lokalitě v blízkosti města a hlučnější než ohňostroje jsou i bouřkové hromy. Kromě hlučnosti samotné používané pyrotechniky se předmětem stížností stávají také kolotočové atrakce v místě konání. \n\nVliv odpalování ohňostrojů na kvalitu ovzduší je od roku 2015 sledován Českým hydrometeorologickým ústavem v Brně, v roce 2018 se měřilo nově v areálu Jachtklubu. Byly pozorovány prokazatelné nárůsty především koncentrací suspendovaných částic, oxidů dusíku a některých kovů (např. 50násobek u draslíku, 17,5násobek u hořčíku). Nedošlo však k překročení žádného imisního limitu – přičemž u řady kovů není žádný limit stanoven, ačkoli zvýšená koncentrace naměřena byla. Podle zprávy brněnské pobočky ČHMÚ se na žádné z měřicích stanic v Brně v roce 2018 ohňostroje neprojevily, s výjimkou účelového měření přímo na přehradě. Podle soukromého názoru Jáchyma Brzeziny pak má drobná pyrotechnika odpalovaná jednotlivci během Silvestra mnohonásobně vyšší vliv na celkovou kvalitu ovzduší ve městech než jeden velký ohňostroj.\n\nPodobně jako u celého festivalu Brno – město uprostřed Evropy jsou zpochybňována čísla návštěvnosti. Ta dodává samotný organizátor a jsou údajně založena na nekvalifikovaných odhadech. Ani představitelé města Brna nijak věrohodně nedoložili svá tvrzení o nárůstu zahraničních návštěvníků. Podle odhadů policie sledovalo například úvodní prelude v roce 2018 celkem 180 tisíc diváků.\n\nV roce 2015 přehlídku kritizoval radní Brna-střed za hnutí Žít Brno Svatopluk Bartík jako příležitost k pokleslé zábavě či pijanství a návrat do 90. let, za který se stydí. Oponoval mu mimo jiné opoziční zastupitel Jindřich Zechmeister z ČSSD i sami pořadatelé.\n\nKdyž byl v roce 2019 připraven ohňostroj k uctění významných výročí brněnských univerzit, skupina akademiků, vyučujících i studentů Masarykovy univerzity protestovala proti ohňostroji coby atrakci nepřátelské lidem i přírodě a prostřednictvím akademického senátu se obrátila na organizátory se žádostí o jeho zrušení. Neuspěla však.\n\n"}
{"id": "206510", "url": "https://cs.wikipedia.org/wiki?curid=206510", "title": "Devátý den", "text": "Devátý den\n\nDevátý den () je německý film z roku 2004, zachycující příběh z druhé světové války, v němž je kněz propuštěn z koncentračního tábora pod podmínkou, že zařídí, aby lucemburská církev podpořila nacisty.\n\nFilm režíroval Volker Schlöndorff, v hlavní roli se představil Ulrich Matthes. Natáčelo se v Německu, Lucemburku a v Čechách.\n\nDěj filmu je částečně založen na skutečných událostech, které popsal ve své knize \"Pfarrerblock 25487\" lucemburský kněz Jean Bernard.\nLucemburský kněz Henri Kremer, za odbojovou činnost uvězněný v kněžské části koncentračního tábora Dachau, je nečekaně poslán zpět do Lucemburku. Tam se na gestapu dozvídá od Gebhardta, který má jeho záležitost na starost, že dostal pouze devítidenní „dovolenou“ a že bude propuštěn, pokud přiměje místního biskupa ke spolupráci s nacisty. Gebhardt pokračuje v přesvědčování pomocí politických a rádoby teologických argumentů i v dalších dnech a je čím dál nervóznější. Kremera neopouštějí hrůzné vzpomínky na lágr spojené s výčitkami svědomí, odmítá však nabídku svého bratra k útěku za hranice. V katedrále se setkává s biskupovým sekretářem a posléze je přijat samotným biskupem, který spolupracovat odmítá a konečné rozhodnutí nechává na Kremerovi. Tomu Gebhardt nabízí, že propustí některé jeho spolubratry, když vystoupí proti biskupovi s pronacistickým prohlášením za lucemburskou církev. Osmý den však dostává jen prázdné papíry v obálce. Devátý den je Henri Kremer opět v Dachau.\n"}
{"id": "206527", "url": "https://cs.wikipedia.org/wiki?curid=206527", "title": "Caudipteryx", "text": "Caudipteryx\n\nCaudipteryx („opeřený ocas“) byl drobný teropodní dinosaurus, který žil ve spodní křídě (asi před 124,6 miliony let) na území dnešní Číny. Patřil k tzv. opeřeným dinosaurům, výjimečně zachovaným dinosaurům s pernatým pokryvem těla.\n\nTento dinosaurus vykazoval enormní ptačí vzhled a je často zobrazován jako důkaz příbuznosti ptáků s dravými dinosaury. Pera byla dobře vyvinutá, ale krátká a tak \"Caudipteryx\" téměř jistě nelétal. Studie z roku 2010 odhalila, že pera nebyla pro aktivní let dostatečně vyvinutá. Z fosílií nalezených v Liao-ningu se dá usoudit, že kaudipteryx měl vedle dlouhého peří na předních končetinách taky jemné krátké peří po těle. Měl kulatou hlavu a dlouhé ostré zuby, které směřovaly spíše vpřed než dolů. Je pravděpodobné, že tvořily část primitivního zobáku. Při délce kolem 65 až 90 centimetrů vážil tento dinosaurus asi 2,2 kilogramu. Podle nových modelů dokázal tento opeřený dinosaurus mávat křídly a tím zlepšovat své běžecké schopnosti (nebo šplhání po nakloněných plochách a kmenech stromů).\n\nDíky jeho dlouhým nohám se předpokládá se, že kaudipteryx uměl rychle běhat a lovit hmyz či malé živočichy. Stejně jako u dnešních ptáků se v kaudipteryxově žaludku našly malé oblázky – tzv. gastrolity, které pomáhají rozmělňovat potravu. Je možné, že kaudipteryx si pomáhal při běhu svými křídly. Ty mohly sloužit při manévrování, rychlém zatáčení apod. Výzkum z roku 2019 tento názor potvrzuje, odhadnutá aerodynamická síla vzniklá máváním křídel dinosaura při běhu je však podle podrobných simulací a modelování relativně malá.\n\nV současnosti známe dva druhy tohoto rodu, a sice \"C. zoui\" (typus) a \"C. dongi\", popsaný v roce 2000.\n\n"}
{"id": "206528", "url": "https://cs.wikipedia.org/wiki?curid=206528", "title": "Diecéze urgelská", "text": "Diecéze urgelská\n\nDiecéze urge(l)lská (katalánsky \"Bisbat d'Urgell\", španělsky \"Diócesis de Urgel\", latinsky \"Dioecesis Urgellensis\") je jednou ze španělských diecézí. Její teritoriální působnost je na území Katalánska a Andorry.\n\nUrgelská diecéze byla založena ve 4. století. Rozkládá se na částech provincií Lérida a Gerona a na celém území Andorrského knížectví.\n\nSídelním městem biskupa je La Seu d'Urgell (špan. Seo de Urgel, latinsky: \"Sedes Urgelli\"), přičemž tento název znamená \"sídlo biskupství\". Diecéze spadá pod správu arcidiecéze v Tarragoně.\n\nHlavním kostelem diecéze je urgelská katedrála Panny Marie. Teritorium diecéze je rozděleno do 363 farností, sjednocených v 9 arcifarnostech:\n\n\nPrvním doloženým biskupem diecéze byl sv. Justus, který se měl zúčastnit Toledského roku 531 a Leridského koncilu a Valencijského koncilu (546).\n\nUrgellští biskupové jsou od roku 1278 \"ex officio\" spoluvladaři (spoluknížata) knížectví Andorra, jehož celé území je součástí této diecéze.\n"}
{"id": "206531", "url": "https://cs.wikipedia.org/wiki?curid=206531", "title": "Komplement (mikroekonomie)", "text": "Komplement (mikroekonomie)\n\nKomplementy jsou v teorii spotřebitele takové dva statky, u nichž ze spotřeby jednoho vyplývá spotřeba druhého. Křížová elasticita poptávky je u komplementů záporná, to znamená, že růst ceny statku A je provázen snížením poptávky po komplementárním statku B.\n\nPoněkud umělým příkladem dokonalého komplementu je levá a pravá bota. Komplementární vztah však nemusí být nezbytně symetrický.\n\nPříkladem z praxe mohou být například \"pobytová taxa\" (lázeňský poplatek): pokud obec zvýší cenu lázeňského poplatku, sníží se poptávka po službách hoteliérů.\n\nDalším příkladem může být vztah \"DVD přehrávač – DVD s filmy\", \"herní konzole – hra pro tuto konzoli\", \"walkman – baterie nebo hudební CD\", \"automobil – náhradní díl\". Výrobci mohou využít vztahu komplementarity ve své cenové politice, pokud mají kontrolu nad oběma statky (např. tím, že u levnějšího výrobku nastaví podstatně vyšší marži; ceny herních konzolí jsou často dokonce dotované a výrobci vydělávají na prodeji her).\n\nJiným příkladem je vztah hypoték na bydlení a bytů v soukromém vlastnictví. Nízké ceny hypoték vedou ke zvýšené poptávce po bytech a obvykle vytlačí vzhůru i ceny bytů.\n\n"}
{"id": "206533", "url": "https://cs.wikipedia.org/wiki?curid=206533", "title": "Jaroslav Nejezchleba", "text": "Jaroslav Nejezchleba\n\nJaroslav Olin Nejezchleba (* 10. ledna 1960 Kyjov) je český rockový violoncellista, baskytarista, zpěvák a houslista.\n\nPo absolvování konzervatoře v Brně měl nastoupit ve Zlíně (Gottwaldově) do symfonického orchestru, místo toho se ale v roce 1981 přestěhoval do Prahy, kde začal hrát se skupinou Marsyas. V roce 1984 od kapely odešel a stal se členem skupiny Etc..., kde hrál až do roku 2003. Během této doby koncertoval také s Čundergroundem a v Blues Sessionu Petra Kalandry, spolupracoval s Vlastou Redlem, Čechomorem, Petrem Skoumalem, Janem Burianem, Michalem Prokopem, Jiřím Bílým. Hostuje na albu Zuzany Navarové \"Caribe\" (1992) a jako host vystoupil na koncertě při natáčení desky \"Stará láska Nerez a vy\" (1993) Nerezu. Hostuje i na koncertech Anny K. Po odchodu z Etc... začal hrát v doprovodné kapele Ivana Hlase Růžový brejle, působí také v Blues Sessionu, která navazuje na stejnojmennou Kalandrovu skupinu a v současnosti hraje i své písně z doby působení v Etc... S Ivanem Hlasem a Norbi Kovácsem hraje v Ivan Hlas Triu. Celou jeho kariéru mapuje výběrové 2CD \"25 let v tom\", které vydalo v červnu 2008 vydavatelství Indies Happy Trails.\n\nV lednu 2010 vydal autorské album \"Noční lov\" a po vydání alba založil skupinu Kybabu, kde s ním hrají Norbi Kovács (kytara) a Šimon Kotek (bicí).\n\n"}
{"id": "206541", "url": "https://cs.wikipedia.org/wiki?curid=206541", "title": "Model release", "text": "Model release\n\nModel release je smlouva uzavřená mezi fotografem a fotografovanou osobou, ve které tato osoba vymezuje, jak může fotograf s vytvořenou podobiznou nakládat. Pokud někdo fotografii zveřejní bez souhlasu zobrazené osoby, může se jednat o porušení práva na ochranu osobnosti, za které může být fotograf žalován. Právním základem je zejména občanský zákoník, který v § 84 a násl. stanovuje, že zachytit jakýmkoli způsobem podobu člověka tak, aby podle zobrazení bylo možné určit jeho totožnost, je možné jen s jeho svolením; stejně tak je svolení potřeba pro rozšiřování této podoby. Výjimkou, pro kterou svolení není třeba, mohou být např. úřední jednání na základě zákona či přiměřené užití pro vědecké či umělecké účely a zpravodajství.\n\n\n"}
{"id": "206547", "url": "https://cs.wikipedia.org/wiki?curid=206547", "title": "General Atomics MQ-1 Predator", "text": "General Atomics MQ-1 Predator\n\nGeneral Atomics MQ-1 Predator je bezpilotní letoun (: \"Unmanned Aerial Vehicle\" – UAV) letectva Spojených států charakterizovaný jako bezpilotní systém MALE (medium-altitude, long-endurance). Tento letoun se vyznačuje střední operační výškou letu a dlouhou vytrvalostí. Letoun byl původně využíván výhradně pro průzkumné účely (RQ-1A) a později vznikla jeho modifikovaná ozbrojená verze (MQ-1) vyzbrojená dvěma řízenými střelami AGM-114 Hellfire. Predator je v provozu od roku 1995. Byl nasazen v bojích o Afghánistán, Bosnu, Kosovo, Irák, Jemen a Libyi.\n\nMQ-1 Predator není jen letadlo, ale celý systém. Plně operační systém zahrnuje čtyři letouny (se senzory) a pozemní řídicí základnu, primární satelitní komunikační sadu a 55 osob.\n\nPredator je v systému bezpilotních letounů U.S. Air Force označován jako stroj s charakteristikami „Tier II“.\n\nSystém Predator byl původně navržen jako RQ-1 Predator, které označuje „R“ jako průzkumný a „Q“ jako bezpilotní systém.\n„1“ označuje tento stroj jako první z bezpilotních letounů s tímto určením. Předvýrobní řada byla označována jako RQ-1A, zatímco RQ-1B označovala pozdější kusy sériové výroby (nezaměňujte s RQ-1 Predator B, ze kterého se později stal MQ-9 Reaper).\n\nAktuální předprodukční série je značena RQ-1K a finální sériové kusy jsou RQ-1L. V roce 2002 Letectvo Spojených států oficiálně změnilo určení letounu na MQ-1 („M“ znamená multi-role – víceúčelový), které odráží používání ozbrojené verze.\n\n\n\n\n"}
{"id": "206551", "url": "https://cs.wikipedia.org/wiki?curid=206551", "title": "Městský fotbalový stadion Miroslava Valenty", "text": "Městský fotbalový stadion Miroslava Valenty\n\nMěstský fotbalový stadion Miroslava Valenty je moderní fotbalový stadion v Uherském Hradišti. Hraje na něm klub 1. FC Slovácko, před sloučením AC Slovácká Slavia Uherské Hradiště. V roce 2003 byl kompletně přestavěn, aby vyhovoval podmínkám projektu Ligové stadiony 2003. Stadion je od poslední rekonstrukce kompletně bez atletické dráhy.\n\nZdroj: \n\nPrvní informace o stadionu pocházejí z roku 1926, kdy byly vystavěny šatny a klubovna. Během roku 1929 byla vystavěna první dřevěná tribuna, která v šedesátých letech prošla rekonstrukcí, byla zastřešena a rozšířena. V roce 1978 byla zbořena stávající dřevěná tribuna a na jaře dalšího roku byla započata výstavba nové, železobetonové tribuny pro tisíc diváků se zázemím, která byla otevřena v roce 1980 při příležitosti spartakiády. V roce 1993 byla vyměněna budka hlasatele, v roce 1995 pak, po postupu do první ligy, rekonstruovány kanceláře a přidáno několik míst k sezení na hlavní tribuně. Stadion měl tehdy kapacitu přes 11 000 diváků. Rekordní návštěvy 12 000 lidí bylo dosaženo v zápase se Spartou 2. srpna 1995. V květnu 2000 pak na stadionu odehrála svůj poslední zápas Slovácká Slavia a započala jeho kompletní rekonstrukce. Nový stadion s kapacitou 8 000 byl otevřen 12. října 2003 překvapivou výhrou Synotu, jak se tehdy klub jmenoval, nad Borussií Mönchengladbach poměrem 3:2.\n\nV létě 2009 stadion dostal přívlastek Miroslava Valenty na počest právě zesnulého hlavního iniciátora budování klubu a stadionu z poslední doby.\n\nNa stadionu hrála dosud třikrát česká fotbalová reprezentace. Poprvé to bylo 16. srpna 2006, kdy hrála česká reprezentace zápas proti Srbsku. Zápas skončil výhrou Srbů v poměru 1:3. V tomto zápase se loučil Pavel Nedvěd s reprezentací. Pro Srbsko to byl první zápas historie, protože dosud hrála společná reprezentace Srbska a Černé Hory.\n\nDruhý zápas se odehrál 9. září 2009, kdy se střetla v kvalifikaci o MS 2010 česká reprezentace se San Marinem. Zápas skončil jasnou výhrou Čechů v poměru 7:0, když se 4 góly a čistým hattrickem představil Milan Baroš.\n\nTřetí měření sil na reprezentační úrovni zde proběhlo 6. září 2018, kdy se český tým utkal s Ukrajinou. Poprvé ze tří dosavadních vzájemných zápasů ze souboje vzešla vítězně Ukrajina, a to v poměru 2:1, přičemž vítězný gól padl až v nastavení. Pro oba celky šlo o první zápas v nově vzniklé Lize národů.\n\n"}
{"id": "206563", "url": "https://cs.wikipedia.org/wiki?curid=206563", "title": "Oviraptor", "text": "Oviraptor\n\nOviraptor („zloděj vajec“) byl zástupce teropodů z čeledi Oviraptoridae. Žil asi před 76 až 72 miliony let (svrchní křída, stupeň kampán) na území dnešní centrální a východní Asie. Je známý z pozůstatků druhu \"O. philoceratops\". K tomuto rodu byl sice původně přiřazen i \"Oviraptor mongoliensis\", ten byl však později přeřazen pod nový rod \"Rinchenia\". Byla také nalezena zkamenělá hnízda a embrya tohoto teropoda.\n\n\"Oviraptor\" disponoval krátkou a vysokou hlavou se zvláštně tvarovaným zobákem a velkými drápy předních končetin. Zobák nebyl jedinou zvláštností jeho lebky. Měl také kostěný hřeben na hlavě a z patra mu rostly do dutiny ústní dva kostěné výrůstky. Dosahoval délky kolem 1,6 metru a hmotnosti zhruba 22 kilogramů.\n\nVětšina vyobrazení oviraptora je založená na pozůstatcích příbuzného rodu \"Citipati\".\n\nPodle prvního nálezu (fosilní pozůstatky oviraptora ležely v blízkosti hnízda protoceratopse) se předpokládalo, že se živil vejci ostatních dinosaurů. Po přezkoumání v 90. letech minulého století se ale zjistilo, že hnízdo bylo ve skutečnosti oviraptoří. Další nálezy potvrdily, že samice svoje hnízda před nepřáteli chránily. Dnes platí předpoklad, že se oviraptoři živili měkkýši, zejména vodními, kterým dokázali silným zobákem lehce rozlomit schránky. Není však vyloučené, že se vejci ostatních dinosaurů rovněž přiživovali.\n\nPodle vědecké studie z roku 2015 mohla mít vajíčka oviraptorů (nebo jejich blízkých příbuzných) zeleno-modrou barvu. Vědci to zjistili rozborem původních biologických pigmentů ze skořápek zkamenělých vajec starých kolem 66 milionů let.\n\n"}
{"id": "206567", "url": "https://cs.wikipedia.org/wiki?curid=206567", "title": "Grand Prix San Marina 1994", "text": "Grand Prix San Marina 1994\n\nGrand Prix San Marina 1994 byl závod Formule 1, který se uskutečnil 1. května 1994 na Autodromo Enzo e Dino Ferrari v Imole v Itálii. Šlo o třetí závod sezóny 1994 a první závod sezóny, který se uskutečnil v Evropě. Závodní víkend byl poznamenán smrtí rakouského jezdce Rolanda Ratzenbergera, trojnásobného mistra světa Ayrtona Senny a několika dalšími vážnými nehodami a zraněními. Britský komentátor Murray Walker popsal závod jako „nejčernější den závodů Formule 1, jaký pamatuje“.\n\nZávod nakonec vyhrál Michael Schumacher, Nicola Larini získal první body své kariéry druhým místem. Třetí skončil Mika Häkkinen. Senna se dočkal státního pohřbu v domovské Brazílii, kde přibližně 500 000 lidí lemovalo ulice, kterými projížděla rakev s jeho tělem. Italští žalobci obvinili šest lidí z neúmyslného zabití v souvislosti s jeho smrtí, ale všichni byli později osvobozeni. Případ se vlekl více než 11 let v důsledku odvolání a obnovy řízení po původním osvobozujícím rozsudku.\n\nNásledky závodu vedly ke zdůraznění prvku bezpečnosti ve sportu. Dalšími důsledky závodu bylo obnovení jezdecké asociace a úpravy mnoha tratí a designu vozů. Byla přijata řada technických pravidel, které měly vozy Formule 1 zpomalit a nově vybudované okruhy jako Bahrain International Circuit obsahují velké únikové zóny, které mají zpomalit vůz předtím, než narazí do zdi. Zařízení zvané HANS, které chrání hlavu a krk v případě nehody, se stalo povinným.\n\nV pátek 29. dubna se odehrála první část kvalifikace na závod. Jordan pilotovaný Rubensem Barrichellem najel na obrubník v zatáčce Variante Bassa v rychlosti 225 km/h a byl vystřelen do vzduchu. Narazil do vrchu bariéry z pneumatik a Barichello ztratil vědomí. Vůz se několikrát převrátil a nakonec zůstal ležet na zemi koly vzhůru. Záchranářské týmy Barichella na místě nehody ošetřily a ten byl posléze převezen do nemocnice. Další den se objevil na setkání jezdců, ale zlomený nos a ruka v sádře jej vyřadily ze zbytku závodního víkendu. Deset let poté Damon Hill, který v té době jezdil za Williams-Renault, popsal své pocity po nehodě: „Všichni jsme se otřepali a pokračovali v kvalifikaci ujištěni, že naše vozy jsou pevné jako tanky a můžeme v nich být otřeseni, ale ne zraněni.“\n\nDvacet minut po začátku poslední části kvalifikace ztratil Roland Ratzenberger kontrolu nad svým vozem Simtek, když se blížil do zatáčky Villeneuve. Narazil do betonové zdi, a ačkoliv kokpit vozu zůstal takřka nepoškozen, síla nárazu zlomila Ratzenbergerovi vaz. Ratzenberger, nováček ve Formuli 1, jel rychlostí 306 km/h ve chvíli, kdy se mu ulomilo přední křídlo, které poškodil nárazem na obrubník v předchozím kole.\n\nKvalifikace byla zastavena a zbývajících 40 minut bylo nakonec zrušeno. Později bylo oznámeno, že Ratzenberger podlehl mnohačetným zraněním. Šlo o první smrt při závodním víkendu Formule 1 od Grand Prix Kanady 1982, kde zahynul Riccardo Paletti. Bylo to také osm let od úmrtí Elio de Angelise, který nepřežil nehodu při testování svého Brabhamu na okruhu Paul Ricard. Profesor Sid Watkins, šéf lékařského týmu Formule 1, ve svých pamětech vzpomíná na reakci Ayrtona Senny na Ratzenbergerovu smrt následovně: „Ayrton se zhroutil a brečel na mém rameni.“ Watkins se snažil přesvědčit Sennu, aby následující den nezávodil slovy: „Co ještě potřebuješ dokázat? Jsi trojnásobný mistr světa a jsi očividně nejrychlejší jezdec. Vykašli se na to a pojďme rybařit.“ Senna byl ale neústupný a řekl: „Side, jsou určité věci, nad kterými nemáme kontrolu. Nemůžu odejít, musím pokračovat.“\n\nSenna získal pole position před Michaelem Schumacherem. Gerhard Berger se kvalifikoval jako třetí a za ním stál na roštu Sennův týmový kolega Damon Hill. Dle tehdejších pravidel se do závodu kvalifikovalo 26 nejrychlejších jezdců z kvalifikace. Vzhledem k tomu, že 26. nejrychlejší čas zajel Roland Ratzenberger, na start se postavilo jen 25 pilotů.\n\nPo odstartování zůstal na roštu stát Benetton, který pilotoval JJ Lehto. Pedro Lamy, který startoval z konce roštu, měl výhled zablokovaný dalšími vozy, a narazil tudíž do Lehtova vozu. Trosky vozů a pneumatiky se rozletěly po trati, část z nich překonala bezpečnostní plot chránící diváky a devět jich lehce zranila. Kvůli nehodě na trať vyjel safety car, který po potřebnou dobu zpomaluje vozy a ty se navzájem nesmějí předjíždět. Při pomalé jízdě za safety carem došlo k poklesu teploty pneumatik. Při setkání jezdců před závodem vyjádřili Ayrton Senna a Gerhard Berger znepokojení nad tím, že safety car jezdí příliš pomalu, a není tudíž možno udržet pneumatiky dostatečně horké. Když byly trosky odklizeny, safety car zajel do boxů a závod byl restartován letmým startem. Dvě kola po restartu vyjel vůz pilotovaný Ayrtonem Sennou v zatáčce Tamburello v rychlosti 306 km/h z trati a po zpomalení na 211 km/h narazil do betonové zdi.\n\nVe 14:17 byly vyvěšeny červené vlajky a závod byl zastaven. Sid Watkins a jeho tým se okamžitě vydal na pomoc Sennovi. Když jsou vyvěšeny červené vlajky, vozy musejí zpomalit a zajet do boxů. Tímto opatření jsou chráněni traťoví komisaři a lékaři zasahující na místě nehody. Tým Larrousse omylem povolil svému jezdci Ériku Comasovi vyjet z boxů, ačkoliv byly vyvěšeny červené vlajky. Traťoví komisaři na něj zuřivě mávali, aby jej donutili zpomalit, protože se k místu nehody přibližoval takřka v plné rychlosti. Komentátor Eurosportu John Watson popsal incident jako „nejabsurdnější věc, kterou v životě viděl.“ Comas se vyhnul všem vozům a osobám zasahujícím na místě nehody a posléze odstoupil ze závodu. Naturalistické záběry záchranářů ošetřujících Sennu byly vysílány živě televizí RAI, takže BBC přepnula na vlastní kameru umístěnou v boxové uličce. Senna byl vyproštěn z vozu a letecky transportován do nemocnice Maggiore poblíž Bologni. Lékařské týmy pokračovaly v jeho ošetřování i za letu. Ve 14:55 místního času, 37 minut po nehodě, byl závod restartován.\n\nVýsledky restartovaného závodu byly určeny součtem časů z prvního a druhého závodu. Po restartu vedl na trati Gerhard Berger, ale v součtu časů vedl Michael Schumacher díky náskoku, který si na Bergera vypracoval před zastavením závodu. Schumacher na trati předjel Bergera ve 12. kole a ten o čtyři kola později ze závodu pro technické potíže odstoupil. Larini se na chvíli ujal vedení, když Schumacher zajel do boxů, ale jen do okamžiku vlastní zastávky.\n\nDeset kol před koncem závodu upadlo pravé zadní kolo z Minardi Michele Alboreta, který zrovna vyjížděl z boxů a kolo zasáhlo dva mechaniky Ferrari a dva mechaniky Lotusu, kteří museli být převezeni do nemocnice.\n\nMichael Schumacher vyhrál závod před Nicolou Larinim a Mikou Häkkinenem, a měl tak po prvních třech závodech sezóny maximální možný počet 30 bodů. Jde o jediný závod, kde se Larini umístil na stupních vítězů, a jeden ze dvou závodů, ve kterých bodoval. K uctění památky Ronalda Ratzenbergera a Ayrtona Senny se na stupních vítězů nestříkalo šampaňským.\n\nDvě hodiny a dvacet minut po skončení závodu, v 18:40 místního času, Dr. Maria Theresa Fiandri oznámila, že Ayrton Senna zemřel. Jako oficiální čas úmrtí bylo uvedeno 14:17 místního času, což znamená, že Senna zemřel okamžitě. Pitva odhalila, že příčnou smrti byla část zavěšení kola, která se při nehodě ulomila a prorazila jeho helmu a lebku.\n\nOkruh v Imole, který byl do tehdejšího stavu uveden v roce 1981, byl následně značně přestavěn, včetně úpravy zatáčky Tamburello, kde došlo již dříve k vážným nehodám Gerharda Bergera (1989) a Nelsona Piqueta (1987), z vysokorychlostní na mnohem pomalejší šikanu. FIA také změnila technické regulace tím způsobem, že vozy z roku 1994 na ně nemohly být upraveny a týmy musely vyrobit zcela nové vozy. Kvůli obavám, které pronesli Senna a Berger před závodem, byla při dalším závodě, Grand Prix Monaka 1994, znovuobnovena jezdecká asociace (Grand Prix Drivers' Association). Ta byla původně založena již v roce 1961, ale v roce 1982 byla rozpuštěna. Primárním cílem jejího obnovení byla snaha povolit jezdcům diskutovat bezpečnostní změny zaváděné po závodě v Imole. První dvě místa na startovním roštu Grand Prix Monaka 1994 byla prázdná a byly do nich namalovány rakouská a brazilská vlajka na počest dvou jezdců, kteří při předchozím závodě zahynuli. Před závodem se také držela minuta ticha.\n\nSenna se dočkal státního pohřbu v São Paulu dne 5. května 1994. Přibližně 500 000 lidí lemovalo ulice, kterými projížděla rakev se Sennovým tělem. Sennův rival Alain Prost byl jedním z lidí, kteří nesli rakev. Sennův pohřeb navštívila většina komunity sdružené okolo Formule 1. Výjimkou byl prezident FIA Max Mosley, který se místo toho zúčastnil 7. května 1994 v Salzburgu pohřbu Rolanda Ratzenbergera. Mosley řekl deset let poté na tiskové konferenci: „Šel jsem na jeho pohřeb, protože všichni ostatní šli na Sennův. Myslel jsem, že je důležité, aby někdo šel i na jeho.“\n\nItalští žalobci zahájili stíhání šesti osob v souvislosti se Sennovou smrtí, konkrétně to byli Frank Williams, Patrick Head a Adrian Newey z Williamsu, Fedrico Bendinelli jako zástupce vlastníků Autodromo Enzo e Dino Ferrari, Giorgio Poggi jako ředitel okruhu a Roland Bruynserarde jako ředitel závodu a člověk, který okruh schválil. Verdikt byl vynesen 16. prosince 1997 a všichni obžalovaní z neúmyslného zabití byli prohlášeni za nevinné. Soud zjistil, že příčinou Sennovy nehody byla zlomená řídicí tyč. Ta byla zkrácena a navařena zpět do vozu na Sennovu žádost, kterou chtěl docílit většího pohodlí ve voze.\n\nPo vynesení rozsudku bylo podáno stáním zástupcem odvolání proti osvobození Patricka Heada a Adriana Neweyho. Dne 22. listopadu 1999 zprostil odvolací soud Heada a Neweyho všech obvinění s odůvodněním, že se neobjevily žádné nové důkazy (kvůli poškození vozu chybí některá data z černé skříňky vozu a 1,6 sekundy záběrů ze Sennova vozu není dostupných, neboť italská režie přepnula těsně před nehodou na kameru umístěnou v jiném voze), a tudíž dle článku 530 italského trestního řádu musela být obžaloba prohlášena „za neexistující, neboť není podepřena fakty“. Tento rozsudek byl anulován v lednu 2003, protože soud měl za to, že byl článek 530 špatně vyložen. Na 27. května 2005 byl nařízen nový proces, ve kterém byli Head i Newey osvobozeni.\n\nGrand Prix San Marina 1994 byla na dlouhou dobu posledním závodem Formule 1, při kterém došlo ke smrtelné nehodě pilota, . Další smrtelná nehoda zasáhla Formuli 1 až v roce 2014, kdy na při GP Japonska na okruhu Suzuka havaroval Jules Bianchi. U těžkých havárií, ke kterým došlo při závodech Formule 1 v druhé polovině 90. let a poté i v 21. století, je často uváděno, že havarující pilot by pravděpodobně nepřežil, kdyby nedošlo ke zpřísnění bezpečnostních předpisů, k čemuž se začalo přistupovat právě po osudné Grand Prix San Marina 1994.\n\ntento závodní víkend je označován za nejčernější víkend v historii Formule 1\n\n\n\n\n\n\n\n\n"}
{"id": "206569", "url": "https://cs.wikipedia.org/wiki?curid=206569", "title": "Eidam", "text": "Eidam\n\nEidam (výslovnost „ejdam“ nebo „ajdam“; český název prostřednictvím němčiny pochází z nizozemského \"Edammer kaas\", angl. \"Edam cheese\", něm. \"Edamer\", rus. \"эдам\" nebo \"эдамер\") je mírně nasládlý polotuhý původně plnotučný sýr vyráběný z pasterovaného kravského mléka, původem z nizozemského města Edam.\n\nEidam má jemnou, nepříliš slanou chuť. Ve srovnání s jinými sýry je téměř bez zápachu. Barva eidamu je nažloutlá, přílišná bledost ukazuje na nedostatečnou zralost. Doba zrání eidamu se pohybuje od čtyř týdnů až po deset měsíců. Delší dobou zrání lze docílit vyšší trvanlivosti. Obsah tuku v sušině bývá 40 % nebo 45 %. Eidam s nižším obsahem tuku (20 % či 30 %) je považován za české specifikum, avšak je vhodný ke smažení (v tzv. trojobalu, ze kterého se neroztéká, oproti pravému plnotučnému – dál viz smažený sýr neboli smažák). Obsah sušiny v eidamu by měl být 52 % (u 30 % obsahu tuku) či 56 % (u 45 % obsahu tuku).\n\nNázev eidam je odvozen od jména přístavního městečka Edam u jezera IJsselmeer v provincii Severní Holandsko (Noord Holland). Česká podoba slova eidam pochází zřejmě z německé podoby názvu města.\n\nVe 14. až 18. století byl eidam nejoblíbenějším sýrem, zejména při lodních plavbách a v koloniích, a to hlavně z toho důvodu, že dlouho vydržel a nekazil se. Vyráběl se ve tvaru koule a balen býval do červeného voskového obalu.\n\nNejvětším světovým producentem eidamu je mezinárodní společnost Friesland Foods sídlící v Nizozemsku.\n\nNizozemský eidam je vyráběn v několika tvarových variantách:\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v eidamském sýru.\n\n\n"}
{"id": "206571", "url": "https://cs.wikipedia.org/wiki?curid=206571", "title": "Poema", "text": "Poema\n\nPoema, též básnická či byronská povídka, je rozsáhlejší lyricko-epická veršovaná skladba skládající se obvykle z několika zpěvů. Samotný termín pochází z ruštiny. Jejím typickým rysem je \"roztříštěná kompozice\", děj tak bývá potlačen na úkor líčení pocitů, dojmů a nálad. Poemy bývají autobiografické a na milostné téma – převládají lyrické složky nad epickými.\n\nTento žánr byl oblíbený v období romantismu. Mezi známé autory poem patří Alexandr Sergejevič Puškin, George Gordon Byron, Taras Hryhorovyč Ševčenko.\n\n\n\n"}
{"id": "206576", "url": "https://cs.wikipedia.org/wiki?curid=206576", "title": "Nakadžima B5N", "text": "Nakadžima B5N\n\nNakadžima B5N byl jednomotorový bombardovací celokovový dolnoplošník se zatahovacím ostruhovým podvozkem Japonského císařského námořního letectva, užívaný ve druhé světové válce. V japonském námořnictvu byl označován jako palubní útočný letoun typ 97 (九七式艦上攻撃機, \"Kjúnanašiki kandžó kógekiki\", určení letounu se zkracovalo na 艦攻 \"kankó\"). Spojenci toto letadlo nazvali kódovým označením Kate. \n\nLetoun Nakadžima B5N vznikl podle propozic 10-Ši z roku 1935. Zadání na palubní bombardovací a torpédový letoun požadovalo mimo jiné maximální rychlost 333 km/h ve 2000 m, vytrvalost 4 hodiny se 2 pumami ráže 250 kg a šířku se složeným křídlem do 7,5 m. Do projektu s továrním označením typ K byla zahrnuta třílistá stavitelná vrtule, hvězdicový devítiválec Nakadžima Hikari 2, Fowlerovy vztlakové klapky a hydraulicky zatahovaný podvozek.\n\nPrvní dva konkurenční prototypy, postavené podle propozic 10-Ši, vzlétly roku 1937. Japonské námořnictvo se tak rozhodovalo mezi strojem B5M od firmy Micubiši a \"B5N\" od firmy Nakadžima. Typ Nakadžimy však byl modernější a svými výkony předčil konkurenční stroj. Následně byl z prvního prototypu B5N odstraněn nespolehlivý hydraulický systém sklápění křídla a místo odštěpných Fowlerových klapek byly instalovány klasické štěrbinové vztlakové klapky ve formě sklopné odtokové hrany. Druhý prototyp B5N již v křídle nesl větší integrální palivové nádrže a výkonnější pohonnou jednotku Hikari 3 se vzletovým výkonem 574 kW.\n\nSériová výroba třímístného typu B5N1 model 11 byla zahájena v listopadu roku 1937 v Koizumi. Střelec otočený zády ke směru letu obsluhoval pohyblivý kulomet typ 92 ráže 7,7 mm. Svrhovaná výzbroj byla umístěna na závěsnících umístěných mírně vpravo od podélné osy trupu, například jedno torpédo typ 91 KAI o hmotnosti 800 kg, nebo šest 60 či dvě 250 kg pumy. \n\nPrototyp stroje B5N2 model 12 se silnějším čtrnáctiválcovým dvouhvězdicovým motorem Nakadžima NK1B Sakae 11 o výkonu 746 kW poprvé vzlétl v prosinci 1939. Dodávky sériových letounů byly zahájeny v 1. pololetí roku 1940. Některé stroje závěrečných sérií byly vybaveny protilodním radarem, nebo detektorem magnetických anomálií Džikitančiki.\n\nV roce 1941 společnost Nakadžima předala produkci B5N firmě Aiči Tokei Denki K. K. V nové továrně Eitoku v Nagoji bylo v letech 1942 až 1943 vyprodukováno 200 kusů B5N2. V 11. námořním arzenálu v Hiró bylo od roku 1942 do roku 1944 vyrobeno dalších 280 B5N2.\n\nPrvní operační nasazení B5N1 proběhlo koncem roku 1938 při podpoře bojů japonské armády u Chaj-kchou v Číně. Poslední z dosluhujících B5N1 létaly jako cvičné v původní, či upravené podobě jako B5N1-K. \n\nVylepšené stroje Nakadžima B5N2 byly nasazeny během útoku na Pearl Harbor v prosinci 1941. V době vypuknutí války v Tichomoří se jednalo o nejmodernější torpédový letoun, který svými parametry převyšoval americké stroje. V druhé polovině války však začal zastarávat a byl využíván stále více k protiponorkovému hlídkování. V roce 1945 byly B5N2 nasazeny při útocích kamikaze. Na letounu B5N2 létal i Micuo Fučida.\n\n\n"}
{"id": "206577", "url": "https://cs.wikipedia.org/wiki?curid=206577", "title": "Luzný", "text": "Luzný\n\nLuzný () je hora, která se nachází v centrální části německé strany Šumavy v Národním parku Bavorský les v těsné blízkosti státní hranice s Českem. Měří 1 373 metrů a mezi šumavskými horami vyniká největším kamenným mořem, které pokrývá její vrchol. Poblíž hory na hranici s Českou republikou se nachází místo zvané Markfleckl, které do roku 1803 bylo trojmezím Čech, Bavorska a Pasovska.\n\nNa severozápadním svahu pramení Luzný potok, který se po několika kilometrech stéká s Březnickým potokem a vytváří Modravský potok. Ten poblíž Modravy přibírá Roklanský a Filipohuťský potok a vytváří řeku Vydru.\n\nNejkratší výstup je možný z parkoviště pod Luzným a cesta trvá asi 1,5 hodiny. Pro výstup je možné zvolit ze dvou cest, Sommerweg (Letní cesta) nebo Winterweg (Zimní cesta). Turistická trasa z Luzného na Roklan (1453 m) trvá asi 4 hodiny. Ve výjimečných případech (zvláštní akce s povolením NP Šumava) je možné vystoupat na vrchol Luzného z Březníku v údolí Luzného potoka ležícího na českém území. Od roku 2009 je také možné vrcholu dosáhnout rovněž z Březníku, ale po úbočí Špičníku, nikoliv Luzenským údolím. Trasa je značena žlutou značkou a je přístupná od 15. července do 15. listopadu.\n\nCelá oblast od Roklanu po Třístoličník byla po staletí spojována s lidovými pověstmi. V soutěsce Teufelsloch (volně přeloženo jako „čertovy jámy“) údajně sídlí poslové pekel a vrhají rozžhavené smrkové šišky po lidech, kteří sem zabloudí. Samotná hora měla vzniknout tak, že vládce pekel zde převrhl povoz s obrovskými balvany, které táhl, aby přehradil Dunaj v Pasově, způsobil povodeň a zabil všechny jeho obyvatele. Náhle však z dáli uslyšel kostelní zvon, ztratil veškerou svou sílu a musel povoz nechat povozem.\n\nLuzný se stal předlohou mnoha uměleckých děl, například v knize českého malíře a spisovatele Josefa Váchala \"Šumava umírající a romantická\" můžeme najít dřevoryt \"Bouře nad Luzným\".\n\nZa dobré viditelnosti je možné z Luzného pozorovat panorama vrcholů severních Alp. Z vrcholu jsou dobře viditelné také okolní šumavské hory na německé i české straně (např. Roklan, Poledník, Černá hora a další) a údolí Luzného potoka s Hraniční slatí v okolí Březníku. Údolím pod Luzným vedla v minulosti Zlatá stezka až na Březník, dnes je však kvůli výskytu tetřeva hlušce veřejnosti nepřístupná. Luzný je jednou z několika lokalit, kde je na Šumavě původní borovice kleč. Ta je mimo Šumavu původní v Česku již pouze v Krkonoších.\n\n"}
{"id": "206581", "url": "https://cs.wikipedia.org/wiki?curid=206581", "title": "OTR", "text": "OTR\n\nZkratka OTR má několik významů:\n"}
{"id": "206584", "url": "https://cs.wikipedia.org/wiki?curid=206584", "title": "Patricie Pagáčová", "text": "Patricie Pagáčová\n\nPatricie Pagáčová, rozená Solaříková (* 19. prosince 1988 Praha) je česká herečka.\n\nV roce 1996 začala hrát Aničku Studničkovou, spolužačku a přítelkyni jednoho z hrdinů seriálu \"Ranč U Zelené sedmy\". Od roku 2005 do ledna roku 2019 hrála Terezu Jordánovou v seriálu \"Ulice\". Podle svých slov odešla na vlastní žádost a po vzájemné přátelské domluvě <br>Vystudovala střední odbornou školu – management obchodu a služeb. V letech 2009–2010 absolvovala pomaturitní studium na Empire – jazykové škole. Od roku 2010 studovala Metropolitní univerzitu, obor humanitní studia. V roce 2014/2015 studium úspěšně ukončila.<br>\n\nRole v divadle: Dokonalá svatba, Doktor v nesnázích, Fantastická žena.\nModerovala pořad Jak to vidí MasterChef 2019.\nZahrála si ve videoklipu \"Naše cesty\" Marka Ztraceného. \n\nV květnu 2018 si našla přítele Tibora Pagáče, od ledna 2019 byli zasnoubení a v červnu 2019 se vzali. Spolu s manželem mají dva psy a miminku se nevyhýbají.\n\n"}
{"id": "206586", "url": "https://cs.wikipedia.org/wiki?curid=206586", "title": "Off-the-Record Messaging", "text": "Off-the-Record Messaging\n\nOff-the-Record Messaging (OTR) je kryptografický protokol, který zprostředkovává šifrování pro instant messaging. OTR používá kombinaci symetrické šifry s 128bitovou délkou klíče, Diffieho-Hellmanovu výměnu klíčů a hashovací funkci SHA-1. Kromě autentizace a šifrování, OTR poskytuje dopřednou bezpečnost a ohebnou bezpečnost.\n\nPrimární motivací protokolu bylo poskytnout autentifikaci s možností zamítnutí pro účastníky konverzaci při zachování konverzace v tajnosti, jako soukromý rozhovor v reálném životě, nebo rozhovor mimo záznam v žurnalistice. To je v kontrastu s kryptografickými nástroji, které produkují výstup, který může být později použit jako ověřitelný záznam komunikace a identity jejích účastníků.\n\nProtokol OTR byl navržen Ianem Goldbergem a Nikitou Borisovou a byl vydán dne 26. října 2004. Ti poskytují klientskou knihovnu s cílem usnadnit podporu pro instant messaging vývojáře, kteří chtějí implementovat protokol. Existují pluginy Pidgin a Kopete které umožňují použít OTR v průběhu jakékoliv komunikace při používání IM protokolu, který je podporovaní Pidginem a Kopetem. Pidgin a Kopete nabízí funkci automatické detekce, která spustí OTR relaci s lidmi, kteří mají funkci povolenou, aniž by zasahoval do ostatních nešifrovaných rozhovorů.\n\nOTR byl představen v roce 2004 Nikitou Borisovou, Ianem Avrum Goldbergem a Erikem A. Brewerem jako vylepšení přes OpenPGP a S/MIME system na “Workshop on Privaci in the Electronict Society” (WPES). První verze 0.8.0 referenční implementace byla zveřejněna dne 21. listopadu 2004. V roce 2005 byla analýza prezentována Mariem Di Raimondem, Rosariem Gennarem a Hugem Krawczykem, kteří upozornili na několik zranitelností a navrhli vhodné opravy. V důsledku toho verze 2 protokolu OTR, zveřejněna v roce 2005, implementovala navrhované změny které navíc umožnily skrýt veřejné klíče. Kromě toho, 2. verze protokolu umožňovala fragmentovat OTR zprávy, za účelem vypořádat se s chatovacímy systémy, které měly limitovanou velikost zprávy a jednodušší způsob ověřování proti útokům man-in-the-middle. Namísto porovnávání kontrolních součtů klíčů, znalost libovolného sdíleného tajného klíče moho\n3. verze protokolu byla zvěřejněna v roce 2012. Jako opatření proti opakování znovuzavedení relace v případě, že bude několik uživatelů chatovat pomocí stejné uživatelské adresy ve stejný čas, byla ve 3. verzi přidána více precizní identifikace pro odesílání a přijímání klientských instancí. Kromě toho je v protokolu zajištěný další klíč, který může být použitý pro další datový kanál.\n\nBylo navrženo několik řešení pro podporu konverzací s více účastníky. Způsob navržený v roce 2007 Jiangem Bianem, Remzim Sekerem a Umitem Topalogluem využívá systém jednoho účastníka jako “virtuální server”. Tato metoda se nazví “Multi-part Off-theRecord Messaging” (mpOTR), která byla zveřejněna v roce 2009 pracuje bez pomocí centrálního hosta pro správu a byla představena v aplikaci Cryptocat Ianem Goldbergem. V roce 2013 byl zaveden tzv. Signal protocol, který je založen na OTR Messaging a Silent Circle Instant Messaging Protocol (SCIMP). Její hlavní funkce byla zavedení podpory pro asynchronní komunikaci (“offline zprávy”), dále přinesla lepší práci s promíchaným pořadím zpráv a jednodužší podporu pro konverzace s více účastníky. Rozšíření OMEMO, které bylo zavedeno v klientovi pro Android XMPP nazvaném Conversations v roce 2015, integruje Double Ratchet Algoritmus použitý v instant messaging protokolu XMPP (“Jabber”) a také podporuje šifrování pro přenos souborů. V podzimu roku 2015 byly předloženy nadací XMPP Standarts Foundation standardy pro standardizaci.\n"}
{"id": "206593", "url": "https://cs.wikipedia.org/wiki?curid=206593", "title": "Doutnavka", "text": "Doutnavka\n\nDoutnavka je nízkotlaká plynem plněná výbojka se studenou katodou pracující v oblasti samostatného doutnavého výboje. Odtud pochází její název. Ve skleněné baňce naplněné zpravidla neonem (ale i argonem, heliem, dusíkem, CO) o tlaku desetin kPa jsou dvě elektrody, mezi nimiž vzniká výboj nezávislý na polaritě přiloženého napětí. Častý je i slangový název neonka, snad podle nejběžnější náplně či podle označení v jiných jazycích.\n\nFyzikální podstatou doutnavky je přenos elektrického náboje plynem. Plyn se vlivem různých záření ionizuje a vzniklý ion a elektron se mohou působením elektrického pole pohybovat mezi anodou a katodou.\n\nPo připojení doutnavky na zdroj střídavého napětí svítí obě elektrody, u stejnosměrného zdroje jen elektroda připojená na zápornou svorku – katoda. Toho je možné využít k indikaci polarity a rozlišení střídavého a stejnosměrného napětí.\n\nPod zlidovělým názvem neon, neonová trubice se vyskytují principem podobné nízkotlaké výbojky, podstatně větších rozměrů. Jsou napájeny vysokým napětím, a využívá se u nich světla zářicího anodového sloupce, který vzniká při vyšších tlacích plynů než v doutnavkách.\n\nZapalovací napětí je dáno povrchem elektrod, plynovou náplní a dalšími vlivy. Oblast 0–A voltampérové charakteristiky se nazývá oblastí \"nesamostatného výboje\". Velikost proudu je v řádu mikroampér. V bodu A charakteristiky dochází ke vzniku \"samostatného výboje\". Bod A je označován jako \"zápalné napětí\".\n\nSamostatný výboj se udržuje při napětí nižším, než je zápalné napětí. Na VA charakteristice mu odpovídá přímka BC. Po zapálení doutnavky se zvýší protékající proud, který by nadále rostl a doutnavý výboj by přešel do obloukového. Do série s doutnavkou se proto většinou předřazuje rezistor na omezení protékajícího proudu. Při překročení dovoleného proudu doutnavkou může dojít k jejímu rychlejšímu opotřebení, rozprášení elektrod nebo tepelnému přetížení a destrukci baňky.\n\nBarva vyzařovaného světla je dána plynovou náplní uvnitř baňky. Časté je použití tzv. Penningovy směsi (99,5 % neonu a 0,5 % argonu), která má výhodnější vlastnosti než čistý neon. Některé barvy se vytvářejí směsí několika plynů. V současnosti vyrábějí někteří výrobci signální doutnavky i v netypických barvách, třeba i bílé. U těchto bývá použit luminofor na stěnách baňky a směs plynů, která vytváří značný podíl záření v ultrafialové oblasti. Barvu světla pak převážně určuje použitý luminofor. Takto jsou vyráběny např. jasně zeleně svítící doutnavky pro vypínače.\n\nMohou mít tvar trubičky či kapky s drátovými vývody, nebo jsou konstruovány s paticí závitovou nebo bajonetovou, do níž bývá vložen nezbytný předřadný rezistor. U některých typů je vršek baňky proveden jako čočka. Vyrábějí se i jako sufitky s použitím např. ve zkoušečkách známých pod označením fázovky. Rezistor bývá u sufitových žárovek (sufitek) předřazen jako samostatný prvek. Miniaturní doutnavka s předřazeným rezistorem bývá často použita jako signalizace, vestavěná přímo do vypínače (ať už se jedná o elektroinstalační prvek, nebo o přístrojový vypínač). Také se vyrábějí kontrolky různých tvarů a rozměrů, které obsahují vestavěnou doutnavku. Doutnavky mají malou spotřebu, běžně několik mA.\n\nV některých případech se využívá jevu, že se doutnavka rozsvítí teprve při dosažení zápalného napětí. Nejčastěji to bylo používáno např. ve starších fotoblescích, kde rozsvícení doutnavky indikovalo nabití kondenzátoru přístroje a možnost odpálení záblesku. Někdy byla doutnavka zároveň i součástí jednoduché nabíjecí automatiky přístroje.\n\nRozsvícení při přivedení napětí, vyššího než zápalné, je využito také v různých zkoušečkách (lidově zvaných \"fázovky\"), kdy se doutnavka rozsvěcuje teprve při napětí, které považujeme za nebezpečné. Zároveň se využívá vlastnosti, že pro svit doutnavky stačí nepatrný proud, který může bez nebezpečí úrazu a pocitového vjemu procházet lidským tělem. Ve zkoušečce je obvykle doutnavka se zápalným napětím kolem 70 V v sérii s rezistorem vysoké hodnoty (cca nad 2 megaohmy dle typu), který by měl být ve speciálním bezpečném provedení. Obvykle bývá jeden pól doutnavky spojen se zkušebním hrotem a druhý přes předřazený rezistor s dotekovou ploškou. Pokud se někdo dotýká dotykové plošky, proud se uzavírá tělem a pokud je rozdíl potenciálů dostatečně velký, doutnavka svítí.\n\nElektrody a náplň je obdobná jako u návěstních doutnavek. Vyráběly se i v provedení, připomínající běžné žárovky se závitem E14 a E27. Vytvářejí slabé, oranžové světlo při poměrně malé spotřebě, např. jako orientační osvětlení, osvětlení temných komor pro fotografii apod. V současnosti se vyrábějí pro dekorační účely. Elektrody mohou mít např. tvar různých nápisů, reklam, náboženských a politických motivů, květin, plamínku apod. Může být využita kombinace jak viditelného světla, vytvořeného kolem katody, tak světélkování luminoforů v jedné baňce, čímž vzniká kombinace odlišných barev. Nestabilní doutnavý výboj může vytvářet i iluzi plápolajícího plamene svíčky.\n\nRůzné typy doutnavek se používaly jako zdroj stroboskopického světla, zejména ve starších gramofonech.\n\nVyužívá se úseku BC voltampérové charakteristiky. Zátěž se připojuje paralelně k doutnavce. Pro správnou funkci je třeba zajistit, aby zatěžovací proud byl několikrát menší než proud doutnavky.\n\nPro tyto účely byly vyráběny speciální provedení doutnavek, často s rozměrnými, asymetricky provedenými elektrodami pro odvod ztrátového výkonu, u kterých bývalo nutné dodržovat polaritu napětí. Vyráběly se i vícenásobné stabilizátory v jedné baňce, uspořádané jako koncentricky umístěné válce (jeví se jako sériově zapojené doutnavky čili napěťový dělič). Vnitřní elektroda je anoda, kolem ní je válec, který slouží vnitřním povrchem jako katoda, a svým vnějším povrchem jako anoda pro další doutnavku. Takto byl např. běžně tvořen čtyřnásobný stabilizátor. Typické maximální proudy stabilizačních doutnavek bývaly dle typu od několika mA do desítek až stovek mA, při stabilizačních napětích od cca 50 do zhruba 180 V na doutnavku. U některých bývaly pro snadnější zapálení výboje pomocné elektrody.\n\nUplatnění jako stabilizátor doutnavka v současnosti ztrácí. Její náhradou je Zenerova dioda.\n\nPřipojíme-li k doutnavce paralelně kondenzátor s předřazeným rezistorem, nabíjí se kondenzátor tak dlouho, až dosáhne zapalovacího napětí doutnavky. V tom okamžiku nastane výboj, který se však přeruší, jakmile napětí na kondenzátoru klesne na zhášecí napětí. V tom okamžiku výboj zhasne, vybíjení se přeruší a kondenzátor se začne opět nabíjet. Průběh je takový, že se kondenzátor pomalu nabíjí a rychle vybije. Toto řešení bylo v historii používáno např. u osciloskopů pro vytváření časové základny, nebo v různých časovacích relé. Pro tyto účely se v minulosti vyráběly speciální doutnavky s obsahem radionuklidu. Zápalné napětí je potom dlouhodobě stabilnější.\n\nDoutnavky je možné použít jako ochranu proti přepětí. Používá se buď oblast kolem zápalného napětí (malé proudy), nebo až po oblast, kde přechází doutnavý výboj do obloukového. Používaly se mj. na ochranu citlivých polovodičových součástek, v telefonní technice aj. Použití je obdobné jako u bleskojistek. Jejich použití v této oblasti je v současnosti malé, byly vytlačeny používáním výhodnějších způsobů ochrany (varistory, transily, bleskojistky apod.).\n\nNa stejném principu jsou konstruovány znakové výbojky, většinou označované jako digitrony. Ve společné baňce je umístěna anoda, někdy v podobě jemné síťky nebo tenkého drátu, a sada katod ve tvaru číslic, symbolů apod. Přivedením provozního napětí mezi příslušnou katodu a anodu dojde k rozsvícení doutnavého výboje kolem příslušné katody a je vidět svítící symbol v jejím tvaru. V jedné baňce jsou umístěny např. všechny číslice 0–9, popř. i desetinná tečka, nebo sada různých znaků (třeba +, –, :, symbol veličiny…). Z těchto jednotek se skládaly displeje hodin, měřících přístrojů a dalších zařízení. Raritou jsou digitrony ve tvaru ciferníku hodin, ve kterých místo ručiček a někdy i číslic sloužily svítící katody.\n\nS nástupem jiných typů displejů (VFD, LED) byly digitrony postupně vytlačeny, byť v současnosti prožívají jistou renesanci ve sběratelských kruzích.\n\n\n\n"}
{"id": "206595", "url": "https://cs.wikipedia.org/wiki?curid=206595", "title": "7. tanková divize (Wehrmacht)", "text": "7. tanková divize (Wehrmacht)\n\n7. tanková divize (\"7. Panzer-Division\") byla tanková divize německé armády za druhé světové války.\n\nJednotka byla vytvořena 18. října roku 1939 z německé 2. lehké divize a jejím prvním velitelem se stal generálporučík Georg Stumme, který byl do velení převeden od 2. lehké divize.\n\nDivize bojovala ve Flandrech a následně se zúčastnila francouzského tažení, kdy jí její rychlý postup a častá nemožnost zjistit, kde se divize nachází, vynesly přezdívku \"Gespensterdivision\" (\"Divize duchů\"). V této době jí velel generál Erwin Rommel.\n\nNásledně byla doplněna a odvelena roku 1941 na východní frontu, kde bojovala v centrálním sektoru proti sovětským jednotkám až do května roku 1942, kdy byla stažena z fronty a odvelena zpět do Francie k doplnění stavů. Zde se také zúčastnila Operace Anton, obsazení dosud neokupovaného francouzského území.\n\nPo odpočinku a doplnění mužstva s výzbrojí dostala v únoru roku 1943 rozkaz vrátit se zpět na východní frontu, kde byla nyní pod velením generála Hanse von Funcka umístěna do jižního sektoru.\n\nDivize se následně zúčastnila mnoha významných bitev jako je např. bitva v Kurském oblouku, bitva o Kyjev, bitva o Žitomir, Mansteinova jarní ofenziva, třetí bitvy o Charkov a později dlouhého ústupu přes Ukrajinu. Poté byla v srpnu roku 1944 převelena do Pobaltí a zůstala zde až do listopadu téhož roku.\n\nNásledně ustupovala před Rudou armádou směrem na západ a nakonec se vzdala britským jednotkám v okolí Schwerinu v Meklenbursku v květnu roku 1945.\n\n\n\n\n\n\n\n\n\n\n\n\n\nŠvédská power metalová skupina Sabaton má na svém albu z roku 2008 The Art of War píseň nazvanou \"Ghost Division\", která pojednává o 7. tankové divizi.\n\n\n"}
{"id": "206597", "url": "https://cs.wikipedia.org/wiki?curid=206597", "title": "Tripolis (rozcestník)", "text": "Tripolis (rozcestník)\n\nNázev Tripolis (, \"Tarábulus\"; ) nese více lokalit:\n\n"}
{"id": "206601", "url": "https://cs.wikipedia.org/wiki?curid=206601", "title": "Ivan I. Kalita", "text": "Ivan I. Kalita\n\nIvan I. Daniilovič zvaný Kalita, (1288 – 31. března 1341) pocházel z dynastie Rurikovců. Byl synem knížete Daniila, syna Alexandra Něvského a mladším bratrem velikého knížete vladimirského Jurije III. Daniiloviče. Kníže moskevský od roku 1325, od roku 1328 veliký kníže vladimirský.\n\nIvan Kalita byl schopným vládcem a protřelým diplomatem. Dokázal obratně shromáždit značné finanční prostředky, a to zřejmě především díky tomu, že daně, které odváděla ruská knížectví do Zlaté hordy, procházely jeho rukama, neboť chán Uzbek mu udělil privilegium vybírat pro něj daně na území všech ruských knížectví. Díky tomu bohatl nejen kníže, ale prospívala celá jeho země. Získané prostředky použil na další rozšiřování území moskevského knížectví (kupoval vesnice a snad i celá knížectví), okázalou výstavbu v sídelním městě (nové dubové hradby), ale také k podplácení představitelů Zlaté hordy, aby je přiměl jednat v jeho zájmu. Prestiž Moskvy jako velkoknížecí rezidence se výrazně zvýšila, když se tu roku 1328 natrvalo usídlil metropolita řeckého původu Theognost (rusky Feognost), představený celé ruské církve.\n\nIvanova politika byla velmi pragmatická. Žádný z jeho předchůdců nebyl tak loajální k chánům Zlaté hordy jako on. Na počátku své vlády neváhal využít živelného povstání, které vypuklo roku 1327 v Tveru, a na příkaz chána Uzbeka se postavil do čela tatarské kárné expedice, která zpustošila nejenom Tver a široké okolí, ale také další ruské země. Intrikoval v Hordě proti svému soupeři tverskému knížeti Alexandru Michailoviči, kterého vystřídal roku 1328 na velkoknížecím stolci. Toto odsouzeníhodné jednání Ivana Kality přineslo – můžeme-li věřit pozdějšímu letopisci – jeden velmi pozitivní výsledek, neboť Tataři \"přestali bojovat proti ruské zemi a zabíjet křesťany a křesťané se zotavili z veliké trýzně a mnohých svízelů … a nastalo od těch dob ticho veliké po celé zemi\". To se ovšem týkalo především moskevského knížectví, jehož území se tatarské nájezdy vyhýbaly.\n\nIvan I. Kalita byl prvním ruským knížetem, o němž víme, že zanechal závěť. V ní rozdělil moskevské knížectví, které bylo jeho dědičným majetkem – \"otčinou\" na rovné díly mezi své tři syny Semjona Hrdého, Ivana a Andreje. Rezidenční město Moskvu měli spravovat společně. Semjon kromě toho získal od chána Uzbeka \"jarlyk\" na titul moskevského knížete i veliké Vladimirské knížectví.\n\n\n\n\n"}
{"id": "206602", "url": "https://cs.wikipedia.org/wiki?curid=206602", "title": "Ratiboř (Slezské vojvodství)", "text": "Ratiboř (Slezské vojvodství)\n\nRatiboř ( Racibórz, \"Ratibor\", , slezskoněmecky \"Rattebor\") je město v jižním Polsku ve Slezském vojvodství, sídlo okresu Ratiboř. Leží na řece Odře ve vzdálenosti 10 km od českých hranic a 28 km severně od Ostravy. Je vedle Opolí jednou ze dvou historických metropolí Horního Slezska a spolu s Opavou sídlem euroregionu Silesia. V roce 2017 v něm žilo 55 189 obyvatel. Jedná se o důležité středisko německé menšiny v Polsku, k níž se při sčítání lidu 2011 hlásilo 9,7 % obyvatel okresu Ratiboř, a také město se silnou slezskou identitou – ke slezské národnosti se v témž sčítání hlásilo 22,8 % obyvatel. Z geomorfologického hlediska se většina území města rozkládá na Slezské nížině.\n\nRatiboř patří k nejstarším městům ve Slezsku. Na pravém břehu Odry ležící hrad i s předhradím Ostrog měl chránit říční brod na důležité obchodní stezce z Moravy do Krakova. Poprvé jej zmiňuje Gallus Anonymus v roce 1108 v souvislosti s výpravou Boleslava Chrabrého do Moravy.\n\nNa základě kladského míru z roku 1137, který specifikoval moravsko-slezskou hranici na Cině, připadla Ratiboř polskému králi Boleslavu III. Křivoústému. Ten o rok později zemřel a rozdělil království mezi syny – Slezsko získal Vladislav II. Vyhnanec a stal se tak zakladatelem slezské větve Piastovců. Dalším dělením mezi Vladislavovy potomky vzniklo roku 1172 samostatné Ratibořské knížectví zahrnující v té době také Těšínsko a Osvětimsko a Kozelsko. Prvním ratibořským knížetem byl Měšek I. Křivonohý. Ratibořské knížectví bylo roku 1202 sloučeno s Opolskem (tzv. Opolsko-ratibořské knížectví) a po smrti Vladislava I. Opolského v roce 1281 se opět osamostatnilo. V té době začalo sbližování slezských knížectví s českým státem. Přemysl Ratibořský roku 1292 složil lenní hold českému králi Václavovi II. a jeho syn Lešek opět roku 1327 složil lenní slib Janu Lucemburskému. Od té doby tedy Ratiboř patřila pod Země Koruny české. Roku 1336 Lešek zemřel a Jan Lucemburský knížectví udělil opavskému vévodovi Mikuláši II. z vedlejší větve Přemyslovců. Tak došlo k sloučení Ratibořska s Opavskem, které trvalo až do roku 1377. Poslední Přemyslovec Valentin Hrbatý uzavřel v roce 1511 dědickou smlouvu s Janem II. Dobrým a Jiřím Braniborsko-Ansbašským, v důsledku které Opolsko a Ratibořsko – opět a tentokrát natrvalo sloučené roku 1521 – připadla Hohenzollernům a později spadla pod přímou vládu Habsburků.\n\nSamotné město vzniklo na protějším břehu Odry a získalo městské výsady v roce 1217 podle vlámského práva (roku 1299 nahrazené magdeburským). Zakladateli Ratiboře byli osadníci z německých zemí a Nizozemí a až do 20. století si uchovala převážně německý charakter. Ve středověku se jednalo o jedno z největších slezských měst – odhady mluví o třech tisících obyvatel ve 14. století. Dlouholeté období prosperity města ukončila až třicetiletá válka, během níž byla Ratiboř několikrát těžce poničena.\n\nPo slezských válkách připadla Ratiboř spolu s většinou Slezska v roce 1742 Prusku. V pruském a později německém státu byla od roku 1816 sídlem okresu, jehož součástí bylo rovněž Hlučínsko. Významným milníkem v dějinách města byla výstavba Vilémovy dráhy (Opolí – Ratiboř – Bohumín) v letech 1846–1848, jež byla součástí tehdy nejkratšího železničního spojení mezi Vídní a Berlínem. To přispělo rozvoji průmyslu – za zmínku stojí mj. továrna na čokoládu Franza Sobtzicka (1868, v současnosti cukrářské závody Mieszko) nebo továrna na uhlíkové elektrody Hardmuth (1895, dnes Cobex). V roce 1890 ve městě žilo 20 737 obyvatel, z toho 88 % Němců. Po připojení obcí Bosatz (1900), Altendorf (1902), Ober-Ottitz (1909) a Plania (1910) stoupl počet obyvatel na 38 424.\n\nPo první světové válce se etnicky smíšené Ratibořsko stalo předmětem územních sporů mezi Německem, Polskem a Československem. 20. března 1921 se konal plebiscit, který měl rozhodnout o rozdělení Horního Slezska mezi Německo a Polsko. 87,98 % voličů v obvodu Ratiboř-město se vyslovilo pro setrvání v Německu. Po konečném rozdělení regionu v roce 1922 probíhala nová státní hranice pouhé tři kilometry východně od Ratiboře – dnešní městská část Brzezie už patřila Polsku. Zároveň byla Československu bez plebiscitu přiznána jižní část ratibořského okresu – Hlučínsko.\nV roce 1927 byly přičleněny Studen, Proschowitz a Ostrog. Mezi lety 1934 až 1942 bylo v rámci protipovodňové ochrany vytvořeno nové koryto Odry východně od města, v důsledku čehož se Plania a Ostrog ocitly na umělém ostrově mezi novým a původním korytem Odry.\n\nDvouměsíční sovětské obléhání od 29. ledna do 31. března 1945 (dělostřelba a letecké bombardování) a následná devastace dobytého města sovětskými jednotkami obrátily Ratiboř v trosky. Bylo zničeno až 85 % zástavby. Po druhé světové válce se Ratibořsko opět stalo předmětem sporu, tentokrát mezi Polskem a Československem. Československé jednotky byly připraveny obsadit území a 10. května se začala v Ratiboři organizovat československá okresní správa, nakonec bylo ovšem Sověty rozhodnuto o předání moci na celém bývalém německém území Polsku. V následujících letech byl proveden částečný odsun německého obyvatelstva, včetně německy smýšlejících Moravců. Nemalá část jich však zůstala a Ratibořsko je dodnes významným střediskem německé menšiny v Polsku.\n\nV rámci poválečné obnovy městského centra vznikla nová zástavba hlavního náměstí a Dlouhé ulice (Długa) ve stylu socialistického realismu. V roce 1949 vznikla továrna na parní kotly Rafako (zkratka od Raciborska Fabryka Kotłów). Od roku 2019 je Rafako, které prošlo po pádu socialismu úspěšnou transformací, také výrobcem elektrobusů. Dalšími velkými ratibořskými podniky jsou Kolzam – původně železniční opravny, které od roku 1973 také vyrábějí železniční vozidla – a chemické závody Pollena založené na bázi předválečné továrny na mýdlo Adolfa Hofmanna, nyní součást koncernu Henkel. Současnou rozlohu získala Ratiboř v roce 1975 připojením vesnic Brzezie, Miedonia, Sudół a Markowice. Teprve po připojení těchto obcí dosáhl počet obyvatel města předválečného stavu (51 tisíc v roce 1933, 46 tisíc v roce 1975).\n\nBěhem povodně v roce 1997 byla Ratiboř jedním z nejvíce zasažených měst. 9. července 1997 bylo zaplaveno až 60 % území města, v centru a ve čtvrtích Ostróg a Płonia voda místy dosahovala prvního patra. Pro zvýšení povodňové ochrany začala v roce 2012 výstavba poldru \"Racibórz\", kvůli níž musely zaniknout vesnice Nieboczowy a Ligota Tworkowska.\n\n\nHistoricky byla Ratiboř železničním uzlem regionálního významu. V současnosti je ovšem pravidelný osobní provoz pouze na trati č. 151 Kędzierzyn-Koźle – Bohumín, na které se nachází stanice \"Racibórz\" (hlavní ratibořské nádraží) a zastávka \"Racibórz Markowice\". Přímé vlakové spojení má Ratiboř mj. s Bohumínem, Opolím, Katovicemi, Rybnikem, Bílskem-Bělou a Vratislaví. Od roku 2018 zde zastavují i vlaky NightJet Berlín – Vídeň. Trať č. 177 do Hlubčic se zastávkou \"Racibórz Studzienna\" slouží od roku 2000 jenom nákladní dopravě. Úplně zlikvidovány byly trať č. 176 spojující \"Racibórz Markowice\" přes Brzezie s Olzou (2015) a trať č. 193 do Křenovic (1994), která navazuje na české straně na železniční trať Kravaře ve Slezsku – Chuchelná.\n\nPřes Ratiboř prochází státní silnice č. 45 Opolí – Chałupki/Bohumín, a také okresní silnice do Rybniku (935), Hlivic (919), Ketře (416), Křenovic (917 a směrem na Opavu (916).\n\nMěstskou autobusovou dopravu zajišťuje \"Przedsiębiorstwo Komunalne (Komunální podnik)\" na deseti denních linkách. Příměstská doprava je v gesci dopravního podniku \"PKS Racibórz\".\n\n\n\n\n\n"}
{"id": "206605", "url": "https://cs.wikipedia.org/wiki?curid=206605", "title": "Amazonský prales", "text": "Amazonský prales\n\nAmazonský prales také amazonský tropický deštný prales je rozsáhlý, přibližně 5 500 000 km rozlehlý tropický deštný les v Jižní Americe. Rozkládá se na území Brazílie, Kolumbie, Peru, Venezuely, Ekvádoru, Bolívie, Guyany, Surinamu a Francouzské Guyany. Velká část pralesa leží v Amazonské nížině. Celý amazonský prales představuje více než polovinu tropických deštných lesů celého světa. Lesy tvoří 39 miliónů km, takže amazonský prales tvoří 14 % plochy lesů. O amazonském pralese se často mluví v souvislosti s ubýváním zalesněného území v této oblasti.\n\nAmazonie byla částečně osídlena před více než 10 tisíci lety. Jistá místa, která nedávno bývala považována za nedotčená, mohl obývat až milión lidí.\n\nPrvním Evropanem, který poznal vnitrozemí amazonského pralesa, byl v roce 1541 španělský conquistador Francisco de Orellana, když s několika dalšími Španěly plul po řece Amazonce z Peru až k ústí této řeky. Při plavbě netušil, že proplouvá po nejdelší řece celou Amazonskou nížinou. Tím začala kolonizace této oblasti. V té době se jednalo již o portugalské území, protože roku 1494 podepsalo Portugalsko a Španělsko tordesillaskou smlouvu, která rozdělovala svět na sféry zájmu těchto států podél 14. poledníku. Amazonie tak připadla Portugalsku, které vyslalo jezuity do vnitrozemí, aby obrátili příslušníky domorodých kmenů na křesťanskou víru. V okolí jezuitských misií se získávala zemědělská půda kácením a následným vypalováním původního porostu. Takto vydobytá půda nebyla schopná delší dobu vyživovat pěstované plodiny, a tak se vypalovala další území.\n\nJeště v roce 1960 byl prales málo dotčený novodobou lidskou činností. V následujících letech kvůli potřebě vzácného dřeva a nových pastvin pro stáda dobytka, jehož chov se stával výnosným obchodem, docházelo k extenzivním zásahům do krajiny. Zužitkování zalesněného území k přeměně na zemědělskou půdu bylo podle brazilské legislativy \"efektivní využití\", a tak na počátku 70. let po růstu ceny sojových bobů došlo i k rozšíření zemědělské plochy na úkor původního pralesa. Takto použitá půda měla několikanásobně vyšší cenu než prales. Sója je jedním z vývozních artiklů Brazílie a podílí se na stabilitě brazilské měny. Nezbytnost dopravit sóju do průmyslových oblastí blíže k pobřeží si vynutila výstavbu asfaltových silnic mezi městy Belém a Brasília a také mezi Porto Velhem a Cuiabou. Tyto silnice bývají označovány jako \"srdce oblouku odlesňování\", protože odtud postupuje kolonizace pralesa a systém hospodaření se mění podle vzdálenosti od silnice.\n\nMezi lety 1970 a 2000 bylo vykáceno celkem 16,4 % celkové plochy pralesa, což činí každoroční ztrátu 20 200 km (necelá 1/3 území Česka). Od roku 2002 se plocha chráněného území ztrojnásobila, celkově se ochraňuje asi milion km, zatímco těžba dřeva a odlesňování poklesly o 60 %. V roce 2005 byly mnohé části amazonského pralesa zasaženy obrovskými suchy, nejhoršími za posledních 100 let. Podle některých odborníků je prales schopen přežít maximálně tříleté sucho, delší by mohlo mít nezvratné důsledky. Prales by se mohl dostat až do bodu, odkud již není návratu, kdy hrozí přeměna v savanu nebo dokonce v poušť. To by katastrofálně zasáhlo celou planetu.\n\nAmazonský prales je označován za zelené plíce planety. Produkuje necelých 6 % kyslíku. Je však také významným producentem skleníkového plynu metanu. Navíc nově vzrostlé lesy váží více oxidu uhličitého než staré. Významným hnojícím původcem pralesa jsou pouštní písek a požáry v Africe.\n\nOdlesňování způsobuje především rostoucí životní úroveň a prudký nárůst populace v Brazílii a související hlad po zemědělské půdě. Lesní porost zabraňuje erozi a sesuvům půdy, stejně jako tvoří přirozenou zásobárnu vody. Nově vykácená území tak ohrožuje eroze a plodiny vysázené na ztrácející se zemědělské půdě trpí nízkou hladinou podzemní vody. Schopnost pralesa zadržovat srážky se snižuje, a tak při deštích voda odtéká a při tom způsobuje erozi půdy. Neschopnost pralesa zadržovat srážky způsobuje v době mezi dešti sucho. Všechny tyto problémy způsobují snížení biodiverzity a naopak zvyšují zranitelnost celého ekosystému.\n\nCarlos Nobre, vědec z Brazilské akademie věd, uvedl: „Pokud se těžba nezastaví, existuje vážné riziko, že více než 50 % amazonského pralesa se promění v života neschopnou savanu.“ Odlesňování pralesa se od roku 2005 snížilo, ale v roce 2019 byl amazonský prales zasažen rekordním počtem požárů, které založili lidé.\n\n\n\n"}
{"id": "206610", "url": "https://cs.wikipedia.org/wiki?curid=206610", "title": "Petr Novák", "text": "Petr Novák\n\nPetr Novák (6. září 1945 Praha – 19. srpna 1997 Praha) byl český zpěvák a skladatel, který proslul řadou popových hitů, kde uplatňoval svůj charakteristický vysoko položený hlas a melancholicky romantický projev.\n\nPřed maturitou byl vyloučen z gymnázia a v hudbě byl samoukem. V roce 1963 založil s kamarády první skupinu, která později dostala název George and Beatovens. Ve sklepě natočili několik svých písniček a dvě z nich publicista Jiří Černý vybral do svého hudebního pořadu \"Houpačka\". Skladba „Já budu chodit po špičkách“ se okamžitě stala hitem.\n\nV roce 1966 nastoupil do skupiny Flamengo. S ní vydal první singly „Já budu chodit po špičkách“ a „Povídej“. Následoval další úspěšný singl „Náhrobní kámen“. V roce 1967 vyhrála tato píseň 1. místo v anketě Zlatý slavík v kategorii Píseň. Písně „Náhrobní kámen“ a „Já budu chodit po špičkách“ vyšly u hudebního koncernu Supraphon, pak už Novákovy desky vydával do roku 1994 Panton.\n\nV roce 1967 obnovil skupinu George & Beatovens a s ní nahrál další úspěšné tituly. Např. „Klaunova zpověď“, „Pokoj č. 26“ nebo „Dětský oči“. Psal i pro jiné zpěváky, např. pro Pavla Sedláčka skladbu „Džbán“, a i jiní psali pro něj, např. Petr Janda z Olympiku – skladba „Bezhlavý rytíř“. Dvorním textařem Petra Nováka byl Ivo Plicka, který pro něho napsal téměř všechny jeho první hity a stěžejně se podílel i na prvních třech albech. Novák sám vždy zhudebnil text, který mu Plicka napsal. Skladby, které vznikaly obrácenou cestou, nejdříve melodie a potom text, dával Novák zpívat jiným zpěvákům. Roku 1969 na soutěži Bratislavská lyra vyhlásil minutu ticha za Jana Palacha, ale vzhledem ke své popularitě nedostal oficiální zákaz zpívat. V první polovině 70. letech vystupoval v Semaforu, s kytarou po klubech i v estrádě. Ferdinand Havlík a Jiří Suchý pro něho napsali píseň „Dívenku z duhy“. Dne 13. prosince 1974 měl Novák vážnou autohavárii, při které málem přišel o nohu.\n\nPo roce 1971 byla skupina George & Beatovens rozpuštěna, a tak vystupoval spíše sólově. Po událostech roku 1968 vydal v nakladatelství Panton singl, pro který Ivo Plicka upravil a aktualizoval text jedné jejich společné, do té doby nikdy nezveřejněné skladby. Nová verze dostala název „Den štěstí“. Jelikož ještě před schválením k nahrávání musel Plicka text několikrát upravovat, aby vyhověl požadavkům schvalovací komise a celá píseň tak ztratila svůj politický náboj, rozhodli se oba autoři zakončit píseň zvukovým efektem. V závěru skladby tak zazní střelba z kulometu a výbuchy granátů. Deska se sice objevila na pultech prodejen, ale po jejím odvysílaní v rozhlasu byla z prodejen stažena. Na Nováka byl pak cíleně vyvíjen nátlak, aby začal spolupracovat s jinými textaři. Tak ztratil oporu ve svém textaři Plickovi, který odjel do zahraničí do Mnichova, kde žila jeho manželka, která byla občankou Německa. Plicka ale společně s ním ještě v roce 1977 připravil písničky pro tematickou desku \"Planeta snů\", kterou však Panton odmítl v dané formě vydat a její torzo se objevilo v roce 1980 na desce \"Co je to láska\".\n\nV roce 1975 přichystal se skupinou C&K Vocal a skupinou Bohuslava Jandy monotematickou desku, rockovou operu \"Kráska a zvíře\". Texty napsal Zdeněk Rytíř. Šlo o moderní variaci stejnojmenné francouzské pohádky.\n\nOd druhé poloviny 70. let se více objevoval v někdejší Československé televizi a obnovil George and Beatovens, avšak jen pod zkráceným názvem G+B.\n\nÚspěch se dostavil s novými písničkami, např. „Co je to láska“, „Hvězdičko blýskavá“ nebo „Přátelství na n-tou“. Psali pro něho různí textaři, např. Pavel Vrba, Eduard Krečmar či Pavel Cmíral.\n\nPo \"Krásce a zvířeti\" a na desce nezrealizované sci-fi pohádce \"Planetě snů\" se v 80. letech pustil do dalších monotematických projektů. Byly jimi autobiografická \"Zpověď\", otextovaná kamarádem Pavlem Vrbou, a \"Memento\" - příběh o drogách podle stejnojmenné knihy publicisty a spisovatele Radka Johna (desku otextoval Michael Žantovský).\n\nV polovině 80. let přemýšlel o konci své hudební kariéry, ale odradili ho od toho jeho nejbližší.\n\nV roce 1984 se oženil s herečkou Evou Jakoubkovou.\n\nOd počátku 90. let koncertoval se zpěvákem Karlem Kahovcem, s nímž účinkoval v 60. letech ve skupině Flamengo. V 90. letech 20. století natočil jediné a poslední řadové album s názvem \"Dávné sliby\", kde se na textech mj. podílel i básník Pavel Šrut. Společně s Karlem Kahovcem také připravili album \"Rub a líc\", kde si společně zazpívali tři duety.\n\nKdyž skupina Olympic dostala nabídku koncertovat ve Švýcarsku, kde v té době Ivo Plicka žil, tak se rozhodl jet také. Za doprovodu skupiny Olympic tam zazpíval své hity jako „Povídej“ a „Náhrobní kámen“. Po koncertě nejel s Petrem Jandou a spol. do hotelu, ale s Ivo Plickou k němu domu do Wallisellen (kanton Curych). Tam se oba přes noc domluvili na další spolupráci. V plánu bylo nové LP autorů Petr Novák – Ivo Plicka. Na první straně alba se měla např. objevit už dávno hotová píseň „Cesta za sluncem“, která v 60. letech 20. století neprošla cenzurou. Dále nikdy nezveřejněná „Krásná slečna“ a písně z \"Planety snů\", které před lety také nepřežily schvalovací řízení. Druhá strana měla být naprosto nová. Finální skladbou této desky měla být „Píseň na rozloučenou“. Oba autoři tak chtěli zavzpomínat a rozloučit se s kamarády, jako byli Miroslav Berka nebo Jiří Schelinger. Petr Novák se s textem k „Písni na rozloučenou“ vrátil do Prahy a Plicka odletěl na Floridu v USA, kde se často přechodně zdržoval. K realizaci jejich plánu už nedošlo. „Píseň na rozloučenou“ údajně zhudebnil, ale po jeho smrti se nenašel žádný notový záznam ani nahrávka. Plicka dal proto text ke zhudebnění Vladimíru Zahradníčkovi a v jeho studiu píseň také sám nazpíval. Všechny kytarové party pro tuto nahrávku nahrál Pavel Fořt, který kdysi Petra Nováka doprovázel ve skupině Flamengo.\n\nPo celou svou kariéru bojoval Petr Novák s velmi špatným zdravotním stavem. Moc nejedl, o to více kouřil a pil alkohol, mnohokrát musel být hospitalizován. Měl vyložený odpor k jídlu a dá se říci, že trpěl mentální anorexií. Měl výrazné problémy s chůzí, koncem 80. let spadl ze schodů a zlomil si nohu v krčku. Jeho zdravotní stav velmi zhoršila rozsáhlá trombóza v dolních končetinách. Několik týdnů před smrtí musel od lékařů dostávat injekce, aby na dvouhodinovém koncertě mohl fungovat. Jedno z jeho posledních vystoupení proběhlo v kostele, kde za doprovodu kytary a violy odehrál své největší hity. Zemřel 19. srpna 1997 ve spánku na srdeční kolaps a celkové vyčerpání organismu. Je pohřben na Vinohradském hřbitově v Praze.\n\n\n\n\n(letopočet / letopočty v závorce označují vydání alba na CD či reedici):\n\n\n\n\n\n\n\n\n\n"}
{"id": "206612", "url": "https://cs.wikipedia.org/wiki?curid=206612", "title": "David Cameron", "text": "David Cameron\n\nDavid William Donald Cameron (* 9. října 1966 Londýn) je britský politik a v letech 2010–2016 premiér Spojeného království Velké Británie a Severního Irska, kterým se stal z pozice lídra vítězné strany v parlamentních volbách 2010. V čele kabinetu nahradil Gordona Browna, jakožto nejmladší britský premiér za posledních skoro 200 let. V letech 2005–2016 působil jako vůdce Konzervativní strany.\n\nPoté, co britští voliči rozhodli o vystoupení Spojeného království z Evropské unie v referendu 23. června 2016, ohlásil rezignaci na úřad premiéra, když jako zastánce setrvání v unii, nehodlal vyjednávat britský odchod z unie (tzv. \"brexit\"). V čele strany jej 11. července 2016 nahradila ministryně vnitra Theresa Mayová, která se o dva dny později stala ministerskou předsedkyní.\n\nCameron absolvoval Eton a Oxfordskou univerzitu. Předsedou své strany, v jejímž čele vystřídal Michaela Howarda, byl zvolen 6. prosince 2005, čímž se stal lídrem tehdejší opozice v britském parlamentě. Pod jeho vedením se Konzervativní strana zčásti odklonila od tradičního konzervativismu směrem k sociálně liberálním a dokonce levicovějším pozicím a změnila i styl své prezentace. Došlo tak k setření některých signifikantních rozdílů mezi jeho politickým uskupením a Labouristickou stranou, které se prohloubily od přerodu labouristů na tzv. New Labour.\n\nVe vedení strany usiloval o modernizaci stranické politiky a věnuje svou pozornost i tématům britskou politikou dříve opomíjeným, jako jsou např. ochrana klimatu, evropská chemická politika (REACH), rozvoj obnovitelné energetiky a také boj s chudobou v oblastech třetího světa. V roce 2006 v rozhovoru prohlásil, že podporoval rozhodnutí Tonyho Blaira a George W. Bushe provést invazi do Iráku. Chová též nezdolnou náklonnost ke státu Izrael – na výroční večeři organizace \"United Jewish Israel Appeal\" řekl, že „není rozpor v tom být pyšný Žid, uvědomělý sionista a loajální britský občan“.\n\nV roce 2011 Cameron podpořil vojenskou intervenci v Libyi, která vedla ke svržení libyjské vlády a k rozpadu Libye. Cameron sám prohlásil, že Británie hrála klíčovou roli při vojenské intervenci proti libyjské vládě a při podpoře protivládních povstalců.\n\nCameronova vláda odmítla označit vyhlazení Arménů v Turecku jako genocidu, protože nechtěla narušit přátelské vztahy s Tureckem, které je klíčovým spojencem a členským státem NATO.\n\nCameron podporuje spojenectví se Saúdskou Arábií a britská vláda poskytuje vojenskou a logistickou podporu Saúdské Arábii při její vojenské intervenci v Jemenu, za což je Cameron kritizován částí domácí opozice, protože saúdské bombardování Jemenu si vyžádalo tisíce civilních obětí.\n\nCameronova vláda byla silně nepřátelská vůči Rusku a například navrhovala zablokovat přístup Ruska a jeho bank k systému mezinárodního bankovního platebního styku SWIFT. V lednu 2016 Cameron zvažoval uvalit na Rusko další sankce za údajný podíl ruské vlády na smrti bývalého agenta FSB Litviněnka.\n\nAčkoliv Cameron sliboval omezení imigrace, tak za jeho vlády počet imigrantů naopak vzrostl. Jenom v roce 2014 se do Spojeného království přistěhovalo 624 000 lidí; přibližně polovina imigrantů byla ze zemí mimo Evropskou unii a zbytek především z jiných členských států Evropské unie, mj. z Polska.\n\nJe přímým potomkem (praprapraprapravnukem) krále Viléma IV. (1765-1837) a jeho milenky, irské herečky Dorothey Jordan a jako takový i příbuzným královny Alžběty II. (bratranec z pátého kolena); jako potomek dítěte vzešlého z nelegitimního vztahu ovšem nemůže figurovat v následnické linii britského trůnu. Přes Viléma IV. má anglické, skotské i německé předky.\n\nPříbuzenský vztah mezi králem Vilémem IV. a Davidem Cameronem je následující:\n\nVilém IV. → Elizabeth FitzClarence → Lady Agnes Georgiana Elizabeth Hay → Lady Agnes Cecil Emmeline Duff → Stephanie Agnes Cooper → Enid Agnes Maud Levita → Ian Donald Cameron → David Cameron \n\nCameronovi předci vlastnili třtinové plantáže na Jamajce se stovkami otroků.\n\nV roce 2013 účinkoval ve videoklipu britské populární hudební skupiny One Direction.\n\n"}
{"id": "206613", "url": "https://cs.wikipedia.org/wiki?curid=206613", "title": "Hlubčice", "text": "Hlubčice\n\nHlubčice (polsky: Głubczyce, slezsky: \"Gubczýcé\", německy: \"Leobschütz\") jsou město v jižním Polsku, ve Opolském vojvodství v powiatu Głubczyckém ve gmině Głubczyce. Město Głubczyce leží v Opavské pahorkatině na řece Cině/Pštině. V roce 2008 měly Hlubčice 13 333 obyvatel.\n\nHlubčice jsou, jako osada \"Glubcici\", poprvé zmíněny v roce 1107 a ležely na moravské straně řeky Pštiny, která od roku 1137 tvořila zemskou hranici mezi Moravou a Slezskem.\n\nV době mongolského vpádu byly Hlubčice zničeny Mongoly. Během následného znovuvybudování byly Hlubčice lokátorem vyměřeny a založeny na pravidelném půdorysu se čtvercovým náměstím, a rozšířily se i na levý břeh Pštiny. V roce 1259 svěřil Přemysl Otakar II. správu farního hlubčického kostela johanitům, kteří měli komendu v nedaleké vsi Hrobníky. V roce 1275 byly Hlubčicím Přemyslem Otakarem II. potvrzena a rozšířena městská práva. V roce 1298 Václav II. městská práva Hlubčicím rozšířil. Ve středověku sehrály Hlubčice významnou roli při rozvoji městského práva, vydávaly právní naučení pro řadu měst, zejména na Moravě. Během třicetileté války byly Hlubčice opět zničeny.\n\nJako součást Zemí Koruny české přešly Hlubčice pod rakouskou vládu. V roce 1743 se Hlubčice staly součástí Pruska a poté, do roku 1945, Německa.\n\nPo druhé světové válce oblast nárokovalo Československo. V červnu 1945 československá armáda krátce oblast obsadila, nakonec byla ale celá sporná oblast přičleněna k Polsku. Dnes Hlubčice obývají Poláci.\n\n\n\n\n\n"}
{"id": "206617", "url": "https://cs.wikipedia.org/wiki?curid=206617", "title": "Nerestský lom", "text": "Nerestský lom\n\nPřírodní památka Nerestský lom se nachází na území okresu Písek necelý kilometr směrem na jihovýchod od obce Horosedly. Jedná se o dva opuštěné lomy na krystalický vápenec, na území menšího lomu zanikla těžba již v roce 1926, ve větším lomu začala těžba již v roce 1866 a skončila až přibližně v 60. letech 20. století. Nachází se v nadmořské výšce mezi 480 až 490 metry nad mořem.\n\nPředmětem ochrany jsou geologická naleziště krystalického vápence s granodioritovými porfyry a amfibolity. Dále pak zachovalé menší krasové prostory, či jejich pozůstatky, které byly odkryty během těžby v oblasti, kde výskyt krasových jevů nebyl dříve předpokládán. Tyto krasové lokality jsou veliké několik metrů, ale jsou chudé na krasovou výzdobu.\n\nPodloží přírodní památky tvoří krystalický vápenec s granodioritovými porfyry a amfibolity.\n\nV oblasti se vyskytuje několik vzácných druhů rostlin, jako např. vratička měsíční (\"Botrychium lunaria\"), sasanka lesní (\"Anemone sylvestris\"), rozrazil rozprostřený (\"Veronica prostrata\"), violka písečná (\"Viola rupestris\"), sesel roční (\"Seseli annuum\"), voskovka menší (\"Cerinthe minor\"), hlaváč fialový (\"Scabiosa columbaria\"), tolice nejmenší (\"Medicago minima\"), černohlávek velkokvětý (\"Prunella grandiflora\"), hvozdíček prorostlý (\"Petrorhagia prolifera\"), turan pozdní (\"Erigeron muralis\"), dejvorec velkoplodý (\"Caucalis lappula\") a řada jiných. Výskyt hořce brvitého (\"Gentianopsis ciliata\") a pryšce drobného (\"Euphorbia exigua\") neby již řadu let potvrzen.\n\nVyskytují se zde i ohrožené druhy zvířat a to převážně z řad obojživelníků jako například blatnice skvrnitá (\"Pelobates fuscus\"), skokan zelený (\"Pelophylax esculentus\"), kuňka žlutobřichá (\"Bombina variegata\"), čolek velký (\"Triturus cristatus\") a čolek obecný (\"Triturus vulgaris\"). Z plazů je zde možno pozorovat druhy jako je ještěrka obecná (\"Lacerta agilis\"), užovka obojková (\"Natrix natrix\") či slepýš křehký (\"Anguis fragilis\"). V lokalitě se vyskytují i ptáci v podobě výr velký (\"Bubo bubo\"), kavky obecné (\"Corvus monedula\") či bělořita šedého (\"Oenanthe oenanthe\").\n\n"}
{"id": "206619", "url": "https://cs.wikipedia.org/wiki?curid=206619", "title": "Osoba blízká", "text": "Osoba blízká\n\nOsoba blízká je česká právní kategorie osob použitelná pro účely soukromého i veřejného práva. Za osobu blízkou se považují přímí příbuzní, manželé a registrovaní partneři, sourozenci, ale i jiné osoby, které by důvodně pociťovaly újmu druhého za újmu vlastní. V jistých kontextech mohou být za osobu blízkou považovány i právnické osoby.\n\nOsoba blízká se jako pojem vyskytuje ve velkém počtu zákonů.\n\nZákladní definice osoby blízké se nachází v občanském zákoníku, který definuje osobu blízkou takto:\n\nOproti občanskému zákoníku z roku 1964 se za osobu blízkou od 1. ledna 2014 považují osoby sešvagřené a osoby trvale spolu žijící, pokud není prokázán opak. (Registrovaný partner přibyl do výčtu osob blízkých již v roce 2006 změnou provedenou zákonem o registrovaném partnerství.)\n\nV některých případech sloužících k ochraně třetích osob se omezení a podmínky týkající se převodů majetku mezi osobami blízkými aplikují i na jednání mezi právnickou osobou a členem jejího statutárního orgánu či tím, kdo tuto osobu podstatně ovlivňuje jako její člen nebo na základě jiné skutečnosti.\n\nOdkaz na osobu blízkou se v souvislosti s trestním právem vyskytuje již v Listině základních práv a svobod, konkrétně v čl. 37 odst. 1, který stanoví: \"„Každý má právo odepřít výpověď, jestliže by jí způsobil nebezpečí trestního stíhání sobě nebo osobě blízké.“\"\n\nPodle § 125 trestního zákoníku se osobou blízkou rozumí příbuzný v pokolení přímém, osvojitel, osvojenec, sourozenec, manžel a partner. Jiné osoby \"v poměru rodinném nebo obdobném\" se pokládají za osoby sobě navzájem blízké jen tehdy, kdyby újmu, kterou utrpěla jedna z nich, druhá právem pociťovala jako újmu vlastní. Stejnou definici obsahoval i § 89 odst. 8 trestního zákona platného do konce roku 2009. Shodnou definici také obsahoval i § 68 odst. 4 zákona č. 200/1990 Sb., o přestupcích.\n\nPro potřeby projednání přestupků je ve vybraných případech přestupků spáchaných mezi osobami blízkými potřeba jejich souhlasu k projednání přestupku.\n\nPři vyšetřování přestupků v silniční dopravě, při kterých není pachatel přistižen na místě (tedy buď přestupků týkajících se chybného parkování, nebo přestupků zjištěných automatickými měřiči rychlosti apod.), často příslušné orgány nebyly přestupek schopny nikomu prokázat, pokud se předvolaný pachatel odmítl k přestupku přiznat, případně tvrdil, že přestupek nespáchal osobně on, ale osoba jemu blízká, o které odmítá výpověď na základě ústavou zaručených práv. Kvůli těmto obtížím se hledaly způsoby, jak trestání těchto přestupků vynutit. Nakonec byla v roce 2011 zvolena varianta zavedení tzv. objektivní odpovědnosti provozovatele vozidla. Na jejím základě je dodržování povinností řidiče a pravidel silničního provozu povinen od roku 2013 zajistit provozovatel vozidla; pokud tak neučiní, dopouští se tím přestupku, i pokud mu nebylo prokázáno zavinění. Za tento přestupek ale může být potrestán jen v případech, kdy nebylo prokázáno spáchání konkrétního přestupku přímo jeho pachateli, a jen v situacích, kdy byl příslušný přestupek zjištěn pomocí automatizovaného technického prostředku nebo se jedná o neoprávněné zastavení či stání. Při stíhání provozovatele za tento přestupek se již nestíhá původní přestupek řidiče a neudělují se body do bodového systému, je trestán jen pokutou výší odpovídající původnímu přestupku (nejvýše však 10 000 Kč). Konstrukce přestupku provozovatele motivuje provozovatele zaplatit určenou částku, aniž by se musel přestupek projednávat v přestupkovém řízení. Určená částka odpovídá blokové pokutě za příslušný přestupek (ty u odpovídajících přestupků dosahují nejvýše 2 500 Kč); u přestupků, které nelze projednat v blokovém řízení (např. ty, za které hrozí zákaz řízení), se institut určené částky neuplatní a musí se projednat.\n\nPřestože tak mají provozovatelé vozidel i nadále ústavou zaručené právo nevypovídat proti sobě či osobě blízké, jeho využití provozovateli nepomůže, neboť místo původního přestupku bude stíhán za přestupek provozovatele.\n\nPodle § 24 zákona o důchodovém pojištění se za osoby blízké se pro účely tohoto zákona považují manželé, příbuzní v řadě přímé, děti (vlastní i osvojené, a pokud není stanoveno u konkrétního případu jinak, i dítě převzaté do trvalé péče nahrazující péči rodičů), sourozenci, zeť, snacha a manžel rodiče, a to kteréhokoli z manželů.\n\nPři hospitalizaci může osoba blízká získávat informace o zdravotním stavu pacienta. Pokud hodlá pacienta navštívit, musí se prokázat platným občanským průkazem; pokud má zdravotnický personál pochybnosti, může návštěva svůj vztah osvědčit čestným prohlášením. Pokud odmítne prokázat totožnost, nebude jí návštěva umožněna, pokud pacient její totožnost nepotvrdí; popřípadě je pacient informován o odmítnutí návštěvy. Osoba blízká také může za pacienta, pokud toho není sám schopen, v některých případech vyslovit souhlas s poskytnutím zdravotních služeb.\n\n\n\n"}
{"id": "206620", "url": "https://cs.wikipedia.org/wiki?curid=206620", "title": "Třída Admiralen", "text": "Třída Admiralen\n\nTřída Admiralen () byla třída torpédoborců nizozemského královského námořnictva. Celkem bylo postaveno osm jednotek této třídy. Ve službě byly v letech 1928–1942. Všechny lodě bojovaly ve druhé světové válce a byly v ní potopeny.\n\nTřída byla vyvinuta jako náhrada zastaralých prvoválečných torpédoborců třídy \"Wolf\". Postavena byla nizozemskými loděnicemi s pomocí anglické loděnice \"Yarrow\" (ta byla v té době největším stavitelem torpédoborců na světě). Vyvinuty byly na základě britského prototypu HMS \"Ambuscade\". Kanóny dodala švédská firma Bofors. Vylepšením bylo přidání průzkumného plovákového letadla. Na palubě nebyl katapult, takže letoun byl na hladinu spuštěn jeřábem.\n\nCelkem bylo postaveno osm jednotek této třídy. Tvořily dvě skupiny s mírně odlišnou konstrukcí. Do stavby se zapojily loděnice De Schelde ve Vlissingenu, Burgerhout v Rotterdamu a Fijenoord ve Schiedamu. Do služby byly přijaty byly v letech 1928–1931.\nJednotky třídy \"Admiralen\":\nVýzbroj tvořily čtyři 120mm kanóny, dva 75mm kanóny, čtyři 12,7mm kulomety a dva trojité 533mm torpédomety. Dále byly vyzbrojeny čtyřmi vrhači hlubinných pum a unesly až 32 námořních min. Pohonný systém tvořily tři kotle Yarrow a dvě parní turbíny Parsons o výkonu 31 000 hp, pohánějící dva lodní šrouby. Nejvyšší rychlost dosahovala 36 uzlů. Dosah byl 3200 námořních mil při rychlosti 15 uzlů.\n\nTorpédoborce druhé skupiny se lišily zejména vylepšenými kotly a zásobou paliva zvětšenou o 30 tun. Dosah se zvětšil na 3300 námořních mil při rychlosti 15 uzlů. Modifikovanou výzbroj tvořily čtyři 120mm kanóny, jeden 75mm kanón, čtyři 40mm kanóny, čtyři 12,7mm kulomety a šest 533mm torpédometů. Zachovány zůstaly také vrhače hlubinných pum.\n"}
{"id": "206623", "url": "https://cs.wikipedia.org/wiki?curid=206623", "title": "Courtney Pine", "text": "Courtney Pine\n\nCourtney Fitzgerald Pine CBE (* 18. března 1964, Londýn) je britský jazzový saxofonista jamajského původu. Studoval hru na klarinet, ale proslavil se právě hrou na saxofon (tenor, soprán). Je však multiinstrumentalistou a kromě saxofonu a klarinetu ovládá i hru na flétnu a klávesy.\n\nV jeho studiových nahrávkách lze sledovat jasný vývoj od tradičního jazzu v coltraneovském stylu k inovativnímu jazzu čerpajícímu inspiraci v jiných hudebních stylech, například reggae, funku, soulu, hip-hopu i rocku. Přelomové přitom v tomto smyslu bylo album \"To the Eyes of Creation\". Ke spolupráci na albu \"Underground\" pak například přizval ke spolupráci hip-hopové DJ Pogo a DJ Sparki.\n\nV Roce 2000 byl Pineovi udělen Řád Britského Impéria „za služby jazzové hudbě“.\n\nPine koncertoval v České republice již pětkrát. Dvakrát v roce 1997 v Lucerna Music Baru v rámci turné k albu Underground, 1. května 2004, kdy vystoupil na Slovanském ostrově v Praze na festivalu United Islands of Prague pořádaném k příležitosti oslav vstupu ČR do EU a představil album \"Devotion\". Po čtvrté na hudebním festivalu Music in the Park konaném 27. - 28. července 2007 v pražské Stromovce. Dále pak v pražském Lucerna Music Baru 9. února 2010, naposledy 8. května 2013 na AghaRTA Prague Jazz Festivalu.\n\n\n"}
{"id": "206624", "url": "https://cs.wikipedia.org/wiki?curid=206624", "title": "Blason", "text": "Blason\n\nBlason (z francouzského „“ znamenající erb, znak, ale i heraldika; občas se používá blazon) je v heraldice formální slovní popis znaku (erbu), který může být použit také pro popis vlajek, pečetí atd. Blason má být stručný a výstižný, zároveň však dostatečně jednoznačný, aby podle něj bylo možné znak nakreslit. Při popisu se v rámci zjednodušování nepoužívají (nebo jen výjimečně používají) slovesa. \n\n"}
{"id": "206625", "url": "https://cs.wikipedia.org/wiki?curid=206625", "title": "Biocentrum", "text": "Biocentrum\n\nBiocentrum je biotop nebo soubor biotopů v krajině, který svým stavem a velikostí umožňuje trvalou existenci přirozeného či pozměněného, avšak přírodě blízkého ekosystému. Jinými slovy, je to je geograficky vymezená oblast, která vhodným stavem přírodních podmínek umožňuje existenci přirozených – tedy v podstatě původních – živočišných a rostlinných společenstev.\n\nPojem biocentrum vychází z Územního systému ekologické stability, kde spolu s biokoridorem tvoří jeho dva základní články. \n\nBiocentrum musí mít určitou velikost, aby umožnilo trvalou existenci tohoto ekosystému. Biocentrem tedy např. nebude Jelení příkop pod Pražským hradem. Na jednu stranu je sice dosti hustě zalesněn a vyskytují se zde některé typické živočišné a rostlinné druhy, ale svou rozlohou asi 5 hektarů neumožňuje trvalý život většiny druhů charakteristických pro tento biotop. Naopak Kunratický les je se svými 300 ha typické pražské biocentrum.\n\n"}
{"id": "206626", "url": "https://cs.wikipedia.org/wiki?curid=206626", "title": "Nakadžima B6N", "text": "Nakadžima B6N\n\nNakadžima B6N Tenzan (: 中島 B6N 天山, : \"Božská hora\") byl jednomotorový dolnoplošný torpédový bombardér japonského císařského námořního letectva užívaný ve druhé světové válce. \n\nJeho počátky spadají do roku 1939, kdy byly dány požadavky 14-Ši technického odboru Generálního štábu námořního letectva na nový typ letounu, který by postupně nahradil typ Nakadžima B5N. Tým konstruktérů společnosti Nakadžima vybavil sklopné křídlo vztlakovými klapkami typu Fowler, osádka byla třímístná. Za pohon byl vybrán dvouhvězdicový čtrnáctiválec Nakadžima NK7A Mamoru s čtyřlistou vrtulí, který dával ve výšce 2500 m výkon 1305 kW. Podvozek ostruhového typu byl zatahovací.\n\nPrvní prototyp letounu vzlétl 14. března 1941. Ukázalo se, že stroj má řadu nedostatků, zejména nespolehlivost a velké vibrace motoru. Tento problém se nepodařilo odstranit ani instalací nové vrtule s průměrem 3,40 m, jejíž gyroskopický efekt si během testů vyžádal vyosení kýlovky o 2°10' směrem doleva. \n\nHlavňovou výzbroj Tenzanu tvořil jeden kulomet typ 97 ráže 7,7 mm v horním střelišti na konci kabiny a v dolním výklopném střelišti v blízkosti malých bočních okének. Pod pravou polovinu trupu byly závěsníky pro pumy ráže 30 až 500 kg, nebo jedno torpédo typ 91 či typ 94.\n\nDruhý vyrobený B6N byl na naléhání Generálního štábu námořního letectva vybaven starším, avšak spolehlivějším čtrnáctiválcem Micubiši MK4T Kasei 25 se vzletovým výkonem 1380 kW. \n\nBěhem společných zkoušek s druhým prototypem, probíhajících v roce 1942, došlo na zesílení některých částí podvozku a překonstruování zavěšení záchytného háku. Vzhledem ke své hmotnosti a rozměrům byl Tenzan jako první z japonských palubních letadel přizpůsoben k instalaci pomocných raketových motorů.\n\nPříprava sériové výroby typu Nakadžima B6N1 model 11 Tenzan s motorem Mamoru 11 v Koizumi byla na jaře 1943 provázena technickými a organizačními problémy, přesto se podařilo společnosti Nakadžima do srpna 1943 dodat námořnímu letectvu 65 strojů. Určeny byly k přeškolení létajícího i pozemního personálu.\n\nPoslední z celkem 133 vyprodukovaných B6N1 byly dodány v říjnu téhož roku, v témže měsíci z výrobní linky sjížděly nové letouny Nakadžima B6N2 model 12 s dvouhvězdicovými čtrnáctiválci Micubiši Kasei 25. K bojovým jednotkám byly v malých počtech dodány v březnu 1944. Nepatrně byla pozměněna kontura kanálu sání vzduchu do karburátoru a spaliny byly nyní z válců vyvedeny individuálními zploštělými ejektory. Ostruhové kolečko bylo aretováno v pevné poloze.\n\nPočínaje rokem 1944 byla zahájena výroba B6N také v závodě Nakadžima č. 3 ve městě Handa v prefektuře Aiči. Vzniklo zde 970 exemplářů, z nichž některé byly v pozdější fázi výroby od listopadu 1944 dodávané s kulometem typ 2 ráže 13 mm v horním střelišti. Změna se pak týkala také označení na B6N2a model 12A.\n\nNámořní letectvo následně zkoušelo dva prototypy B6N3 model 13, upravené z B6N2 se zpevněným podvozkem se zvětšenými koly a motory MK4T-C Kasei 25c.\n\nSpojenci se v boji s Tenzany střetli poprvé ve větším množství v letecké bitvě o Mariany v červnu 1944.\nPři bitvě o Filipíny tyto letounu utrpěly velké ztráty od spojenců, a to zejména díky letounům Grumman F6F Hellcat. Z důvodu postupných ztrát japonských letadlových lodí sloužily \"B6N\" na pozemních základnách, byly též používány pro sebevražedné lety kamikaze, zejména během bitvy o Okinawu.\n\nÚdaje platí pro B6N2\n\n\n\n"}
{"id": "206630", "url": "https://cs.wikipedia.org/wiki?curid=206630", "title": "Filiace", "text": "Filiace\n\nFiliace (z latinského \"„filiatio“\", \"filius / filia\" – syn / dcera) je výraz, který má více významů. \n\n\n\n"}
{"id": "206634", "url": "https://cs.wikipedia.org/wiki?curid=206634", "title": "Pokolení", "text": "Pokolení\n\nPokolení může být:\n"}
