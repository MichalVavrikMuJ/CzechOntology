{"id": "109738", "url": "https://cs.wikipedia.org/wiki?curid=109738", "title": "Rakov", "text": "Rakov\n\nNázev Rakov má více sídel: \n\n"}
{"id": "109740", "url": "https://cs.wikipedia.org/wiki?curid=109740", "title": "Soběchleby", "text": "Soběchleby\n\nNázev Soběchleby má více obcí: \n\n… nebo částí obcí:\n"}
{"id": "109741", "url": "https://cs.wikipedia.org/wiki?curid=109741", "title": "Bělá pod Pradědem", "text": "Bělá pod Pradědem\n\nObec Bělá pod Pradědem (něm. \"Waldenburg\", pol. \"Biała pod Pradziadem\") leží ve Slezsku, v okrese Jeseník. Čítá obyvatel a katastrální výměra obce činí 9213 ha.\n\nObec Bělá pod Pradědem sousedí na severovýchodě s městem Jeseník, na severozápadě s obcí Lipová-lázně, na západě s obcí Ostružná, na jihozápadě s obcí Loučná nad Desnou a na západě s městem Vrbno pod Pradědem a obcí Heřmanovice. Od okresního města Jeseník je vzdálena 6,5 km a od krajského města Olomouc 69,5 km. Ve vzdálenosti 14 km východně leží město Vrbno pod Pradědem, 26 km jižně město Rýmařov a 27 km jihozápadně město Šumperk.\n\nGeomorfologicky patří Bělá pod Pradědem k provincii Česká vysočina, subprovincii krkonošsko-jesenické (sudetské), oblasti jesenické (východosudetské), geomorfologický celek Hrubý Jeseník, podcelky Pradědská, Keprnická a Medvědská hornatina. Nejvyšších poloh dosahuje území obce pod vrcholy Malý Děd (1368 m n. m.), Keprník (1423 m n. m.) a Červená hora (1333 m n. m.), které se však nacházejí na cizích katastrech. Na hranici obce se nacházejí např. Šerák (1351 m n. m.), Velký Klínovec (1164 m n. m.) nebo Výrovka (1168 m n. m.), dalšími významnými vrcholy jsou např. Šumný (1073 m n. m.), Točník (1143 m n. m.), Velký Klín (1178 m n. m.), Lysý vrch (1128 m n. m.).\n\nÚzemí Bělé pod Pradědem patří do povodí Odry, resp. Kladské Nisy. Hlavním tokem je na sever směřující říčka Bělá, která pramení pod Malým Dědem a přijímá řadu menších toků, mj. zprava \"Zaječí potok\", \"Borový potok\" s \"Loučným potokem\" a \"Šumný potok\" s \"Hraničním potokem\", zleva pak \"Studený potok\", \"Červenohorský potok\" s \"Černým\" a \"Pátečním potokem\", \"Keprnický potok\" s \"Rudohorským potokem\" a \"Javořický potok\".\n\nÚzemí obce pokrývá ze 17 % zemědělská půda (5,5 % orná půda, 11 % louky a pastviny) a z téměř 80 % les.\n\nDnešní obec Bělá pod Pradědem vznikla fakticky roku 1964 sloučením dosud samostatných obcí Domašova a Adolfovic. Nové jméno bylo převzato od říčky Bělé a též od drobné osady Bělé, která byla součástí Domašova; přívlastek \"pod Pradědem\" pak odkazuje na blízkost nejvyšší hory Hrubého Jeseníku.\n\nVšechny části dnešní obce Bělá patřily od první zmínky - totiž v případě Domašova a Adolfovic od roku 1284 - až do konce patrimoniální správy roku 1850 k panství Frývaldov (nyní Jeseník), které bylo téměř po celou dobu v přímém držení vratislavského biskupa. Pouze od poděbradské doby do roku 1547 je biskup uděloval v léno, naposledy od roku 1506 Fuggerům. Celé panství pak bylo součástí rakouské (české) části Nisského knížectví v rámci Rakouského Slezska.\n\nBělá pod Pradědem je členem Mikroregionu Jesenicko, svazku obcí vzniklého v roce 1999. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\n\"Správní příslušnost Bělé pod Pradědem od roku 1848\"\n\nPočet obyvatel dnešní Bělé pod Pradědem podle sčítání nebo jiných úředních záznamů:\nV obci Bělá pod Pradědem je evidováno 718 adres : 616 čísel popisných (trvalé objekty) a 102 čísla evidenční (dočasné či rekreační objekty). Při sčítání lidu roku 2001 zde bylo napočteno 520 domů, z toho 462 trvale obydlených.\n\nZ hlediska římskokatolické církevní správy spadá obec jednak do farnosti Dolní Domašov (Dolní Domašov a Adolfovice, jednak do farnosti Horní Domašov (Horní Domašov, Bělá a Filipovice. Obě farnosti patří do děkanátu Jeseník diecéze ostravsko-opavské a jsou dlouhodobě administrovány excurrendo z Jeseníka.\n\nEvangeličtí věřící patří k farnímu sboru v Jeseníku (v Domašově je kazatelská stanice). Věřící Československé církve husitské patří k náboženské obci v Jeseníku.\n\nBělá pod Pradědem se člení čtyři části (současně ZSJ), které leží na dvou katastrálních územích:\n\nSamotná část Domašov se ještě dělí na části Dolní Domašov (něm. \"Nieder-Thomasdorf\") a Horní Domašov (něm. \"Ober-Thomasdorf\").\n\nObcí procházejí:\n\nV obci se nachází mateřská škola a základní škola nižšího i vyššího stupně (1.-9. ročník).\n\n"}
{"id": "109742", "url": "https://cs.wikipedia.org/wiki?curid=109742", "title": "Bernartice (okres Jeseník)", "text": "Bernartice (okres Jeseník)\n\nObec Bernartice (dříve též \"Bernatice\", německy \"Barzdorf\", polsky \"Bernacice\") leží ve Slezsku, v okrese Jeseník. Žije zde obyvatel, katastr obce má rozlohu 2851 ha. Je to řadová ves sledující tok Vojtovického potoka.\n\nObec Bernartice sousedí na severu s Polskem (gminy Paczków a Otmuchów), na západě s městem Javorník a obcí Uhelná, na jihu s obcí Vlčice a městem Žulová a na západě s obcemi Kobylá nad Vidnavkou a Velká Kraš. Od okresního města Jeseník je vzdálena 19 km a od krajského města Olomouc 89,5 km. Ve vzdálenosti 35 km jižně leží město Vrbno pod Pradědem, 46 km jižně město Šumperk a 51 km jižně město Bruntál.\n\nGeomorfologicky patří Bernartice k provincii Česká vysočina, subprovincii krkonošsko-jesenické (sudetské), oblasti Krkonošsko-jesenické podhůří (Sudetské podhůří), geomorfologický celek Vidnavská nížina. Území obce je zvlněnější jen na katastru Bukové, nejvyšším bodem je kopec \"Stráž\" (361 m n. m.).\n\nÚzemí Bernartic patří do povodí Odry, resp. Kladské Nisy. Protéká jím několik souběžných, severovýchodně směřujících menších toků, totiž \"Lánský potok\" směřující z Uhelné a protékající kolem zaniklé Pavlinky, \"Vojtovický potok\" protékající samotnými Bernarticemi a přijímající potok \"Studená voda\" přitékající z Vlčic, \"Gotartovický potok\" protékající zaniklými Gotartovicemi a \"Heřmanický potok\" protékající Horními Heřmanicemi.\n\nÚzemí obce pokrývá ze 87,5 % zemědělská půda (80 % orná půda, 6,5 % louky a pastviny) a z 5,5 % les.\n\nBernartice jsou zmiňovány poprvé roku 1284 jako \"Bernhardi villa\" v obvodu otmuchovského hradu patřícího vratislavskému biskupovi (archaický půdorys kostela však naznačuje větší stáří). Název je později zaznamenán jako \"Bertholdis villa\" (1291, 1305), německy \"Bertholdisdorf\" (1420), což se postupně přeměnilo na \"Barzdorf\".\n\nV obci jsou stopy osídlení již z doby kamenné, avšak samotná, původně značně velká - 75 lánů - lesní lánová ves vznikla patrně až kolonizační aktivitou biskupů podél Vojtovického potoka. Na jihu na ni plynule navazuje Buková a na severu Dziewiętlice (něm. Heinersdorf). Ves byla pojmenována po svém lokátorovi Bernardovi nebo Bertoldovi. Již roku 1305 se zde připomíná kostel, roku 1579 pak římskokatolická fara. Ves zůstala v držení vratislavských biskupů až do konce patrimoniální správy roku 1850, nejprve v rámci panství Frýdberk (nyní Žulová), pak Jánský Vrch. Toto panství se po rozdělení Slezska roku 1742 stalo součástí rakouské (české) části Nisského knížectví v rámci Rakouského Slezska.\n\nBernartice značně trpěly událostmi třicetileté války, kdy se v ní střídavě usadila vojska obou stran, a morem roku 1633, který zanechal v obci jen 13 obyvatel; ještě roku 1650 bylo z 26 lánů 20 pustých, zanikly zdejší rybníky i olejny. Mor udeřil opět roku 1713, přesto nabyla ves v průběhu 18. století opět na významu. Roku 1742 se obec v důsledku rozdělení Slezska ve válkách o dědictví rakouské ocitla na hranici s Pruskem.\n\nJako v jiných vesnicích Jesenicka bylo v Bernarticích bohaté dědičné fojtství (původně zřejmě věnované lokátorovi), zmiňované již v roce 1305 a zapisované do zemských desk jako samostatný lenní statek. Zatímco pozemky biskupského tzv. Horního dvora byly roku 1579 rozprodány obyvatelům, Dolní dvůr s řadou pozemků zůstal ve vlastnictví fojtů, kteří se často střídali. Přímo na pozemcích fojtství vznikla kolem roku 1782 osada Pavlinka. V polovině 19. století byl majitelem fojtství Josef Latzel, který založil jeden z prvních cukrovarů ve Slezsku (ovšem v Horních Bernarticích na pruské straně) a v roce 1848 se stal za zdejší kraj poslancem ústavodárného Kroměřížského sněmu. Jeho potomkům fojtský velkostatek patřil ještě za první pozemkové reformy, kterou přežil prakticky v nezměněném rozsahu.\n\nZákladem hospodářství obce zůstalo zemědělství, i když zde fungovala od roku 1892 Latzelova továrna na zápalky a po I. světové válce výroba čisticích a pracích prostředků. Roku 1896 byly Bernartice napojeny na lokální železnici z Dolní Lipové směrem do Německa a o rok později byla vybudována její odbočka z Bernartic do Javorníka.\n\nPo II. světové válce a odsunu Němců menší průmyslové podniky a provozy zanikly, zachováno a rozvíjeno bylo jen zemědělství. JZD v Bernarticích bylo z největších v oblasti a v roce 1974 k němu byla připojena další okolní družstva, takže ke konci socialistické éry obhospodařovalo 4117 hektarů zemědělské půdy. Pro zaměstnance JZD bylo postaveno i menší sídliště.\n\nV roce 1959 proběhla úprava hranic s Polskem a katastr Bernartic se zmenšil z 1917 ha na 1866 ha.\n\nBernartice jsou členem Mikroregionu Javornicko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 členem Euroregionu Praděd.\n\nK obci Bernartice od počátku obecního zřízení (1850) přináležela osada Buková a od roku 1869 též osada Horní Heřmanice, obě s vlastními katastry. Na katastru Bernartic se dále nalézaly:\n\n\n\"Správní příslušnost Bernartic od roku 1848\"\n\nPočet obyvatel Bernartic podle sčítání nebo jiných úředních záznamů:\n\n\"Celá obec Bernartice\"\nV obci Bernartice je evidováno 310 adres : 299 čísel popisných (trvalé objekty) a 11 čísel evidenčních (dočasné či rekreační objekty). Při sčítání lidu roku 2001 zde bylo napočteno 261 domů, z toho 215 trvale obydlených.\n\n\"Část obce (osada) Bernartice\"\nV Bernarticích je evidováno 228 adres : 223 čísla popisná (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 198 domů, z toho 173 trvale obydlených.\n\nZ hlediska římskokatolické církevní správy spadá obec do farnosti Bernartice (s farním kostelem sv. Petra a Pavla), která patří do děkanátu Jeseník diecéze ostravsko-opavské a je dlouhodobě administrována excurrendo z Vidnavy.\nEvangeličtí věřící patří k farnímu sboru Javorník u Jeseníka. Věřící Československé církve husitské patří k náboženské obci v Jeseníku, kde se nalézá rovněž sídlo farnosti pro pravoslavné věřící.\n\n\nBernarticemi vede regionální železniční trať č. 295 (železniční trať Lipová Lázně - Javorník ve Slezsku). Na území obce jsou dvě zastávky této trati s názvy „Bernartice u Javorníka“ a „Horní Heřmanice“.\n\nObcí prochází silnice II. třídy číslo 457 z Osoblahy, Janova, Zlatých Hor a Vidnavy na Javorník a dále na státní hranici, odkud pokračuje do polského města Lądek Zdrój, a severojižní silnice III. třídy od polských hranic větvící se v Bukové na Vlčice a Tomíkovice.\n\n\n\nV obci se nachází mateřská škola, základní škola nižšího stupně (1.-5. ročník) a Střední odborná škola a Střední odborné učiliště zemědělské (v části Horní Heřmanice).\nV Bernarticích se narodil kartograf Josef Jüttner (1775–1848).\n\n"}
{"id": "109743", "url": "https://cs.wikipedia.org/wiki?curid=109743", "title": "Bludov (okres Šumperk)", "text": "Bludov (okres Šumperk)\n\nObec Bludov (německy \"Blauda\") leží v okrese Šumperk. Žije zde obyvatel a katastrální území obce má rozlohu 1663 ha.\n\nVe vzdálenosti 4 km severovýchodně leží město Šumperk, 8 km jihozápadně město Zábřeh, 18 km jižně město Mohelnice a 23 km západně město Lanškroun. Byl nazván po svém prvním majiteli Bludu z Bludova. Německý název Blauda byl převzat z názvu českého. Obec měla původně ve svém znaku z poloviny 17. století srdce se třemi květinami, ale v roce 1992 byl schválen nový znak, připomínající svou symbolikou bývalou vrchnost - pány ze Žerotína a jejich nejstaršího předka Bluda, v červeném štítě ze stříbrného trojvrší vyrůstající černý korunovaný lev až po kýty, držící v předních tlapách stříbrné majuskulní B.\n\nObec se nachází na úpatí jesenického předhůří, zčásti v rovině Mohelnické brázdy, zčásti stoupá do svahu pod kopec Háj(=Senová; 631m), jehož jižní svah nese podle bývalého bludovského hradu název Hradisko. Střed obce, v němž stojí farní kostel, má nadmořskou výšku 306 m, zatímco poslední domy v severní části obce leží už ve výšce 375 m. Na jižním konci se zvedá vrch Brusná (366 m), pod nímž na odvrácené straně od obce leží železniční stanice Bludov, která je do jisté míry křižovatkou, neboť se tu rozbíhají tratě Šumperk – Zábřeh a Šumperk – Hanušovice. Ještě větší význam má Bludov jako křižovatka silničních tras, kdy se tu potkává hlavní tah I/11 Hradec Králové – Šumperk – Ostrava a I/44 Olomouc – Šumperk-Jeseník.\n\nV západní části obce leží Lázně Bludov, v jejich blízkosti je i železniční zastávka Bludov-lázně. Odlehle od obce se na severozápadní straně nachází koupaliště Vlčí Důl a na jižní straně na řece Moravě Habermannův mlýn, který byl inspirací pro stejnojmenný film. Severně, v lesích, se pak nachází poutní místo nazývané Kostelíček, přesněji Kostel Božího těla.\n\nV roce 2006 zde žilo 3150 obyvatel a  z toho 1 567 mužů a 1583 žen.\n\nNezaměstnanost v roce 2010 činila 11,2 procenta.\n\nPoprvé se název Bludov objevuje v letech 1200–1216 u markraběcího úředníka Bluda z Bludova, který byl pravděpodobně zakladatelem vsi, zatímco hrad postavil některý z jeho potomků v polovině 13. století. Ve 14. století se Bludov ocitl v rukou moravského markraběte Jana Jindřicha, který jej odkázal, společně s pěti dalšími obcemi, které se staly zárodkem nevelkého bludovského panství, svému synovi Prokopovi Lucemburskému.\n\nV roce 1410 se Bludov stal majetkem Pánů z Kunštátu. Za husitských válek se dostal do rukou Zikmundova stoupence Beneše z Valdštejna a brzy na to do vlastnictví Tunklů z Brníčka. Ti vybudovali u Bludova šest velkých rybníků z nichž ten největší se nazýval Špalek. Z rybníků se nedochoval ani jeden. Za panství Jiřího st. Tunkla byl roku 1468 Matyášem Korvínem za česko-uherské války dobyt a zničen hrad Bludov. Roku 1496 získali Bludov páni ze Žerotína, odvozující svůj původ od tehdejších Bludoviců. Na přelomu 16. a 17. století měnil Bludov rychle majitele, přičemž těmi konečnými se stali roku 1624 Lichtenštejn-Kastelkornové.\n\nV 16. století se objevuje zmínka o dvou bludovských panských dvorech, z nichž u tzv. Dolního dvora byla někdy po roce 1571 postavena tvrz. Na jejím místě ve 20. letech 17. století byl postaven dvoukřídlý zámek, rozšířený do dnešní podoby tvaru písmenu „U“ roku 1708. Ves dále rostla i za posledních majitelů, kterými se stali Žerotínové. Ti z bludovského zámku udělali své hlavní sídlo, které k tomuto účelu sloužilo až do roku 1945. Po Sametové revoluci byl zámek Žerotínům vrácen a ti na něm dnes žijí.\n\nRoku 1834 v Bludově stálo 318 domů s 2070 obyvateli. Význam obce stoupnul po vybudování císařské silnice z Čech na Moravu (1836-42) a po výstavbě trati Olomouc-Praha (1845). Starý farní kostel Sv. Jiří byl ve 30. letech 19. století zbořen a postaven nový společně s žerotínskou hrobkou do níž byly v roce 1842 uloženy i ostatky nejslavnějšího Žerotína, Karla staršího.\n\nNásledky třicetileté války byly rychle zahlazeny, neboť podle lánového rejstříku z roku 1677 tu bylo 72 usedlíků a žádná poustka. Po roce 1848 se Bludov stal centrem českého národního života v jinak německém Šumpersku. Během druhé poloviny 19. století se Bludov výrazně industrializoval, řada zdejších obyvatel byla zaměstnána nejen v blízkém Šumperku a sudkovské textilce, ale i ve dvou zdejších hedvábnických továrnách, dvou mlýnech, pile, menší strojírně a ve vápence. Roku 1908 tu byla postavena první měšťanská škola s českým vyučovacím jazykem na Šumpersku.\n\nPřed první světovou válkou v Bludově politicky vedli křesťanští sociálové. V době meziválečné lidovci, sociální demokraté a komunisté. Zaniklé textilky v tomto období nahradila družstevní mlékárna, parní pila, výroba beden, menší slévárna a lihovar. Roku 1929 byly otevřeny místní lázně.\n\nAčkoli šlo o převážně českou obec, kvůli své poloze v německy mluvící oblasti Šumperska byla v roce 1938 připojena v rámci Sudet k nacistickému Německu. Během druhé světové války se stal Bludov obcí aktivně zapojenou do protinacistického odboje. Takzvaná Taroková partie, maskovaná jako karetní spolek, psala anonymní udání na příliš horlivé německé správce bludovské obce a Rudolf Kordas, mj. zakladatel bludovské Obce Sokolské, svou úřednickou činností zmírňoval nacistické represe, přičemž mu bylo pro jeho nekomforní postoje několikrát vyhrožováno koncentračním táborem.\n\nRoku 1950 bylo založeno JZD, které se v průběhu 60. a 70. let sloučilo s JZD Bohutín, Chromeč, Sudkov, Nový Malín a Temenice. V roce 1971 se družstevní mlékárna proměnila v sodovkárnu (Nealko). Dalším průmyslovým závodem v obci se stala pobočka STS Šumperk, později přejmenovaná na Agregu. Roku 1963 byla dokončena výstavba koupaliště ve Vlčím Dole. Během devadesátých let sodovkárna zanikla a koupaliště bojovalo o přežití.\n\nV roce 2012 se v obci nacházelo zdravotní středisko, úplná základní škola, pošta, dvě sportovní hřiště, několik obchodů a asi 8 restauračních zařízení.\n\nObec se člení na dvě základní sídelní jednotky: Bludov a Bludov-Zámeček.\n\nV katastru obce jsou evidovány tyto kulturní památky:\n\nMimo památkově chráněných objektů jsou v obci další kulturní památky:\n\n\n\n\n\n"}
{"id": "109744", "url": "https://cs.wikipedia.org/wiki?curid=109744", "title": "Bohdíkov", "text": "Bohdíkov\n\nObec Bohdíkov (dříve Český Bohdíkov; německy \"Märzdorf\") leží v okrese Šumperk. Má obyvatel a katastrální území obce má rozlohu 2622 ha.\n\nVe vzdálenosti 8 km jižně leží město Šumperk, 16 km jižně město Zábřeh, 24 km jihozápadně město Lanškroun a 27 km jižně město Mohelnice.\n\n\nPrvní písemná zmínka o obci pochází z roku 1351. Dle typu zástavby se jedná o lesní lánovou ves, která byla vybudována podél horního toku Moravy.\n\n\n"}
{"id": "109745", "url": "https://cs.wikipedia.org/wiki?curid=109745", "title": "Bohuslavice (okres Šumperk)", "text": "Bohuslavice (okres Šumperk)\n\nObec Bohuslavice () leží v okrese Šumperk. Žije zde obyvatel a katastrální území obce má rozlohu 397 ha. Název obce je odvozen od osobního jména Bohuslav. Obecní pečeť, znak i vlajka má ve znaku rybu, která připomíná, že v minulosti se kolem Bohuslavic nacházely rybníky a lužní lesy, které byly vysušeny na konci 19. století.\n\nVe vzdálenosti 5 km jižně leží město Mohelnice, 8 km severozápadně město Zábřeh, 14 km jihovýchodně město Uničov a 16 km severně město Šumperk.\n\nPrvní písemná zmínka pochází z roku 1356. Před rokem 1526 byla obec rozdělena na dvě poloviny, přičemž jedna připadala k panství zábřežskému a druhá k panství zvolskému. Za třicetileté války byla obec zcela zničena, až záznamy z roku 1677 hovoří o nových usedlících. Obec byla v průběhu historie sužována četnými záplavami řeky Moravy. Po roce 1848 byla přičleněna k politickému okresu Zábřeh. V říjnu 1938 po mnichovské dohodě byla obec i přes svůj čistě český charakter zahrnuta do Říšské župy Sudety. Dva bohuslavičtí rodáci zemřeli ve službách československé exilové armády – Josef Kutal v bitvě o Tobruk a Hynek Voráč v bitvě u Sokolova.\n\n\n"}
{"id": "109746", "url": "https://cs.wikipedia.org/wiki?curid=109746", "title": "Bohutín (okres Šumperk)", "text": "Bohutín (okres Šumperk)\n\nObec Bohutín () leží v okrese Šumperk. Žije zde obyvatel a katastrální území obce má rozlohu 224 ha.\n\nVe vzdálenosti 7 km východně leží město Šumperk, 8 km jižně město Zábřeh, 20 km jižně město Mohelnice a 20 km západně město Lanškroun.\n\nBohutín se nečlení na evidenční části a rozkládá se na jednom katastrálním území \"Bohutín nad Moravou\", ale kromě vlastního centra má tradičně uváděné části \"Podšachtí\", \"Zbová\" a \"Vyhnálov\". Obec nemá ani pojmenované ulice, uvádí se ovšem pomístní názvy: Na hrázi, Pod strání, Na trávnici (Malý a Velký Trávník), Podšachtí, Na Balkáně, Malá Karaska, Pod Karaskou, Důl, V dole, Za dolem, Pod Zbovou (dříve na Dílečkách), Obecní lom, Na řádkách (nyní Vyhnálov), Jánětova stráň, Za kapló, Za Zbovou, Burdova hora, Mezihoří, Dolní luka, Kozáčka, Na stráni, Na Chocholouši a Vyhnálov.\n\nBlízká řeka Morava, v době jarních záplav široce se rozlévajících, bývala vždy dosti nebezpečná. Nezaplaveným zůstal vždy poměrně malý a úzký pruh země pod úpatím strmé stráně, navíc ještě močálového a rybničního typu. Z archeologických nálezů je potvrzeno, že nejstarší a zároveň nejbližší trvalé osídlení bylo na západ od dnešní obce Postřelmov v trati „U Františka“, a to v mladší době kamenné (tj. 4 000 až 3 000 let př. n. l.). Nález pracovního nástroje na polích chromečského katastru v bezprostřední blízkosti dnešního katastru Bohutína prokazuje, že člověk této doby určitě navštívil za lovem i území této obce.\n\nDruhá vlna osídlení severní Moravy je zaznamenána až v době bronzové a na počátku doby železné. Osada je archeologickými nálezy doložena opět v Postřelmově, o něco severněji, než byla v době kamenné. Lze ji datovat do doby 700 až 500 let př. n. l. Nalezené úlomky nádob řadí osadu do závěrečné fáze kultury lužické, která po sobě zanechala památku v podobě sekeromlatu, který již byl provrtán; náleží to tzv. kultury šňůrové a byl nalezen v Bludově nad koupalištěm v trati „Na vrše“.\n\nTřetí fáze osídlení, která trvá dodnes, náleží do doby slovanské, když se někdy na přelomu 5. a 6. století na Moravě objevili Slované. Slovanské osídlení počátkem 12. století postupovalo z Mohelnicka proti toku Moravy na sever k pohraničním horám.\n\nO založení Bohutína jsou dochovány pouze pověsti a legendy. Bludovský rodák dr. Jan Březina, jehož celý rod však žil v Bohutíně, ve svých pracích uvádí, že o založení Bohutína se přičinila chromečská vrchnost, která na území dnešní obce přidělila pozemky dvanácti čeledínům k obdělávání. Páter František Ermis, bludovský farář, publikoval o dějinách Bohutína několik článků a v naopak nich uvádí, že oněch 12 čeledínů pocházelo z Bludova a pozemky jim přidělila bludovská vrchnost. Faktem je ale to, že Bohutín byl teprve až roku 1658 prodán spolu s Chromčí Bludovu.\n\nNejstarší písemný záznam o samotném Bohutíně (v hovorové mluvě Bótině) je z roku 1351, kdy je v zemských deskách zaznamenána majetkoprávní dohoda mezi Bohunkem z Postřelmova a Bohunkem ze Závořic. Z dalších historických pramenů plyne, že v roce 1353 prodal Kolda z Postřelmova svůj zdejší majetek, stejně jako chromečské zboží Svatoborovi ze Závořic (k tomuto roku jsou v dokladech uvedeni čtyři vlastníci Postřelmova: Dětmar, Kolda, Petr a Bohunek). Svatobor ze Zázvořic pak prodal svůj díl Postřelmova roku 1358 Dětmarovi a jeho synu Skochovi. K roku 1366 se v Postřelmově píší bratři Buzek, Kuník a Bohuš. V roce 1368 litomyšlský biskup Albrecht ze Šternberka zapsal své panství v Postřelmově olomouckému kostelu sv. Petra, ale obec již patřila rytířům Zvolským ze Zvole. Markrabě Jan Jindřich, bratr císaře Karla IV., odkázal pak roku 1371 v závěti svému mladšímu synu Prokopovi mj. Bludov, Bratrušov, Chromeč, Radomilov a blíže neznámý Engelsdorf, který Ladislav Hosák jednoznačně identifikoval jako Bohutín.\n\nPodle záznamu v půhonu z roku 1493 se vesnice tehdy jmenovala \"Bohutínek\" a patřila Jiřímu Tunklovi staršímu, ačkoli větší část sousední Chromče patřila ještě Znatům ze Zvole. Jiří Tunkl začal už roku 1480 na svém panství budovat rozsáhlé rybniční hospodářství. Nesnesitelný nátlak a nespravedlivost ale vedly tehdejší poddané k první velké vzpouře, při které byl Jiří Tunkl starší napaden a zbit. Na následky zranění zanedlouho zemřel, pravděpodobně právě roku 1493.\n\nRoku 1500 příslušel Bohutín Chromči, kterou v té době nabyl Petr ze Žerotína, zástavní pán na Šumperku, Bludově a Velkých Losinách. Kolem roku 1560 přišel Bohutín spolu s Bartoňovem a Radomilovem do majetku vladyky Fylčana z Hrabové, jeho syn Jan Fylčan prodal potom obec Zigmundovi Bukůvkovi z Bukůvky (Bukůvka je vesnice poblíž Pardubic). Bukůvkové tehdy vlastnili Chromeč a za Bohutín zaplatili 1000 zlatých v tolarech. Rod Bukůvků držel obec do roku 1658 a prodal je s Chromčí pánu na Bludově.\n\nBohutín byl vesnicí založenou po právu německém. Noví osadníci, podle velikosti své rodiny, obdrželi od vrchnosti pozemky na obdělávání. Nájemné ze svěřených pozemků platili obyčejně na sv. Jiří (24. dubna) a na sv. Václava (28. září). Těmto platbám se říkalo purkrechtní nebo rolní. Obecní záležitosti z pověření vrchnosti obvykle spravoval rychtář (u erbovních rychtářů platilo, že toto právo bylo dědičné, přecházelo z otce na syna), v Bohutíně ale nebyl dědičný rychtář, nýbrž fojt – ne dědičně, ale na konkrétní dobu byl vrchností určen někdo, kdo byl znalý nižšího soudnictví nad osadníky.\n\nDruhou velkou skupinou obyvatel vedle sedláků byli chalupníci, kteří podle německého práva již neměli co dědit. Ti, kteří si svoji chalupu postavili na panském pozemku, se nazývali „panští“ či „domestikální chalupníci“, ti, kteří postavili na obecním pozemku, byli „obecní“, resp. „rustikální chalupníci“. Např. panský chalupník Jan Otčenášek, který roku 1598 chaloupku koupil za 20 moravských tolarů, měl tyto povinnosti: „\"Platu za robotu ročně 1 t. m.,: úroků při sv. Jiří 5 grošů a při sv. Václavovi 5 grošů, slepice 2 ročně, vejce 4. Platu obci ročně 4 groše a roboty obecní - jak bude třeba. Kromě toho s vrchností chodit na hony, na hlásku a rozsívati.\"“ Obec zavazovala své chalupníky takto: „\"Léta Páně 1608 při času sv. Trojice obec Bohutínská darovala Havlovi Havlenovi místo na obci k vystavení chalupy. Za toto dobrodiní jejich má jim dávati ouroku ročního na sv. Jiří 4 groše a při sv. Václavě též 4 groše - na roboty panské i obecní s podruhy jíti a kdyby tažení vojenské přišlo, povinen bude za ty Bohutínské za pěšího jíti, avšak na záplatu Bohutínských.\"“ Postupně v Bohutíně počet chalupníků podstatně převýšil počet sedláků.\n\nV roce 1562 se trvale usadil v Bohutíně protestantský kazatel Wolfgang Schulweiss, který pocházel ze Zvíkova a na kněze byl vysvěcen ve Wittenbergu. V Bohutíně totiž mělo v minulosti velký vliv reformační Lutherovo církevní učení. Vedle povinnosti robotovat byla na obyvatele obce naložena ještě jedna nelehká povinnost – povinnost branná, se kterou byla spojena další povinnost mít doma pohotově svou vlastní vojenskou výzbroj. Ve starém obecním registru obce Bohutín je k tomu uveden tento zápis: „\"Léta Páně 1595 ve středu před nedělí Judica. Poznamenáno, co jeden každý v Bohutíně usedlý zbroje k gruntu svému míti má. K vobci – plechy dva, přední a zadní kus, ručnice dlouhá, kapalín (pokrývka na hlavu), meč, obušek.\"“ Zápis jmenovitě uvádí 12 jmen, a když každý desátý poddaný měl být vyzbrojen, znamená to, že v roce 1595 žilo v Bohutíně asi 120 dospělých poddaných.\n\nZásluhou pátera Ermise se zachoval zápis v obecním bohutínském registru z roku 1640, jde o přepis trhové listiny o bohutínský mlýn:\n\nMlýn nestával na řece Moravě, ale na obecním potoce, který pramení nad obcí v úžlabí zvaném „Důl“ a sbírá vodu z protilehlé stráně, která v té době byla pokryta hustým lesem. Na jeho místě později stála usedlost, ve které bydlel učitel a od té doby pochází přezdívka „U Rechtorčinů“ (stavení hlásných). Nejstarší mapa zaznamenává jak parcelaci pozemků, tak vybudovaný systém hrází proti rozvodněné řece Moravě. Po rybnících, které byly přímo uprostřed obce, zůstala pouze v místních názvech pojmenování „Na hrázi“, „U rybníčků“ apod.\n\nV roce 1658 odkoupil od chromečských Bukůvků Maxmilián Lichtenštejn-Kastelkorn chroměčský statek s obcí Bohutín, čímž vznikl nový celek, spravovaný z Bludova. Jednu část tvořil Bludov, Chromeč a Bohutín, druhou oddělovala Ruda a tvořily ji Bratrušov, Rejchartice, Osikov, Kopřivná a Lužná. Tím se také vlastně Bohutín natrvalo přifařil k Bludovu.\n\nPříchod Lichtenštejnů na severní Moravu znamenal pro obyvatelstvo dvě velmi významné změny: počátek náboženské protireformace a poněmčování. Nová vrchnost chtěla mít dokonalý přehled o svém majetku. Dochoval se doklad z lánské vizitace, podle kterého měl Bohutín v roce 1677 celkem 17 usedlostí (od počátku 17. století se počet usedlostí snížil o 1). Větších statků po 24 měřicích bylo 6, menších po 18 měřicích 4 a 7 domků bylo bez polí. Jména sedláků z té doby: Karmazín, Poprach, Navrátil, Kvapil, Švec, Horný(í), Shey (Šaj). Rychtářem, resp. fojtem v té době byl Burda.\n\nV roce 1793 měl Bohutín celkem 47 domů s 227 obyvateli. Za necelých 40 let, do roku 1839 se Bohutín rozrostl na 78 domů, ve kterých žilo 401 obyvatel. O školství a vyučování dětí v Bohutíně té doby není mnoho známo. První zmínka o škole je z roku 1657 a v roce 1745 byla škola umístěna ve stavení čp. 145. Je také znám bludovský učitel Jan Weiser, který na zdejší škole působil v letech 1770 až 1779 a vedle učitelování provozoval ještě svoji vlastní hrnčířskou živnost.\n\nRoku 1801 byla postavena zděná kaple, svojí velikosti nepatří k největším, ale potřebám bohutínských vždy dostačovala. Ještě téhož roku kapli vysvětil bludovský farář páter František Soural. Zasvěcena je Narození Bohorodičky Panny Marie – 8. září zde bývá pouť. Na malé dřevěné věžičce při postavení kaple visely dva zvony, které odlil olomoucký zvonař Wolfgang Straub a posvětil biskup František Rosenthal. Byly posvěceny k věčné cti a chvále sv. Matouše a sv. Barbory (patronka horníků), za první světové války byly ale „zrekvírovány“ a roztaveny na děla. V mramorové desce oltáře jsou uloženy ostatky sv. Faustula, sv. Ameriny a sv. Panny Florentiny. V době postavení kaple se zde ovšem bohoslužby nemohly konat kdykoliv. S dovolením církevní vrchnosti to bylo v neděli po sv. Duchu, dne 8. září a v pondělí po bohutínských hodech, a to vždy „s přivolením faráře bludovského“, jak o tom ve svých pamětech píše páter Ermis.\n\nV roce 1848 byl zrušen vrchnostenský úřad na bludovském zámku a v prvních volbách roku 1850 se volilo nové vedení obce. V Bohutínské kronice však je první zápis o obecních volbách až v roce 1885, kdy byl 25. října volen nový obecní výbor: rolník čp. 20 Pavel Kašpar se stal starostou, 1. radním František Indra, hostinský čp. 27, a 2. radním František Hejtmánek, rolník čp. 13.\n\nV létě 1866 byla obnovena šindelová střecha na kostelíčku Božího těla mezi Bludovem a Hrabenovem, při opravě ale ze střechy spadl a pádem se zabil tesař z Bohutína František Kvapil. 29. března 1870 bylo ukončeno sčítání lidu. Podle výsledků měla obec celkem 463 obyvatel, z toho 217 mužů a 246 žen. Při soupise se sčítal i zvířata: 5 hříbat, 5 klisen, 7 valachů, 70 krav, 37 telat, 16 ovcí, 59 koz, 4 vepři a 3 úly včel. 15. října 1873 projel první vlak po nové železniční trati Šternberk – Králíky. Dne 21. července 1886 se snesla nad okolím veliká bouře s krupobitím, které zničilo většinu úrody. Na Nový rok 1887 kopl kůň Františka Hejtmánka z čp. 13 tak silně, že tento již 5. ledna zemřel. V neděli 10. listopadu 1890 odpoledne byla při velké slavnosti posvěcena nová socha P. Marie Lurdské, na kterou bylo vybráno při dobrovolné sbírce mezi občany. V roce 1893 panovala velmi krutá zima, mrazy klesly až na -28 °C.\n\nTéměř hned začátkem roku 1894 byl založen Sbor dobrovolných hasičů. O přípravu založení se nejvíce zasloužili starosta Pavel Kašpar a správce školy Karel Zbořil, dále Jan Kašpar starší i mladší, Josef Jáně, Josef Ptáček a hostinský František Indra. Dne 30. června 1895 o páté hodině odpoledne udeřil blesk do hostince Františka Indry. Ač tou dobou tam bylo mnoho lidí, nikdo nepřišel k úrazu. 27. června 1896 byly obnoveny volby do obecního zastupitelstva, starostou byl zvolen Josef Jáně, 1. radním Josef Ptáček a 2. radním Jan Kašpar.\n\nV květnu 1898 byl „Na drahách“ postaven nový most přes potok nákladem 117 zl. a 5 kr. Na podzim na žádost hasičského sboru byla tamtéž zřízena nádržka na vodu. 8. srpna 1901 byla zadána staviteli Františku Brázdovi stavba hasičského skladiště. Téhož roku byl založen potravní spolek Svornost. Roku 1905 byla postavena železniční zastávka v Bohutíně a roku 1910 otevřel v čp. 80 František Chramosta svoji pekárnu. V lednu roku 1911 provedeno další sčítání lidu: obytných domů bylo 75, obytných bytů 108, ve kterých žilo 448 obyvatel.\n\nPrvní poválečné sčítání obyvatel a domů se uskutečnilo 15. února 1921. Bylo napočítáno 473 obyvatel, 465 se jich hlásilo k římskokatolickému náboženství, 8 bylo bez vyznání. Z jara 1922 byla poblíže zastávky postavena restaurační budova čp. 89. Roku 1926 přestala stačit školní budova s jednou třídou, musel být zřízena třída druhá. Nebylo na ní místo, proto se musela pronajmout třída v Klášterci. Rok 1929 byl rokem mimořádným na přírodní proměny. V lednu a únoru panovaly kruté mrazy. V Bohutíně bylo naměřeno -36 °C. krutým mrazem dokonce praskaly i koleje. V létě byla naměřena teplota 41 °C ve stínu.\n\nNa podnět Jana Hoška byla v roce 1930 uspořádána sbírka, ze které byly pořízeny a v roce 1931 slavnostně vysvěceny dva nové zvony pro kapli. V roce 1930 se začalo se stavbou nové školní budovy (původní škola byla postavena roku 1865, ale již 4. dubna téhož roku vyhořela, stavba další školy byla započata roku 1869 a byla dokončena 27. září 1870). Dne 6. září 1931 bylo slavnostní otevření úplně nové školy, která dostala jméno po prvním presidentovi T. G. Masarykovi. Celkové náklady činily 722 492,80 Kč. Dne 23. června 1936 poprvé zářila elektrická světla v obci, domech i ve škole.\n\nV roce 1941 proběhlo několik jednání o zřízení obecního hřbitova. Na místě, kde měl být vybudován, se nalezlo mnoho vody, proto nebyla stavba započata. V roce 1942 si německá správa silnic najala ve Zbové kamenolom a postavila tam drtič kamene. Pracovali tam občané z Bohutína, ale vedoucím byl Němec Löfler. Válka si vzala svoji daň i v podobě opět zrekvírovaných zvonů, nahradil je zvon železný. 7. května 1945 prošla obcí německá vojska a podminovala oba mosty. Na osobní prosbu Emanuela Haintla, že zničením mostu by byl zničen i jeho domek, byl vyhozen jen most přes Moravu. Po usilovném pátrání byl malý zvon nalezen v Hamburku a dodnes je ve věži kaple.\n\nV září 1948 pořádala celá obec sjezd rodáků. V neděli dopoledne bylo slavnostní zahájení bohoslužbami církve katolické i československé a v poledne byl společný oběd v sále u Indrů. Odpoledne byla přátelská beseda u Zbové, na níž promluvil za hosty bývalý učitel v Bohutíně, Antonín Novotný, tehdejší předseda ONV.\n\n2. ledna 1962 způsobil velké škody komorový odstřel v kamenolomu na Zbové. Pozdější provozovatel – Okresní meliorační družstvo Zábřeh již jen udržovalo provoz, až v polovině roku 1975 demolovalo veškeré zařízení, zabezpečilo stěny proti svévolným sesuvům a činnost kamenolomu byla ukončena. Dnes je tam nefungující skládka firmy Ekozis.\n\nKnihovna sama byla a dosud je umístěna v prostorách obecního úřadu. Vedla ji a také obecní kroniku psala paní Maturová, dnes pokračuje v knihovnické práci Marie Keprtová. Na tradici ochotnického divadla v roce 1947 navázaly letní karnevaly na sportovním cvičišti Pod Zbovou. Nejslavnější karneval se konal v roce 1957, kdy orchestr Karla Valdaufa přilákal 4 300 platících návštěvníků z okolí. Obec navštívila i skupina Olympic.\n\nOd roku 1945 se pracovalo na kanalizaci, obecním vodovodu, letním divadle, vyasfaltovaly se cesty, byl rozšířen obchod, škola, byla vystavena mateřská škola se stravovnou, pohostinství, přestavěla se budova obecního úřadu. Sportovní hala byla slavnostně uvedena do provozu 23. dubna 1993.\n\nObec Bohutín, lidově Bótin, rozkládá se v údolí řeky Moravy na úbočí Horáckého vrchu a Zbové, která má výrazně kuželovitý tvar vyhaslé sopky. Na Horáckém vrchu se od pradávna dolovalo, i když na celém byl hustý les. Dodnes se tam říká Podšachtí. Z hory Zbové je rozhled na všechny strany, zejména pak do údolí řeky Moravy. Na jednom místě jejího vršku půda silně duní. Tomuto místu se říká \"Goliášův buben\". Není pojmenován podle biblického obra, nýbrž podle bývalého bohutínského učitele, který toto místo našel.\n\nZa pohanských dob stála prý na temeni Zbové obrovská socha pohanského boha, jež byla daleko viditelná. Bohutín, ležící na úpatí Zbové, byl jakoby ve stínu této posvátné hory a boha, na Zbové stojícího. Proto: \"Bohu/s/tín\". V hovorové řeči nejstarších lidí se někdy používá místo \"stín\" - \"tín\".\n\nJinak se odvozuje pojmenování Bohutína od křestního jména Bohun, Bohuta.\n\nBohutínu se vysmívají, že je žabím městem. O bohutínské žábě se zpívá i nejedna pěkná písnička. O Bohutínu se také říkalo, že tam mají kožené hodiny na starostově plotě. Místo hodinového stroje prý u hodin stojí policajt a ponocný v jedné osobě, který ve volném čase tyčkou točí ručičkami. Rčení, že někomu jdou hodinky podle \"bótinskéch, nebo bótinského plota\" je v okolí dosti hojně používané, znamená, že jdou špatně.\n\nMoravu zasáhly rozsáhlé povodně, v samotném Bohutíně bylo přímo postiženo 31 domácností a největší škody byly na sedmi domech. Již dne 18. a 19. března strhly se nad obcí a okolím veliké bouře, provázené blýskáním a hřměním, ale obec tehdy byla ještě ušetřena. Teprve od 27. července až do 5. srpna pršelo ustavičně, takže všechna rýže a pšenice mokrem porostly. Z 28. dne na 29. den měsíce července pršelo po celou noc tak, že ráno byla náves celá pod vodou. Potok tekoucí z „Dola“ v zatáčce před Indrovým hostincem protrhl břeh a tekl po cestě vesnicí. Voda z řeky Moravy byla zároveň s tratí železniční, takže veškeré pole a louky na trati v „Olší“ byly pod vodou. Voda se hnala od horní železniční rampy do vesnice a zaplavila ji až po kapli. Pod strážnickým domkem porouchala voda trať, takže vlaky mohly jet jen při největší opatrnosti. Občané utrpěli velké škody, neboť byla úroda ze tří čtvrtin zničená, a jen na obilí byla škoda odhadnuta obnosem 1 800 zlatých rak. čís.\n\n100 roků na to, v neděli 6. července roku 1997 byla Morava rozlitá po celé louce. Všichni dobrovolní hasiči zpevňovali hráz Moravy, ale ráno již byla voda u školy. Starosta vyhlásil pohotovost a všichni práce schopni občané měli nastoupit k řešení situace. Do pytlů byl házen písek a pytle vozeny na hasičském autě na dolní část obce. Ten den se dostala voda i do místní kaple. K večeru hladina klesla, ale most byl naprasknutý a čekalo se, kdy spadne. Kolem 2. hodiny ranní byl Bohutín bez mostu a voda opět zasáhla kapli. Brzy ráno zněla obcí siréna a starosta vyhlásil opět pohotovost. Až ve středu voda z obce zmizela a nastala doba úklidu. Později byl vystavěn nový most.\n\n\n"}
{"id": "109747", "url": "https://cs.wikipedia.org/wiki?curid=109747", "title": "Branná", "text": "Branná\n\nBranná (německy \"Goldenstein\", do roku 1949 česky \"Kolštejn\") je obec ležící na říčce Branná v okrese Šumperk, na okraji Hrubého Jeseníku. Žije zde obyvatel a její katastrální území má rozlohu 1456 ha. Historické jádro obce je od roku 1992 městskou památkovou zónou.\n\nHlavní dopravní spojení představují silnice číslo 369 a železniční trať č. 292, které obec spojují s Hanušovicemi na jihojihozápadě a Jeseníkem 15 km na severovýchodě. Dále 22 km jižně leží město Šumperk, 25 km východně město Vrbno pod Pradědem a 31 km jižně město Rýmařov.\n\nPrvní písemná zmínka o obci pochází z roku 1325. Od roku 1436 byla obec městečkem, od roku 1890 do poloviny 20. století městem a v roce 1930 měla přes tisíc obyvatel (samotný Kolštejn 1010 obyvatel), včetně všech připojených osad 1331 obyvatel, převážně německé národnosti. Po roce 1989 dosud (červenec 2007) status města nebyl obnoven.\n\nV katastru obce jsou evidovány tyto kulturní památky:\n\nPod obcí se nalézá mariánský pramen, který býval v minulosti cílem procesí. Související kostel byl brzy po přestavbě zrušen za josefínských reforem.\n\n\n"}
{"id": "109748", "url": "https://cs.wikipedia.org/wiki?curid=109748", "title": "Rohozec (okres Kutná Hora)", "text": "Rohozec (okres Kutná Hora)\n\nObec Rohozec () leží v okrese Kutná Hora. Má obyvatel a katastrální území obce měří 529 hektarů. Ve vzdálenosti 7 km jižně leží město Čáslav, 8 km západně město Kutná Hora, 14 km severozápadně město Kolín a 15 km severovýchodně město Přelouč. Východně od Rohozce protéká říčka Brslenka.\n\nPrvní písemná zmínka o obci pochází z roku 1407.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Rohozec \"(560 obyvatel)\" byly v roce 1932 evidovány tyto živnosti a obchody: 2 hostince, kolář, 2 kováři, krejčí, obuvník, 2 obchody s lahvovým pivem, 4 rolníci, řezník, 2 obchody se smíšeným zbožím, spořitelní a záložní spolek v Rohozci, 2 trafiky.\n\n\nDopravní síť\n\n\nVeřejná doprava 2011\n"}
{"id": "109749", "url": "https://cs.wikipedia.org/wiki?curid=109749", "title": "Střední průmyslová škola chemická akademika Heyrovského", "text": "Střední průmyslová škola chemická akademika Heyrovského\n\nStřední průmyslová škola chemická akademika Heyrovského, Ostrava, příspěvková organizace je jediná chemická průmyslovka v Moravskoslezském kraji. Od 1. září 1950, kdy byla založena, několikrát změnila název i sídlo. V současné době sídlí v Ostravě-Zábřehu na ulici Středoškolská 1 a nabízí studium ve dvou oborech čtyřletého denního studia zakončeného maturitou. Jedná se o obory \"Aplikovaná chemie\" (28-44-M/01) a \"Přírodovědné lyceum\" (78-42-M/006).\n\nPodle zprávy České školní inspekce z roku 2006 má škola velmi dobré personální a dobré materiálně-technické zabezpečení výuky, sledované oblasti výuky jsou velmi dobré až vynikající a výsledky vzdělávání na škole jsou trvale na velmi dobré úrovni. Po deseti letech ČŠI konstatovala, že došlo k modernizaci odborných učeben a zapojení školy do celé řady projektů. Přes klesající úroveň absolventů ZŠ se škola snaží nepolevovat ve svých požadavcích na odbornou úroveň absolventů.\n\nŠkola v roce 2009 získala mezinárodní titul Ekoškola, který již třikrát obhájila (naposledy v roce 2017). Od roku 2013 má status fakultní školy Ostravské univerzity.\n\n\n\nGalerie u chemiků byla na škole otevřena vernisáží výstavy mužského aktu fotografa Petra Ondrušky 14. listopadu 1995. V prostorách o rozměrech 5×7 metrů od té doby proběhla řada výstav od autorů známých i méně známých, zkušených i začínajících, profesionálů i amatérů. Prostor dostávají také studenti školy – každoročně v červnu se např. koná výstava prací školního kroužku černobílé fotografie. Pravidelné jsou také výstavy mentálně postižených klientů ostravského Čtyřlístku – centra pro osoby se zdravotním postižením (někdejší Ústav sociální péče v Muglinově). Mezi nejvzdálenější vystavovatele patří doc. Ing. M. Kaláb, CSc., z Kanady. Zatím nejčastěji v galerii vystavoval Aleš Kalivoda. Ze známých vystavovatelů lze dále jmenovat Alexandra Babraje, Františka Řezníčka či Milana Blšťáka.\n\n\nMezi známé absolventy školy patří např. česká topmodelka Petra Němcová, která školu navštívila při natáčení pořadu pro stanici Discovery Channel dne 18. prosince 2006, bývalý ostravský primátor Aleš Zedník či spisovatel Josef Pecinovský. Z mladých absolventů lze jmenovat např. Vojtěcha Kundráta, vítěze celostátní soutěže \"Chytrá řešení pro životní prostředí\", laureáta ceny Genus a ceny Učené společnosti České republiky, či Vladimíra Maryšku, který získal druhé místo v celostátní soutěži \"Chytrá řešení pro životní prostředí\".\n\n\n"}
{"id": "109750", "url": "https://cs.wikipedia.org/wiki?curid=109750", "title": "Podveky", "text": "Podveky\n\nObec Podveky () se nachází v okrese Kutná Hora ve Středočeském kraji. Žije zde obyvatel. Součástí obce jsou i vesnice Ježovice, Útěchvosty a Zalíbená. Ve vzdálenosti 15 km jihozápadně leží město Vlašim, 22 km západně město Benešov, 25 km severovýchodně město Kutná Hora a 27 km severovýchodně město Kolín.\n\nPrvní písemná zmínka o obci pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Podveky \"(přísl. Zalíbená, 462 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, obuvník, 2 obchody se smíšeným zbožím, trafika, truhlář.\n\n\nDopravní síť\n\nVeřejná doprava 2011\n\n"}
{"id": "109752", "url": "https://cs.wikipedia.org/wiki?curid=109752", "title": "Bystřice (okres Benešov)", "text": "Bystřice (okres Benešov)\n\nMěsto Bystřice (něm. \"Bistritz\" nebo \"Bistritz bei Beneschau\") leží ve Středočeském kraji, okrese Benešov. Žije zde obyvatel, katastrální území města má rozlohu 6339 ha.\n\nVe vzdálenosti 7 km severně leží město Benešov, 16 km východně město Vlašim, 19 km západně město Sedlčany a 30 km severně město Říčany.\n\n\"Bystřice\" je podstatné jméno rodu ženského a skloňuje se podle vzoru \"nůše\". Správné skloňování je tedy \"Bystřice\" bez \"Bystřice\" - nikoliv bez \"Bystřic\".\n\nMěsto se člení na celkem 26 částí, které leží na deseti katastrálních územích:\n\nBystřice je poprvé připomínána ve 2. polovině 13. století. Osada vznikla z potřeb obchodní cesty. Výhodná poloha v mírné kotlině v údolí říčky lákala k odpočinku a napojení zvířat. Koncem 14. století byl v sousední vísce Léště, dnes Líšně, vystavěn hrad. Původní vlastníky Benešovice vystřídali v 15. století Šternberkové. Bystřice byla králem Jiřím z Poděbrad v roce 1471 povýšena na městys. Velký rozmach celé oblasti nastal v druhé polovině 16. století, začalo se s budováním mnoha domů, mlýnů, rybníků, sadů.\n\nZa druhé světové války se část města západně od železniční trati stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat. Město Bystřice vydalo u příležitosti 70. výročí vystěhování publikaci Poskládané vzpomínky, sestavenou ze vzpomínek pamětníků.\n\nV Bystřici se během války nacházel také koncentrační tábor pro osoby z tzv. smíšených manželství a manžele, kteří se odmítli rozvést se svými židovskými manželkami. Táborem tak prošlo mnoho významných českých osobností, např. Oldřich Nový, Ondřej Sekora, Miloš Kopecký, Jára Pospíšil, Ladislav Rychman, Ronald Kraus, sociolog Jiří Musil, malíř Alfred Fuchs, ad. Existenci tábora připomíná pomník s pamětní deskou umístěný západně od železniční trati nedaleko viaduktu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Bystřice u Benešova \"(1600 obyvatel)\" byly v roce 1932 evidovány tyto živnosti a obchody:\nVe vsi Božkovice \"(přísl. Radošovice, Tožice, 564 obyvatel, samostatná obec se později stala součástí Bystřice)\" byly v roce 1932 evidovány tyto živnosti a obchody: družstvo pro rozvod elektrické energie v Božkovicích, 5 hostinců, 2 koláři, kovář, krejčí, obuvník, 3 rolníci, obchod se smíšeným zbožím, 3 trafiky.\n\nV obci Drachkov \"(přísl. Zahořany, 550 obyvatel, samostatná obec se později stala součástí Bystřice)\" byly v roce 1932 evidovány tyto živnosti a obchody: 2 hostince, kovář, krejčí, Spořitelní a záložní spolek pro Drachkov, kolář, 2 obchody se smíšeným zbožím, 3 trafiky, velkostatek.\n\nV obci Jinošice \"(přísl. Líštěnec, Opřetice, Hutě, Vrbětín, 315 obyvatel, samostatná obec se později stala součástí Bystřice)\" byly v roce 1932 evidovány tyto živnosti a obchody: cihelna, 2 hostince, kovář, mlýn, 2 trafiky.\n\nV obci Jirovice \"(přísl. Hanzlov, Hůrka, Chvojen, Jarkovice, Mariánovice, Semovice, 606 obyvatel, samostatná obec se později stala součástí Bystřice)\" byly v roce 1932 evidovány tyto živnosti a obchody: cihelna, 3 hostince, kovář, mlýn, pokrývač, rolník, obchod se smíšeným zbožím, tesařský mistr, 2 trafiky, 2 velkostatky Správy státních statků.\n\nV obci Líšno \"(přísl. Horní Podhájí, Mokrá Lhota, 754 obyvatel, samostatná obec se později stala součástí Bystřice)\" byly v roce 1932 evidovány tyto živnosti a obchody: cihelna, kovář, 2 hostince, 2 koláři, 2 krejčí, lihovar, malíř, mlýn, 2 obuvníci, pila, 3 obchody se smíšeným zbožím, 3 trafiky, 2 velkostatky.\n\nVe vsi Nesvačily \"(přísl. Petrovice, 633 obyvatel, samostatná ves se později stala součástí Bystřice)\" byly v roce 1932 evidovány tyto živnosti a obchody: 3 hostince, kolář, kovář, 2 krejčí, obuvník, řezník, 2 obchody se smíšeným zbožím, trafika, truhlář, velkostatkář Krása (nájemce dvora Petrovice).\n\nV obci Ouběnice \"(přísl. Jiřín, Strženec, 547 obyvatel, poštovní úřad, telegrafní úřad, četnická stanice, katol. kostel, chudobinec, samostatná obec se později stala součástí Bystřice)\" byly v roce 1932 evidovány tyto živnosti a obchody: 2 koláři, mlýn, 4 hostince, 2 kováři, 3 obuvníci, 2 porodní asistentky, truhlář, 3 rolníci, 3 obchody se smíšeným zbožím, Spořitelní a záložní spolek v Ouběnicích, 3 trafiky.\n\nVe vsi Tvoršovice \"(přísl. Mlýny, 284,  obyvatel, samostatná ves se později stala součástí Bystřice)\" byly v roce 1932 evidovány tyto živnosti a obchody: cihelna, 2 obchodníci s dobytkem, 2 hostince, kovář, lihovar, 3 mlýny, obuvník, řezník, obchod se smíšeným zbožím, trafika, velkostatkář Novák (majitel paláce U Nováků ve Vodičkově ulici v Praze).\n\n\nMěsto má dobrou občanskou vybavenost. Nachází se zde lékař, lékárna, domov pro seniory, škola i školka, pošta, barokní kostel, katolická duchovní správa, městská knihovna, fotbalové hřiště. Zejména kolem náměstí jsou soustředěny četné obchody a několik restaurací. K největším místním zaměstnavatelům patří ZD NOVA Bystřice, NAREX Bystřice, ALPLA Petrovice a četní drobní živnostníci. V současné době se město dynamicky rozvíjí, díky nové bytové výstavbě.\n\nV Bystřici funguje Římskokatolická farnost Bystřice u Benešova s farním úřadem v Bystřici, do ní patří většina území města s výjimkou Ouběnic a okolí, které patří do farnosti votické. Farnost je spravována administrátorem v Bystřici. Město náleží do vikariátu benešovského a arcidiecéze pražské. Z 4276 obyvatel většina obyvatel deklaruje, že jsou buďto bez vyznání (1280), nebo náboženskou víru neuvádějí (2168). Jako věřící nehlásící se k žádné církvi se přihlásilo 278 obyvatel a jako věřící, k nějaké církvi se hlásící se deklarovalo 550 občanů, z toho nejvíce k Církvi římskokatolické (430) a k církvi československé (31). Na území města jsou katolické kostely v Bystřici (farní), na Tožici, v Ouběnicích a v Nesvačilech. V Nesvačilech je ještě kostel církve československé husitské, spravovaný z Jílového u Prahy, patřící do vikariátu Praha-Venkov, do diecéze pražské.\n\nDopravní síť\n\nVeřejná doprava\n\n"}
{"id": "109753", "url": "https://cs.wikipedia.org/wiki?curid=109753", "title": "Čakov (okres Benešov)", "text": "Čakov (okres Benešov)\n\nObec Čakov (něm. \"Tschakau\", pol. \"Czaków\") leží v okrese Benešov. Žije zde obyvatel a katastrální území obce má rozlohu 529 ha. Součástí obce jsou i vesnice Tatouňovice a Vlkov.\n\nČakov leží 11 km severovýchodně od Benešova, 14 km severně od Vlašimi a 40 km jihovýchodně od Prahy.\n\nPrvní písemná zmínka o obci pochází z roku 1226.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n\n"}
{"id": "109754", "url": "https://cs.wikipedia.org/wiki?curid=109754", "title": "Čechtice", "text": "Čechtice\n\nČechtice () je městys na Benešovsku. Jižní část jeho katastru tvoří hranici okresů Benešov a Pelhřimov. Nachází se v Křemešnické vrchovině, v nadmořské výšce 478 m \"(náměstí)\". Nejvyšší bod katastru – Horka se nachází až v 604 m n. m. V Čechticích sídlí Mikroregion Želivka (zal. 1999), který sdružuje 18 obcí jihovýchodního Benešovska. Žije zde obyvatel.\n\nMěstys leží 33 km jihovýchodně od Benešova, nejbližšími městy jsou: Vlašim (15 km SZ), Zruč nad Sázavou (19 km S) a Pacov (21 km J).\n\nČechtice jsou poprvé připomínány v roce 1316, kdy byly v majetku vladyků z Čechtic. Majitelé zdejšího panství se ale poměrně často střídali, častokrát si za své sídlo zvolili jiné, podobně velké okolní obce \"(Křivsoudov, Dolní Kralovice)\".\n\nV letech 1655–1658 vznikl na náměstí trojkřídlý zámek, ve kterém od té doby sídlili další správci panství. V letech 1835–1844 pobýval na katastru obce, na zámečku v Růžkových Lhoticích, hudební skladatel Bedřich Smetana. V roce 1926 odkoupila obec zámek na náměstí a změnila ho na školu.\n\nPo druhé světové válce byl veškerý majetek zdejší šlechty znárodněn. Dne 29. srpna 1950 bylo v Čechticích založeno JZD, předchůdce dnešního Zemědělského družstva Čechtice. Od 12. dubna 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Čechtice \"(892 obyvatel)\" byly v roce 1932 evidovány tyto živnosti a obchody:\n\nVe vsi Černičí \"(přísl. Chyšná, Krčmy, Růžkovy Lhotice, Malá Paseka, 815 obyvatel, samostatná ves se později stala součástí Čechtic)\" byly v roce 1932 evidovány tyto živnosti a obchody: družstvo pro rozvod elektrické energie v Růžkových Lhoticích, Malé Pasece a Sudislavicích, 4 hostince, kovář, 2 krejčí, lihovar, rolník, 3 obchody se smíšeným zbožím, 4 trafiky, truhlář, velkostatkář Holzer.\n\nVe vsi Jeníkov \"(270 obyvatel, samostatná ves se později stala součástí Čechtic)\" byly v roce 1932 evidovány tyto živnosti a obchody: 2 hostince, kolář, kovář, krejčí, mlýn, obuvník, řezník, obchod se smíšeným zbožím, trafika.\n\n\nDnes jsou Čechtice střediskovou obcí \"(od konce roku 2006 mají status městyse, který jim byl navrácen z historických důvodů)\". Integrace většiny osad proběhla v roce 1980. V roce 1990 byla osamostatněna obec Borovnice.\n\nNejvětším zaměstnavatelem v obci je Zemědělské družstvo Čechtice. Dále zde sídlí několik dalších menších firem - např. výrobna sportovní obuvi, autoservis nebo několik řemeslnických dílen. Najdeme tu také 3 obchody s potravinami, 2 drogerii, 2 papírnictví, 3 obchody s oblečením, kadeřnictví a 2 květinářství.\n\nMožnosti nákupů zajišťuje kromě jiných menších provozoven také velké nákupní středisko \"(se samoobsluhou)\" v horní části náměstí. Na okraji obce je čerpací stanice pohonných hmot.\n\nV městečku se nachází také základní škola, zdravotní středisko, pošta, obvodní oddělení Policie ČR. Na úřadu městyse sídlí také stavební a matriční úřad se spádovou oblastí pro obce Borovnice, Mnichovice, Strojetice a městysu Křivsoudov.\n\nV Čechticích působí také celá řada spolků, často se stoletou tradicí - Sbor dobrovolných hasičů (1877), Český svaz včelařů (1908), Sokol (1914), Myslivecké sdružení, Český svaz chovatelů a Český zahrádkářský svaz.\n\nDopravní síť\n\nVeřejná doprava 2012\n\n\n\n\n\n\n"}
{"id": "109756", "url": "https://cs.wikipedia.org/wiki?curid=109756", "title": "Čerčany", "text": "Čerčany\n\nObec Čerčany () leží v okrese Benešov. Má obyvatel a katastrální území obce má rozlohu 644 ha. V obci se nalézá asi 680 domů a 370 chat.\n\nVlastní Čerčany leží na levém břehu Sázavy. Na pravém břehu Sázavy se nacházejí severně od Čerčan, směrem k Pyšelům, místní část Vysoká Lhota a osada Jericho, a západně od Čerčan Nové Městečko (zatímco samo Městečko už patří k Nespekům).\n\nVe vzdálenosti 4 km severozápadně leží město Pyšely, 8 km jižně město Benešov, 16 km severně město Říčany, 21 km jižně město Vlašim a 27 km severovýchodně město Český Brod. Nedaleko od Čerčan se také nalézá vrch Čerčanský chlum a obcí protéká řeka Sázava, kterou překlenují 2 mosty.\n\nPrvní písemná zmínka o obci pochází z roku 1356. Původní název obce byl \"Černčany\", název pochází pravděpodobně od černé půdy v okolí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Čerčany \"(1123 obyvatel, poštovní úřad, telefonní úřad, telegrafní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: lékař, 4 autodopravci, 2 výrobny cementového zboží, cihelna, cukrář, důl, drogerie, 2 holiči, 4 hostince, hotel-pension Doubek, instalatér, klempíř, konsum železničních zaměstnanců, 4 krejčí, mlýn, 3 obuvníci, 2 pekaři, povoznictví, realitní kancelář, 7 rolníků, 3 řezníci, 4 obchody se smíšeným zbožím, Spořitelní a záložní spolek pro Čerčany, Městská spořitelna v Benešově, Okresní hospodářská záložna v Benešově, stavební družstvo, švadlena, 2 trafiky, 3 truhláři, 3 obchody s uhlím, výkroj koží, zámečník, zednický mistr.\n\nV současné době zde funguje obecní úřad, základní umělecká, základní a mateřská škola, zdravotní středisko s lékárnou, kulturní dům, kino, knihovna s infocentrem, tělocvična, fotbalové hřiště, tenisové kurty i veřejné koupaliště, nebo nově přistavěná část základní školy.\n\nKe konci roku 2008 započal provoz nově postavený Hospic Dobrého pastýře, k němuž se o dva roky později začal přistavovat ekumenický Komunitní dům s kostelem zasvěceným Nejsvětější Trojici.\n\nŽelezniční doprava\n\nŽelezniční stanice Čerčany je známá jako železniční uzel, který v historii významně pomohl růstu obce. Čerčany prochází železniční trať 221 z Prahy do Benešova u Prahy (část IV. tranzitního železničního koridoru přes České Budějovice). Je to dvoukolejná elektrizovaná celostátní trať zařazená do evropského železničního systému. Doprava byla zahájena roku 1871. Na území Čerčan se v části Vysoká Lhota nachází na hlavní trati železniční zastávka Pyšely, pojmenovaná podle asi 2 kilometry vzdáleného města, přes které žádná železniční trať nevede.\n\nKončí zde regionální železniční trať 210 (tzv. Posázavský Pacifik), která vychází rovněž z Prahy, doprava byla v úseku Jílové u Prahy - Čerčany zahájena roku 1897. Na nádraží Čerčany začíná rovněž regionální trať 212 do Světlé nad Sázavou, doprava byla v úseku Čerčany – Kácov zahájena roku 1901.\n\nV Čerčanech překonává řeku Sázavu železniční most s lávkou pro pěší a cyklisty a nedaleko proti proudu betonový most na silnici III/1095, spojující ulice Zahradní v Čerčanech a Brigádníků ve Vysoké Lhotě.\n\nNádraží v Čerčanech bylo v roce 2009 kompletně zrekonstruováno.\n\nVeřejná doprava 2012\n\n\nV obci sídlí \"Obecní knihovna Čerčany,\" na adrese Sokolská 28. Knihovna sídlí hned vedle vlakového nádraží v budově kulturního domu v 1. patře. Jde o tzv. základní knihovnu zřizovanou obcí, poskytuje veřejné knihovnické a informační služby. Hasičská knihovna byla v obci založena již v roce 1908. V roce 1975 se stala profesionální střediskovou knihovnou, v roce 1979 bylo otevřeno dětské oddělení. Postupně se etablovala na knihovnu obecní a pod správu obce přešla v roce 1997.\n\nOd roku 2000 knihovna využívá automatizovaný systém Clavius. V roce 2001 bylo slavnostně otevřeno rekonstruované dětské oddělení a zřízeno Informační centrum, byly zakoupeny dva počítače pro veřejnost s připojením k internetu. V roce 2001 měla knihovna ve svém fondu 15 927 titulů, 324 registrovaných čtenářů a roční počet výpůjček činil 10 940. V roce 2012 bylo registrovaných čtenářů 377 a výpůjček 21 196. Na konci roku 2018 bylo vyřízeno 1 199 rezervací, ve volném výběru 9 471 knih. Registrovaných čtenářů 423 (z toho 104 do patnácti let).\n\n\n\n"}
{"id": "109758", "url": "https://cs.wikipedia.org/wiki?curid=109758", "title": "Čejkovice (okres Kutná Hora)", "text": "Čejkovice (okres Kutná Hora)\n\nObec Čejkovice () se nachází v okrese Kutná Hora ve Středočeském kraji. Žije zde obyvatel, čímž se Čejkovice řadí mezi obce v Česku s nejnižším počtem obyvatel.\n\nVe vzdálenosti 14 km jižně leží město Světlá nad Sázavou, 14 km severně město Čáslav, 19 km severně město Kutná Hora a 25 km východně město Chotěboř. Západně od Čejkovic protéká Jánský potok. Oblast východně od Čejkovic odvodňuje \"Čejkovický potok\", který je pravostranným přítokem Jánského potoka.\n\nPrvní písemná zmínka o obci pochází z roku 1360. Od roku 1961 byly Čejkovice částí obce Zbýšov, samostatnou obcí jsou Čejkovice od roku 1993.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\n\nDopravní síť\n\nVeřejná doprava 2011\n\n"}
{"id": "109760", "url": "https://cs.wikipedia.org/wiki?curid=109760", "title": "Červený Újezd (okres Benešov)", "text": "Červený Újezd (okres Benešov)\n\nObec Červený Újezd (nazývaná též Červený Újezd u Votic nebo Červený Újezd u Miličína) leží v okrese Benešov, v povodí Mastníku. Má obyvatel a rozlohu 1259 ha.\n\nVe vzdálenosti 18 km jižně leží město Tábor, 18 km severozápadně město Sedlčany, 21 km jižně město Sezimovo Ústí, 23 km jihozápadně město Milevsko, 5 km východoseverovýchodně obec Miličín, 9 km severně město Votice a 6 km západoseverozápadně město Sedlec-Prčice.\n\nV katastrálním území \"Červený Újezd u Miličína\" o výměře 6,34 km leží místní části Červený Újezd, Nové Dvory (asi 1 km severně), Milhostice (asi 1 km jihojihovýchodně) a Styrov (asi 1,5 km severovýchodně). V katastrálním území \"Horní Borek\" o výměře 6,25 km leží místní části Horní Borek (asi 3 km severovýchodně od Červeného Újezda) a Třetužel (asi 4 km severovýchodně).\n\nPrvní zmínku o obci nalezneme v historických pramenech v roce 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Červený Újezd \"(přísl. Styrov, Vestec, 400 obyvatel, četnická stanice, katol. kostel)\" byly v roce 1932 evidovány tyto živnosti a obchody: cihelna, holič, hostinec, kovář, 2 mlýny, obuvník, řezník, 2 obchody se smíšeným zbožím, Spořitelní a záložní spolek pro školní obec Červený Újezd, trafika, truhlář, velkostatek Hájek, obchod se zemskými plodinami.\n\nV Červeném Újezdu je pošta, obecní úřad, kostel svatého Matouše a zemědělský statek (bývalé JZD). Pro využití volného času je v obci k dispozici sportovní hřiště, Škola v obci již nefunguje, školní budova v Červeném Újezdu stojí.\n\nV Milhosticích je zámek z 18. století.\n\nÚzemím obce prochází železniční trať 220 (Praha -) Benešov u Prahy - Tábor - České Budějovice, která má asi půl kilometru východně od vsi Červený Újezd zastávku Červený Újezd u Votic (u Milhostic ani Nových Dvorů zastávky nemá). Doprava na trati byla zahájena roku 1871.\n\nÚzemí obce má severně od Styrova a Nových Dvorů protnout plánovaná dálnice D3. Zatím obcí procházejí jen silnice III. třídy, obec se nachází přibližně uprostřed trojúhelníku tvořeného silnicemi II/120 (Sudoměřice u Tábora – Prčice), III/121 (Prčice – Votice) a silnicí I/3. Milhostice, Červený Újezd a Nové Dvory leží při silnici III/12139, z níž v Červeném Újezdu odbočuje na západ silnice III/1204 do Prčice. Horní Borek leží při silnici III/12142, která na silnici 12139 navazuje v Ješeticích. Styrov a Třetužel jsou mimo silniční síť, dostupné po zpevněných cestách od Horního Borku, Styrov též od Červeného Újezda kolem železniční zastávky.\n\nVeřejná doprava 2012\n\n\n\n"}
{"id": "109761", "url": "https://cs.wikipedia.org/wiki?curid=109761", "title": "Amarok (přehrávač)", "text": "Amarok (přehrávač)\n\nAmarok je multiplatformní přehrávač audia. Využívá funkce KDE, ale je vydáván nezávisle. Byl již při několika příležitostech zvolen nejpopulárnějším audio přehrávačem.\n\nPůvodně se nazýval amaroK, kde velké K značilo spojitost s KDE. V červnu 2006 byl přejmenován na Amarok.\n\nHeslem Amaroku je „Znovuobjevte svou hudbu“ a jeho vývoj je na této myšlence založen. Program obsahuje několik funkcí, které pomáhají nalézat novou hudbu a dovědět se něco nového o hudbě, kterou již uživatel má. Takovou funkcí je například kontextový prohlížeč nabízející pohled na související články ve Wikipedii a texty písniček. Amarok je také silně propojen se službou last.fm, pomocí které nabízí podobné písně a interprety k těm, které uživatel právě poslouchá.\n\nAmarok přináší více než jen pouhé přehrávání hudby. Může být například používán k organizaci hudební sbírky podle stylu, umělce, alba, lze s ním editovat tagy připojené k mnoha hudebním formátům, připojit si k albu jeho obrázek nebo k jednotlivým písničkám texty. Velkou výhodou Amaroku je možnost používání skriptů, které jeho schopnosti rozšiřují dle libosti uživatele. Mnoho předprogramovaných jich naleznete na oficiálních stránkách.\n\n\nKDE 4 již obsahoval Amarok ve verzi 2. Mezi zajímavá vylepšení patří integrace projektu Jamendo.com, odkud si lze zdarma stahovat muziku uveřejněnou samotnými autory. Amarok 2 také přinesl uživatelské rozhraní, jehož významná část sestává z widgetů, které si zvolí uživatel. Více o Amaroku 2 se lze dočíst na Amarok Blog.\n\n\n\n \n"}
{"id": "109762", "url": "https://cs.wikipedia.org/wiki?curid=109762", "title": "Dobrovítov", "text": "Dobrovítov\n\nObec Dobrovítov () leží v okrese Kutná Hora. Žije zde obyvatel a katastrální území obce má rozlohu 901 ha. Součástí obce je i vesnice Dědice. Ve vzdálenosti 14 km jižně leží město Světlá nad Sázavou, 15 km severně město Čáslav, 19 km severně město Kutná Hora a 27 km východně město Chotěboř. Jihozápadně od Dobrovítova pramení řeka Klejnárka.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Dobrovítov \"(322 obyvatel)\" byly v roce 1932 evidovány tyto živnosti a obchody: hostinec, kovář, 2 obuvníci, porodní asistentka, rolník, řezník, sklenář, obchod se smíšeným zbožím, trhovec, spořitelní a záložní spolek pro Dobrovítov, 2 trafiky.\n\n\nDopravní síť\n\nVeřejná doprava 2011\n"}
{"id": "109763", "url": "https://cs.wikipedia.org/wiki?curid=109763", "title": "Čtyřkoly", "text": "Čtyřkoly\n\nObec Čtyřkoly () leží v okrese Benešov, na pravém břehu Sázavy před Čerčany. Žije zde obyvatel a je tvořena jedním stejnojmenným katastrálním územím, které má rozlohu 288 ha. Javorník, severní část obce, ležící kolem Zaječického potoka, splývá s vlastními Čtyřkoly v jeden celek.\n\nVe vzdálenosti 3 km západně leží město Pyšely, 11 km jižně město Benešov, 14 km severně město Říčany, 23 km jihovýchodně město Vlašim a 24 km severovýchodně město Český Brod.\n\nPrvní písemná zmínka o obci pochází z roku 1549. Původní název obce je Verady, německými kolonizátory bylo město nazýváno „fyrady“, začal se pak používat název \"Vierad\", který se přeložil do češtiny jako Čtyřkoly.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV roce 1932 patřila ke Čtyřkolům i Vysoká Lhota, která dnes patří k Čerčanům. V 50. letech 20. století byly Čtyřkoly sloučeny se Lštěním, roku 1990 se opět osamostatnily.\n\nV obci Čtyřkoly \"(přísl. Javorník, Vysoká Lhota, 404 obyvatel)\" byly v roce 1932 evidovány tyto živnosti a obchody: 2 hostince, mlýn, továrna na naftové motory a hospodářské stroje Suchý, 2 obchody se smíšeným zbožím, trafika, obchod s uhlím.\n\nVe Čtyřkolech je otevřena restaurace Penzion U čerta. Starší restaurace Montana je uzavřena.\n\nU řeky Sázavy u jezu na místě bývalého mlýna postavil továrník Suchý v roce 1904 továrnu na naftové motory s elektrárnou, která zásobovala i obec. Později továrnu vlastnila firma Erwin Junker Grinding Technology a.s. a vyráběla zde vřetena pro stroje Junker a filtrační zařízení značky LTA k likvidaci aerosolové mlhy vznikající při broušení a jiném obrábění.\n\nU silnice I/3 u části Cihelna se nachází fotovoltaická elektrárna.\n\nMezi přípojkou na D1 a železniční stanicí Čtyřkoly (v údolíčku, kterému se říká U hřiště) leží paintballové hřiště.\n\nDo obce vede z Pyšel silnice III/1096. Západním okrajem území obce prochází silnice I/3 Mirošovice - Benešov - Tábor - České Budějovice. Čtyřkoly a protilehlé Lštění od roku 1949 spojuje přes Sázavu lehký britský zavěšený skládací most Bailey, umožňující jízdu osobních automobilů. Most byl financován ze zdrojů UNRRA a dosud funguje, jediným větším zásahem bylo dodatečné podepření betonovým sloupem. Na území obce nestaví žádné autobusové linky.\n\nObec leží na železniční trati 221 Praha - Benešov u Prahy. Je to dvoukolejná elektrizovaná celostátní trať zařazená do evropského železničního systému, součást 4. koridoru. Doprava byla zahájena roku 1871. Po trati 221 vede linka S9 (Praha - Benešov u Prahy) v rámci pražského systému Esko. V železniční zastávce Čtyřkoly zastavovalo v pracovních dnech 33 osobních vlaků, o víkendu 28 osobních vlaků. Přes most je pěšky dostupná též zastávka Lštění na trati 212 na protilehlém břehu Sázavy.\n\nObcí vede turistická trasa 0001 Davle - Čerčany - Čtyřkoly - Chocerady - Sázava. Těsně za severní hranici Čtyřkol, kterou tvoří říčka Mnichovka, již na území Senohrab, se nachází zřícenina hradu Zlenice-Hláska, pod níž se nachází historické říční lázně, občerstvení a sezonní přívoz do Zlenic. Vychází odtamtud i cyklotrasa 0020, která podle některých zdrojů vede či vedla dále přes Čtyřkoly do Čerčan. Nad soutokem Mnichovky se Sázavou se nachází zbytky hradu označovaného jako Hrad u Čtyřkol.\n\n"}
{"id": "109764", "url": "https://cs.wikipedia.org/wiki?curid=109764", "title": "Medonosy", "text": "Medonosy\n\nObec Medonosy (pomnožný tvar ženského rodu, německy \"Medonost\") se nachází v okrese Mělník, kraj Středočeský. Žije zde obyvatel.\n\nVe vzdálenosti 8 km západně leží město Štětí, 14 km jižně město Mělník, 18 km západně město Roudnice nad Labem a 23 km severně město Česká Lípa. Obcí protéká Liběchovka, jeden z důležitých potoků Dubského Švýcarska.\n\nPrvní písemná zmínka o obci pochází z roku 1352. K 1. lednu 2014 zde žilo 139 obyvatel.\n\nPo třicetileté válce se do vylidněné obce stěhovali německy mluvící obyvatelé a ještě více se posiloval její německý charakter. Do poloviny 20. století tvořili většinu obyvatel Sudetští Němci. Po druhé světové válce byla drtivá většina obyvatel obce vysídlena. Po původních obyvatelích v obci zbyly jen německé náhrobky, dále typická německá lidová architektura severních Čech - hrázděné a roubené chaloupky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Medonosy \"(něm. Medonost, 360 obyvatel, poštovna, katol. kostel)\" byly v roce 1932 evidovány tyto živnosti a obchody: pekař, řezník, holič, 2 hostince, obchod se smíšeným zbožím, velkostatek Homolka, obchod s dřívím Kramer, mlýn Kramer, pila Kramer, 2 obuvníci, Spar- und Darlehenskassenverein in Medonost, 2 trafiky.\n\nV obci Chudolazy \"(125 obyvatel, poštovna, samostatná obec se později stala součástí Medonos)\" byly v roce 1932 evidovány tyto živnosti a obchody: hostinec, mlýn, krejčí, trafika.\n\n\n\n\nDopravní síť\nVeřejná doprava 2012\n\nÚzemím obce vede turistická trasa Tupadly - Nové Osinalice - Rač - Rozprechtice.\n\n"}
{"id": "109766", "url": "https://cs.wikipedia.org/wiki?curid=109766", "title": "Tupadly (okres Mělník)", "text": "Tupadly (okres Mělník)\n\nObec Tupadly (německy \"Tuppadel\") se nachází v okrese Mělník, kraji Středočeském. Ve vzdálenosti 7 km západně leží Štětí, 10 km jižně Mělník, 16 km západně Roudnice nad Labem a 21 km jižně Neratovice. Severně od obce leží kopec Slavín, na kterém se nachází stejnojmenný zámek s rozhlednou. Žije zde obyvatel.\n\nPrvní písemná zmínka o obci pochází z roku 1547.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tupadly \"(přísl. Nové Tupadly, 379 obyvatel)\" byly v roce 1932 evidovány tyto živnosti a obchody: pekař, 2 hostince, 2 obchody se smíšeným zbožím, mlýn, pila, krejčí, trafika, truhlář, kolář.\n\n\nDopravní síť\nVeřejná doprava 2012\n\n\n\n\n"}
{"id": "109768", "url": "https://cs.wikipedia.org/wiki?curid=109768", "title": "Sedlec (okres Mladá Boleslav)", "text": "Sedlec (okres Mladá Boleslav)\n\nObec Sedlec se nachází v okrese Mladá Boleslav, kraj Středočeský. Žije zde obyvatel.\n\nVe vzdálenosti 4 km jihovýchodně leží město Benátky nad Jizerou, 11 km jižně město Milovice, 12 km jižně město Lysá nad Labem a 15 km jihozápadně město Brandýs nad Labem-Stará Boleslav.\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nSilniční doprava\n\nDo obce vedou silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice \"Zdětín u Chotětova\" ve vzdálenosti 1,5 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v pracovních dnech června 2011 příměstské autobusové linky Mladá Boleslav-Benátky nad Jizerou-Kropáčova Vrutice,Kojovice \"(7 spojů tam, 6 spojů zpět)\" a Mladá Boleslav-Mečeříž-Benátky nad Jizerou \"(1 spoj tam)\" \n\n"}
{"id": "109769", "url": "https://cs.wikipedia.org/wiki?curid=109769", "title": "Rokytá", "text": "Rokytá\n\nObec Rokytá leží v okrese Mladá Boleslav. Má obyvatel a katastrální území obce má rozlohu 1062 ha.\n\nVe vzdálenosti 8 km jihovýchodně leží město Mnichovo Hradiště, 15 km severozápadně město Mimoň, 16 km jižně statutární město Mladá Boleslav a 20 km východně město Turnov.\n\nPrvní písemná zmínka o obci pochází z roku 1356.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Horní Rokytá s 356 obyvateli v roce 1932 byly evidovány tyto úřady, živnosti a obchody: 2 obchody s máslem a vejci, 2 hostince, obchod se smíšeným zbožím, obchod s dřívím, kovář, krejčí, spořitelní a záložní spolek, trafika.\n\n\nSilniční doprava\n\nDo obce vede silnice III. třídy. Po hranici území obce vede silnice II/268 Mimoň - Ralsko - Mnichovo Hradiště - Horní Bousov.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Mnichovo Hradiště ve vzdálenosti 8 km ležící na trati 070 v úseku z Mladé Boleslavi do Turnova.\n\nAutobusová doprava\n\nV obci zastavovaly v pracovních dnech června 2011 příměstské autobusové linky Mladá Boleslav-Mnichovo Hradiště-Mimoň \"(3 spoje tam i zpět)\" a Mnichovo Hradiště-Dolní Krupá-Rokytá \"(4 spoje tam, 5 spojů zpět)\" .\n\n"}
{"id": "109770", "url": "https://cs.wikipedia.org/wiki?curid=109770", "title": "Josefův Důl (okres Mladá Boleslav)", "text": "Josefův Důl (okres Mladá Boleslav)\n\nObec Josefův Důl (německy \"Josephsthal)\" se nachází v okrese Mladá Boleslav, kraj Středočeský. Žije zde obyvatel.\n\nVe vzdálenosti 4 km jižně leží statutární město Mladá Boleslav, 10 km severovýchodně město Mnichovo Hradiště, 19 km jižně město Benátky nad Jizerou a 24 km severovýchodně město Turnov.\n\nPrvní písemná zmínka o obci pochází z roku 1790. Historie obce není dlouhá. Původně byla součástí obce Debř a tvořilo ji jen několik domků. Rozvoj obce začal v 60. letech 18. století po přestěhování textilní výroby z Kosmonos v roce 1763. Zakladatelem továrny byl feudál hrabě Bolza.\n\nV roce 1793 zakoupil textilku Johann Josef Leitenberger, který vlastnil továrny v Nových Zákupech („sídelní“ město Leitenbergerů) a Verneřicích. V roce 1833 nastoupil do vedení továrny Bedřich Leitenberger – to už byla třetí generace podnikavé rodiny Leitenbergerů. Brzy nastal velký rozvoj výroby a s ním také rozvoj vlastní obce. Od roku 1872 se jednalo o odluce místní obce Josefova Dolu od katastrální obce Debř-Hrdlořezy. V té době byly veškeré reality (pozemky a budovy) v obci majetkem firmy Leitenberger. Rozsáhlý areál textilní továrny v oblouku řeky Jizery byl parkem, kterému vévodil zámek postavený v roce 1860 v palladienském stylu, oddělen od sídliště tvořeného převážně činžovními domy a třemi stylovými vilami.\n\nV roce 1873 byla odluka obce od obce Debř-Hrdlořezy provedena a tím byla započata historie samostatné obce Josefův Důl. Obec byla převážně německá a velkým překvapením bylo vítězství Čecha Františka Jeníka, ředitele zahradnictví, v prvních volbách starosty konaných v červenci 1873. Jeník byl starostou obce do července 1884. V té době byla postavena škola s vyučovacím jazykem německým a rodinná hrobka Leitenbergerů.\n\nPo tragické smrti syna a nástupce barona Leitenbergera koupila v roce 1905 továrnu a domy v obci akciová společnost Cosmanos a v roce 1920 koupila i zámek s parkem. Do roku 1924 měla obec název Josefodol, pocházející z německého názvu Josefstahl, až po výnosu min. vnitra z tohoto roku byl název změněn na Josefův Důl. Obec sama neměla žádný majetek, teprve koupí od fy. Cosmanos v roce 1926 získala zámek s parkem a v roce 1937 ve zdejším katastru 8ha a v katastru bradleckém také 8ha půdy. Rozvoj obce až do roku 1932 byl podmíněn dobrou prosperitou textilky, jejíž chod byl zastaven na dva roky v době všeobecné hospodářské krize. Těsně před druhou světovou válkou byl krátkodobě obnoven, ale v jejím průběhu sloužila továrna německému válečnému průmyslu.\n\nTextilní výroba byla v „Josefodole“ (jak si místní obyvatelé zkracují název obce) obnovena až po skončení druhé světové války. V roce 1946 byla místní textilka začleněna do nově zřízeného národního podniku Tiba, Dvůr Králové nad Labem. Josefův Důl se stal čistě průmyslovou obcí.\n\nVe vsi Josefův Důl u Kosmonos s 426 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, četnická stanice, lékař, biograf Sokol, holič, hostinec, konsum, řezník, obchod se smíšeným zbožím, trafika, textilní továrna.\n\nUdálosti po 17. listopadu 1989 se v obci neprojevily ihned. Závod v Josefově Dole se oddělil od TIBY st.p. a začalo jednání o spojení se silným zahraničním partnerem v textilním oboru z Německa. I když byla samostatnost josefodolské továrny vstřícně projednána na Ministerstvu průmyslu, vedení továrny však raději zvolilo kupónovou privatizaci v rámci celého podniku, což nakonec další existenci textilní výroby v Josefově Dole nijak neprospělo: výroba byla v obci ukončena k 31. srpnu 1999, čímž skončila 236 let trvající tradice potiskování tkanin v Josefově Dole.\n\nZastupitelstvo obce se pokoušelo dát do pořádku majetkové poměry vč. historického majetku obce. Jednou z těchto nemovitostí byl i zámek, který byl prodán Fondu národního majetku v rámci privatizačního projektu nově vzniklé firmě Bostas s.r.o. v Mladé Boleslavi. Obec vstoupila do jednání o vydání nemovitosti v červnu 1993 právě v okamžiku, kdy tato společnost chtěla zámek prodat další firmě, která chtěla objekt rekonstruovat na luxusní ubytovací zařízení. Zástupci obce sjednali finanční vyrovnání se společností Bostas a pokusili se zámek zrekonstruovat, ale nakonec byl projekt ukončen, když banka poskytla část úvěru a poté s úvěrováním skončila. Dnes je zámek zdevastován.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOd 1. ledna 1980 do 31. prosince 1992 byla obec součástí města Mladá Boleslav.\n\nObcí prochází silnice III. třídy.\n\nŽelezniční trať ani stanice na území obce nejsou. Nejblíže obci je železniční stanice Mladá Boleslav-Debř ve vzdálenosti 1 km ležící na trati 070 z Prahy do Turnova.\n\nDo obce zajíždí 5 linek Městské autobusové dopravy Mladá Boleslav.\n\n"}
{"id": "109771", "url": "https://cs.wikipedia.org/wiki?curid=109771", "title": "Dolní Kralovice", "text": "Dolní Kralovice\n\nDolní Kralovice jsou obec v jihovýchodním cípu okresu Benešov, v Želivské pahorkatině, nad řekou Želivkou. Nacházejí se 45 km jihovýchodně od okresního města Benešov. Původní městečko, které se nacházelo v údolí řeky Želivky, bylo z důvodu výstavby vodní nádrže Švihov zbouráno v letech 1968–1975. Dnešní moderní obec vznikla v letech 1970–1974 na návrší nad přehradou, u původní obce Vraždovy Lhotice, asi 5 km jižně od zatopeného městečka. Žije zde obyvatel.\n\nNejbližšími městy jsou: Ledeč nad Sázavou \"(18 km SV)\", Zruč nad Sázavou \"(19 km SZ)\", Humpolec \"(21 km JV)\" a Vlašim \"(25 km Z)\".\n\nPůvodní osada vznikla zřejmě v 11. století z chýší rybářů v údolí řeky Želivky. První písemná zmínka je z roku 1187. Z té doby pravděpodobně také pocházel bývalý kostel, který byl poté ještě mnohokrát přestavován. Osada byla původně v majetku vyšehradské kapituly, od roku 1340 ji převzal rod Trčků z Lípy, později si její vlastnictví střídaly další spíše méně významné šlechtické rody.\n\nV roce 1683 vznikla při kostelu farní škola, která byla od roku 1764 nahrazena novou budovou. V roce 1716 se Dolní Kralovice staly centrem rozsáhlého panství knížat z Trautsonu, jehož sídlo sem bylo přeneseno z Čechtic – panství mělo přibližný rozsah dnešního Mikroregionu Želivka. Po zrušení nevolnictví, v roce 1850, se staly Dolní Kralovice sídlem soudního okresu \"(375 km², 23 tis.ob.)\", který patřil pod politický okres Ledeč nad Sázavou. V roce 1880 byl v Kralovicích založen SDH, od roku 1908 existuje TJ Sokol.\n\n11. listopadu 1902 přijel do Dolních Kralovic první vlak. Tehdy byla prodloužena trať Benešov – Vlašim o další úsek přes Trhový Štěpánov a Keblov k Želivce. Až do druhé světové války žila v Kralovicích relativně početná židovská komunita, začátkem války však bylo 147 místních Židů deportováno do koncentračních táborů, z nichž se vrátili jen 4. Synagoga byla v roce 1951 změněna na modlitebnu Československé církve hustitské. Od roku 1960 byly Dolní Kralovice převedeny do okresu Benešov. Za druhé světové války v okolí městečka probíhala výstavba tehdejší protektorátní dálnice, dnešní dálnice D1. Stavba však zůstala z finančních důvodů nedostavěna a realizovat se ji podařilo až v 70. letech.\n\nToho se však staré Dolní Kralovice již „nedožily“. V roce 1963 bylo vládou schváleno rozhodnutí o výstavbě velké vodárenské nádrže na Želivce, jejíž stavba byla zahájena v roce 1965. Tím bylo také rozhodnuto o likvidaci celých původních Dolních i Horních Kralovic. 31. července 1967 byly z důvodu dopravních změn přeřazeny obce Snět, Blažejovice a Šetějovice z okresu Havlíčkův Brod do okresu Benešov. Bourání obce začalo roku 1968, od roku 1970 se občané Dolních Kralovic začali stěhovat do nově vzniklého sídliště. V témže roce se přestěhovala i škola.\n\nOd roku 1972 začalo pozvolné napouštění přehrady. Většina budov byla demolována v letech 1972–1974. 23. července 1974 odjel poslední osobní vlak z Benešova do Dolních Kralovic, osobní doprava byla oficiálně ukončena 4. srpna. V květnu 1975 byla zastavena i nákladní doprava, a trať byla trvale ukončena o 15 km blíže k Benešovu, v Trhovém Štěpánově. Podle archivních snímků z roku 1974 bylo jako poslední zbouráno nádraží a cenný románský kostel Sv. Jana Křtitele. Přehrada byla úplně dokončena v roce 1976. Z celého městečka se zachoval jen jeden dům a stodola mimo zátopové pásmo nádrže.\nNová moderní obec byla stavěna v letech 1969–1974, stavebně splývá s původní obcí Vraždovy Lhotice, které k ní byly připojeny k 1. lednu 1970.\n\nV roce 1971 navštívil obec tehdejší prezident republiky Ludvík Svoboda, na jeho popud byl obci ponechán její historický název i znak. Jeho jméno dodnes nese kralovické náměstí. Vzhledem k tomu, že se do nové obce stěhovali zejména občané starých Dolních Kralovic, nebyla narušena historická posloupnost, ani úplně zpřetrhány vazby mezi tamními lidmi (i když pravdou je, že skoro přesně 50 % původních obyvatel se muselo přestěhovat do jiných obcí).\n\nVelké změny zaznamenala také dopravní síť. Silnice, které se dříve paprskovitě sbíhaly do staré obce najednou končily na břehu přehrady. Proto musela být vystavěna nová silnice z Martinic u Dolních Kralovic přes Tomice, Loket a Bernartice do Keblova, která zároveň i „suplovala“ zrušenou železniční trať.\n\n8. července 1977 byl jižně od obce zprovozněn úsek dálnice D1 Mirošovice – Hořice. Od 1. ledna 1980 byly ke Kralovicům připojeny obce Martinice, Snět, Blažejovice, Šetějovice a Tomice. V roce 1990 byly tyto obce, kromě Martinic u Dolních Kralovic, opět osamostatněny.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Dolní Kralovice \"(přísl. Bezděkov, Horní Kralovice, Příseka, Střítež, 1763 obyvatel)\" byly v roce 1932 evidovány tyto živnosti a obchody:\n\nVe vsi Libčice \"(240 obyvatel, samostatná ves se později stala součástí Dolních Kralovic)\" byly v roce 1932 evidovány tyto živnosti a obchody: cihelna, 2 hostince, krejčí, obuvník, pila, rolník, 2 trafiky.\n\nVe vsi Martinice u Dolních Kralovic \"(270 obyvatel, samostatná ves se později stala součástí Dolních Kralovic)\" byly v roce 1932 evidovány tyto živnosti a obchody: hostinec, kovář, trafika, velkostatek Holzer.\n\n\n\n\n\nDnešní obec je tvořena převážně panelovými řadovými domky nebo bytovkami. V centru se nachází nové náměstí s budovou obecního úřadu, kulturního domu s restaurací, samoobsluhou a domem služeb.\n\nSídliště tvoří 4 podélné a 4 příčné ulice. V jihozápadní části obce mají své místo budovy zemědělského družstva a drobný průmyslový provoz.\n\nV nedávné době prošlo náměstí zdařilou rekonstrukcí – byla položena nová, barevná dlažba, vztyčeny nové vkusné sloupy veřejného osvětlení, a zrekonstruovány některé panelové domy, které po 35 letech začínají potřebovat řádnou rekonstrukci. V Nových Dolních Kralovicích pokračuje i dnes výstavby nových domů, a to směrem na sever od náměstí (tj. k Želivce). V ostatních částech obce však obyvatel spíše ubývá, a tak není věková struktura obce bohužel příliš příznivá.\nV Dolních Kralovicích existují mnohé spolky, stejně jako v ostatních podobně velkých obcích. Patří sem zejména Sbor dobrovolných hasičů a Tělovýchovná jednota Sokol. Nachází se zde dvě knihovny – obecní a školní, v budově kulturního domu funguje také kino. Fotbalisté Dolních Kralovic hrají okresní i krajský přebor.\n\nObec je relativně dobře vybavena službami, které jsou soustředěny do objektů na náměstí Ludvíka Svobody. Jedná se o zdravotní středisko, řadu obchodů \"(elektro, domácí potřeby, textil)\", velkou prodejnu potravin, poštu, lékárnu a základní a mateřskou školu.\n\nDopravní síť\n\nVeřejná doprava 2012\n\n\n"}
{"id": "109772", "url": "https://cs.wikipedia.org/wiki?curid=109772", "title": "Pětihosty", "text": "Pětihosty\n\nObec Pětihosty se nachází v okrese Praha-východ, kraj Středočeský. Žije zde obyvatel.\n\nVe vzdálenosti 3  km jihozápadně leží město Pyšely, 11 km jižně město Benešov, 12 km severně město Říčany, 23 km severovýchodně město Český Brod a 24 km jižně město Vlašim.\n\nPrvní písemná zmínka o obci pochází z roku 1371.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Pětihosty \"(přísl. Obora, 255 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Pětihostech, 2 hostince, kovář, krejčí, 2 obchody se smíšeným zbožím, trafika, velkostatek Tichý.\n\n\nDopravní síť\n\nVeřejná doprava 2011\n\n"}
{"id": "109773", "url": "https://cs.wikipedia.org/wiki?curid=109773", "title": "Těchařovice", "text": "Těchařovice\n\nObec Těchařovice se nachází v okrese Příbram, kraj Středočeský. Žije zde obyvatel.\n\nVe vzdálenosti 10 km severně leží město Příbram, 22 km jihozápadně město Blatná, 23 km severně město Dobříš a 27 km jihovýchodně město Milevsko.\n\nPrvní písemná zmínka o obci pochází z roku 1356.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\nVeřejná doprava 2012\n\nObec protíná turistická trasa Milín - Těchařovice - Chraštice - Podholušice.\n\n"}
{"id": "109774", "url": "https://cs.wikipedia.org/wiki?curid=109774", "title": "Bezděkov pod Třemšínem", "text": "Bezděkov pod Třemšínem\n\nObec Bezděkov pod Třemšínem (do roku 1950 jen \"Bezděkov\") leží v okrese Příbram. Má obyvatel a katastrální území obce má rozlohu 363 ha.\n\nVe vzdálenosti 3 km severně leží město Rožmitál pod Třemšínem, 8 km jihovýchodně město Březnice, 14 km severovýchodně město Příbram a 17 km jižně město Blatná.\n\nAčkoli je Bezděkov pod Třemšínem jednou z mladších obcí na Rožmitálsku, přesto se neví kdy a kým byla založena. Je velmi pravděpodobné, že roku 1347 Bezděkov ještě neexistoval, neboť v té době, při rozsáhlém dělení rožmitálských statků, se o vsi Bezděkovské žádné dochované dokumenty nezmiňují. Jako první písemnou zmínku o obci lze tedy zatím brát až údajný zápis vztahující se k roku 1565, který ve zdejších usedlostech jmenovitě uvádí 6 osedlých (rodin). Tento soupis se zřejmě nalézal v zámeckém archivu rožmitálského Arcibiskupského velkostatku neboť je zmiňován v rozsáhlé místopisné publikaci \"Rožmitál pod Třemšínem a jeho okolí\". Další zprávy o obci jsou jen strohé a všeobecné. Podrobněji se o Bezděkovu začínají dokumenty zmiňovat až od konce 18. století.\n\nV roce 1844 byla na návsi postavena kaple Nejsvětější Trojice. V té době žilo v Bezděkově kolem tří set obyvatel. Nejvyššího počtu (315) dosáhla obec v roce 1862. Již dva roky na to vznikla spojená obec Piňovice-Bezděkov, kdy v Piňovicích úřadoval a obec spravoval starosta, v Bezděkově zastával tuto funkci první radní. Pohromou pro obec byl rok 1889, kdy zde vypukl velký požár a při kterém lehlo popelem celkem 11 domů. V roce 1897 došlo k přeškolení obce do Rožmitálu. Než se tak stalo, musely děti školou povinné docházet do nedaleké školy v Pročevilech. Další velký požár, při kterém v roce 1904 shořely 4 domy, byl impulzem ke snaze založit i v Bezděkově sbor dobrovolných hasičů. Ten se však, hlavně kvůli neochotě obecních radních, podařilo ustanovit až na sklonku roku 1911. Pár let na to propukla 1. světová válka a do frontových linií bylo z obce postupně odvedeno 33 mužů. Pět z nich se však do Bezděkova již nikdy nevrátilo.\n\nPo skončení 1. světové války došlo k pomalé rozluce mezi Piňovicemi a Bezděkovem, v té době stále ještě spojené v jednu obec. V roce 1919 sice přesídlil obecní úřad z Piňovic do Bezděkova, ale již v následujícím roce bylo schváleno usnesení bezděkovského osadního výboru k odtržení od Piňovic. K tomu došlo v roce 1923, kdy byl Bezděkov povýšen z osady na samostatnou obec s vlastní samosprávou. První velkou zkouškou fungování již samostatné obce byla její elektrifikace, která úspěšně proběhla v roce 1929. V roce 1935 zasáhla obec větrná smršť, při níž bylo poškozeno mnoho obytných i hospodářských budov a která napáchala také rozsáhlé polomy v lesích. Ještě téhož roku také došlo k zavedení celonočního veřejného osvětlování a i z tohoto důvodu byla zrušena do té doby veřejná funkce obecného ponocného. Ale to již v Evropě začaly opět řinčet zbraně a schylovalo se k vypuknutí 2. světové války. Při všeobecné mobilizaci v září 1938 nastoupilo ke svým útvarům i 18 mužů z Bezděkova, jenže vládou přijaté kruté podmínky Mnichovské dohody jim znemožnily bránit svou vlast a tím i Bezděkov. Ten byl následné okupační německé nadvlády zbaven až příchodem sovětských vojsk v květnu roku 1945.\n\nNáhlá změna politické orientace, jež v zemi nastala po komunistickém převratu v únoru 1948, se dotkla také samotného Bezděkova. Nejprve byla v roce 1950 obec přejmenována na \"Bezděkov pod Třemšínem\" a poté byly v roce 1954 znárodněny obecní lesy. O rok později, po politickém nátlaku, došlo i v Bezděkově k založení Jednotného zemědělského družstva, při čemž byly zestátněny i zbylé, do té doby ještě soukromé zemědělské pozemky. Obecní pastouška (čp. 3) byla přestavěna na budovu místního národního výboru, k níž byly posléze přistavěny i nové kanceláře JZD. K další velké změně došlo v roce 1960, kdy zanikl okres Blatná a Bezděkov byl územněsprávně včleněn pod okres Příbram, čímž přešel z kraje Plzeňského pod kraj Středočeský a tak věci týkající se krajského souhlasu byly od té doby vyřizovány už jen v Praze a nikoli v Plzni. O další tři roky později se Bezděkov stal obcí spádovou, kdy pod jeho místní národní výbor připadla správa obce Vševily i s osadou Lesní Chalupy.\n\nV sedmdesátých letech nastal v obci čilý stavební ruch. V roce 1974 byla dokončena výstavba obecní prodejny smíšeného zboží, již si místní občané postavili dobrovolnou svépomocí v takzvané \"„Akci Z“\". V roce 1977 byla postavena nová myslivecká chata u střelnice a o rok na to dokončena přestavba pohostinství. V té době vyrostlo v obci i několik nových rodinných domů, čímž se trochu zabránilo pozvolnému vylidňování obce.\n\nV roce 1980 byla obci odebrána samostatnost a byla přiřazena pod správu města Rožmitál pod Třemšínem. Pro vyřizování obecních záležitostí zde byl založen občanský výbor. Ten se, i přes omezené možnosti, dále snažil vylepšovat život zdejším občanům. Kolem budovy občanského výboru byl v roce 1982 upraven tok potoka a o rok později byla dokončena výstavba kanalizačních řádů pro svod dešťové vody. V roce 1985 byla dobudována požární nádrž a dva roky na to byla u obecního vodojemu postavena akumulační nádrž na pitnou vodu, jenž byla poté připojena na místní vodovod. V roce 1988 došlo k další územní změně. Osada Lesní Chalupy, jenž byla až do té doby vždy součástí sousedních Vševil, byla katastrálně přičleněna k Bezděkovu a stala se tak nově jeho součástí.\n\nPolitické změny po Sametové revoluci z roku 1989 umožnily mnohým obcím opětovné nabytí své samostatnosti. Mezi prvními tak učinila již v roce 1990 obec Vševily, k níž byla, na základě oprávněných požadavků, nazpět přičleněna osada Lesní Chalupy. V roce 1992 proběhla kolaudace nové hasičské zbrojnice postavené u požární nádrže. Ale to již došlo k naplnění snahy mnohých místních občanů k opětovné samostatnosti obce, jenž byla, po kladném hlasování v místním referendu, zrealizována. Znovunabytí samostatnosti nastalo na Nový rok 1993, kdy bylo, spolu s rozpadem státní Československé federace, ukončeno i víceméně nechtěné spojenectví s městem Rožmitál pod Třemšínem. Obec si poté oficiálně přisvojila svůj předešlý název Bezděkov pod Třemšínem.\n\nV roce 2001 bylo postaveno sportovní hřiště pro míčové hry s asfaltovým povrchem, o rok později byla dokončena výstavba kořenové čistírny odpadních vod. Téhož roku zasáhly celé území Česka rozsáhlé povodně, při nichž bylo v obci vytopeno několik sklepních prostor, a to jak u rodinných domů tak i rekreačních chalup. Rokem 2004 začalo budování splaškové kanalizace s jejím napojením na zkolaudovanou kořenovou čistírnu. Již fungující kanalizace byla plně dokončena roku 2007 připojením nemovitostí v dolní části obce, které byly napojeny ke kanalizaci pomocí kalové přečerpávací stanice postavené za budovou obecního úřadu. V roce 2009 skončila v obci živočišná výroba. Zemědělské družstvo vyklidilo v září kravín, kde chovalo jalovice, v listopadu pak došlo k vyklizení výkrmny vepřů. Položením nové střešní krytiny v roce 2016, byla ukončena několikaletá rozsáhlá rekonstrukce budovy Obecního úřadu. V jubilejním roce 2018 byla u požární nádrže k stému výročí vzniku Československa vysazena Lípa republiky, u které byl též usazen i pamětní kamen, jenž připomíná toto významné výročí. Během tohoto roku byla také provedena generální oprava kaple Nejsvětější Trojice na návsi, jenž se tak opět stala krásnou vizitkou malebné podbrdské vesničky Bezděkov pod Třemšínem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\nDo obce vedou silnice III. třídy. Ve vzdálenosti 3 km lze v Rožmitálu pod Třemšínem najet na silnice II/191 Rožmitál pod Třemšínem – Starý Smolivec – Nepomuk, I/18 Rožmitál pod Třemšínem – Příbram – Sedlčany a I/19 Nezvěstice – Rožmitál pod Třemšínem – Březnice – Milevsko – Tábor. Železniční trať ani stanice na území obce nejsou. Nejbližší stanicí je Rožmitál pod Třemšínem (4 km), nejbližší zastávkou Skuhrov pod Třemšínem (4 km). V obci má zastávku autobusová linka Nepomuk – Rožmitál pod Třemšínem – Březnice – Mirovice (v pracovních dnech 6 spojů). Autobusovou dopravu zajišťuje společnost Veolia Transport Praha.\nObcí vede modře značená turistická trasa Kasejovice – Třemšín – Bezděkov pod Třemšínem – Březnice. Její součástí je nad obcí umístěná naučná stezka Bezděkov pod Třemšínem.\n\n\n"}
{"id": "109776", "url": "https://cs.wikipedia.org/wiki?curid=109776", "title": "Velká Chmelištná", "text": "Velká Chmelištná\n\nObec Velká Chmelištná se nachází v okrese Rakovník, kraj Středočeský, zhruba 22 km zjz. od Rakovníka. Žije zde obyvatel.\n\nVe vzdálenosti 22 km východně leží město Rakovník, 45 km severozápadně město Podbořany, 50 km severně město Žatec a 62 km jižně město Hořovice.\n\nPrvní písemná zmínka o obci pochází z roku 1352. Založena byla kolem roku 1039. Ke dni 1. ledna. 2016 zde žilo 66 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Velká Chmelištná \"(něm. Gross-Chmelischen, přísl. Hůrky, 307 obyvatel)\" byly v roce 1932 evidovány tyto živnosti a obchody: řezník, 2 hostince, obchod se smíšeným zbožím, rolník, kovář, krejčí, obuvník, Spar- und Darlehenskassenverein für die Gemeinde Gross-Chmelischen, trafika, kolář, tesařský mistr.\n\n\nObec Velká Chmelištná se skládá ze dvou částí v katastrálním území \"Velká Chmelištná\":\n\nDopravní síť\n\nVeřejná doprava 2011\n"}
{"id": "109777", "url": "https://cs.wikipedia.org/wiki?curid=109777", "title": "Heřmaničky", "text": "Heřmaničky\n\nObec Heřmaničky leží v okrese Benešov. Žije zde obyvatel a katastrální území obce má rozlohu 1740 ha. Skrze tuto obec protéká potok Mastník, pravý přítok Vltavy.\n\nVe vzdálenosti 13 km severozápadně leží město Sedlčany, 21 km severně město Benešov, 23 km jižně město Tábor a 24 km jihozápadně město Milevsko.\n\nHeřmaničky se skládají z 13 částí ležících na třech katastrálních územích:\n\nPrvní zmínky o Heřmaničkách pocházejí z poloviny 13. století. Ovšem nejstarší zmínka z této obce pochází z nedalekých Arnoštovic. Celé Heřmaničky včetně okolních osad patřily až do poloviny 19. století pod smilkovské panství. S výjimkou Jestřebic, které spadaly pod panství votické.\n\nHeřmaničky se nacházejí na železniční trati 220 Praha – Tábor – České Budějovice. Obcí rovněž prochází silnice 121, hlavní tah mezi městy Votice a Milevsko. Podle dosavadních plánů má 1 km jihozápadně od středu obce vést dálnice D3.\n\nKaždoročně jsou na zdejší nádraží sváženi kyvadlovou autobusovou dopravou z Prčice účastníci turistického pochodu Praha-Prčice a přestupují zde na vlaky směrem k Praze i Táboru.\n\nNa táborském zhlaví této stanice se nachází mechanické vjezdové návěstidlo a mechanická odjezdová návěstidla. Heřmaničky se tak stávají poslední elektrifikovanou stanicí v České republice, která je tímto typem návěstidel vybavena.\n\n"}
{"id": "109778", "url": "https://cs.wikipedia.org/wiki?curid=109778", "title": "Drahouš", "text": "Drahouš\n\nObec Drahouš () leží v okrese Rakovník. Žije zde obyvatel a katastrální území obce zaujímá rozlohu 1479 ha. Ve vzdálenosti 18 km východně leží město Rakovník, 19 km severně město Podbořany, 28 km severně město Žatec a 37 km jižně statutární město Plzeň.\n\nPrvní písemná zmínka o vsi Drahouš pochází z roku 1404 (\"censum in Drahuss\"). Název je pravděpodobně odvozen od staročeského osobního jména \"Drahúš.\"\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Drahouš \"(něm. Drahuschen, přísl. Smrk, Svatý Hubert, 240 obyvatel)\" byly v roce 1932 evidovány tyto živnosti a obchody: elektrárenské družstvo (Elektrizitätsgenossenschft für Drahuschen), 2 hostince, obchod se smíšeným zbožím, velkostatek Czernin, 8 rolníků, mlýn, 2 kováři, 2 trafiky.\n\nV obci Tlestky \"(něm. Tlesko, 118 obyvatel, samostatná obec se později stala součástí Drahouše)\" byly v roce 1932 evidovány tyto živnosti a obchody: holič, hostinec, mlýn, kovář, trafika, kolář.\n\n\nPři žluté turistické značce z Jesenice ke Svatému Hubertu je 2,5 km dlouhá oboustranná alej chráněných jírovců maďalů. Na vrcholu cesty před hájovnou a dvorem Plaveč se nachází torzo kaple. V současné době probíhá její obnova. Od kaple pěkný výhled.\n\nObec Drahouš se skládá ze tří částí na dvou katastrálních územích:\n\nDopravní síť\n\nVeřejná doprava 2011\n\nNa severozápadním okraji obce Drahouš u silnice, vedoucí do Jesenice, leží opuštěný žulový lom, který je od roku 1995 zaregistrován jako jeden z významných krajinných prvků okresu Rakovník. Lom je dlouhý zhruba 50 m, výška lomové stěny dosahuje 20 metrů. Co se týče flóry, nad stěnou lomu jsou rozšířena teplomilná společenstva rostlin, jako je krvavec menší, mochna písečná, hvozdík kartouzek, devaterník dvoubarvý, vřes obecný, pelyněk pravý, štírovník růžkatý, tolita lékařská a čistec přímý. Pozoruhodný je výskyt motýlů - na lokalitě jich bylo zjištěno celkem 133 druhů.\n\n"}
{"id": "109779", "url": "https://cs.wikipedia.org/wiki?curid=109779", "title": "Kvítkovice", "text": "Kvítkovice\n\nNázev Kvítkovice má více obcí: \n\n… nebo částí obcí:\n"}
{"id": "109780", "url": "https://cs.wikipedia.org/wiki?curid=109780", "title": "Hulice", "text": "Hulice\n\nObec Hulice leží v okrese Benešov. Žije zde obyvatel a katastrální území obce má rozlohu 647 ha. Součástí obce je i vesnice Rýzmburk.\n\nVe vzdálenosti 14 km západně leží město Vlašim, 23 km východně město Světlá nad Sázavou, 27 km jižně město Humpolec a 29 km západně město Benešov.\n\nPrvní zmínku o obci nalezneme v historických pramenech v roce 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hulice \"(přísl. Hrádek, Nesměřice, Rýzmburk, Švihov, 737 obyvatel)\" byly v roce 1932 evidovány tyto živnosti a obchody: 4 hostince, 2 koláři, 2 kováři, 2 krejčí, mlýn, 2 obuvníci, porodní asistentka, rolník, 3 obchody se smíšeným zbožím, 2 tesařští mistri, 4 trafiky.\n\nÚzemím obce prochází dálnice D1, nejblíže je exit 56 (Soutice). Silnice III. třídy jsou:\nŽelezniční trať ani stanice na území obce nejsou. Nejbližší železniční stanicí je Trhový Štěpánov ve vzdálenosti 6 km ležící na trati 222 vedoucí z Benešova.\n\nDo obce vedla v roce 2012 autobusová linka Vlašim-Zruč nad Sázavou \"(v pracovních dnech 6 spojů, o víkendu 2 spoje)\" .\n\n"}
{"id": "109782", "url": "https://cs.wikipedia.org/wiki?curid=109782", "title": "Hvězdonice", "text": "Hvězdonice\n\nObec Hvězdonice (dříve též Jezdenice či Jezdonice) leží v okrese Benešov. Žije zde obyvatel.\n\nVe vzdálenosti 11 km jihozápadně leží město Benešov, 16 km severozápadně město Říčany, 20 km jižně město Vlašim a 23 km severně město Český Brod.\n\nV obci a její blízkosti se nacházejí dva důležité mosty:\n\nPrvní písemná zmínka o obci pochází z roku 1422.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Hvězdonice \"(přísl. Levín, 346 obyvatel, četnická stanice)\" byly v roce 1932 evidovány tyto živnosti a obchody: výroba cementového zboží, holič, hostinec, hotel Praha, klempíř, obuvník, pekař, 2 řezníci, 2 obchody se smíšeným zbožím, stavitel, šroubárna Marek&Jasanský, trafika, velkostatek Vaništa\n\nÚzemím obce prochází dálnice D1 s exitem 29 (Hvězdonice) a silnice III/1099 z exitu 29 na železniční stanici.\n\nObec leží na železniční trati 212 Čerčany – Sázava – Zruč nad Sázavou – Světlá nad Sázavou. Je to jednokolejná regionální trať, doprava byla v úseku Čerčany – Kácov zahájena roku 1901. Na území obce leží železniční stanice. Železniční stanicí Hvězdonice jezdilo v pracovních dnech roku 2011 15 osobních vlaků, o víkendu 10 osobních vlaků.\n\n\n\n"}
{"id": "109784", "url": "https://cs.wikipedia.org/wiki?curid=109784", "title": "Dívčí Kopy", "text": "Dívčí Kopy\n\nObec Dívčí Kopy () leží v okrese Jindřichův Hradec. Má obyvatel a katastrální území obce měří 273 hektarů. Ve vzdálenosti 13 km jižně leží město Jindřichův Hradec, 23 km severovýchodně město Pelhřimov, 24 km západně město Soběslav a 26 km západně město Veselí nad Lužnicí.\n\nVesnice je prvně připomínána roku 1267 v zápise, v němž je zmíněn jistý Pertolt z Dívčích Kop. Prapůvodním názvem vsi byl Dívčí Kop, kdy význam slova kop lze pravděpodobně vyložit jako mohyla či náhrobek. Přídavné jméno Dívčí má pravděpodobně stejný původ jako označení míst Děvín, kdy odkazuje na bájné ženy či dívky.\n\n"}
{"id": "109785", "url": "https://cs.wikipedia.org/wiki?curid=109785", "title": "Žďár (okres Jindřichův Hradec)", "text": "Žďár (okres Jindřichův Hradec)\n\nObec Žďár () leží v okrese Jindřichův Hradec. Má obyvatel a katastrální území obce měří 713 hektarů. Ve vzdálenosti 13 km jihozápadně leží město Jindřichův Hradec, 22 km severovýchodně město Pelhřimov, 27 km západně město Soběslav a 29 km západně město Veselí nad Lužnicí.\n\nObec Žďár se skládá ze dcou částí na dvou spolu nesousedících katastrálních územích.\n\n\n"}
{"id": "109786", "url": "https://cs.wikipedia.org/wiki?curid=109786", "title": "Chlum (obec, okres Benešov)", "text": "Chlum (obec, okres Benešov)\n\nObec Chlum leží v okrese Benešov. Žije zde obyvatel a katastrální území obce má rozlohu 422 ha.\n\nVe vzdálenosti 8 km západně leží město Vlašim, 24 km severozápadně město Benešov, 28 km východně město Světlá nad Sázavou a 31 km jihovýchodně město Humpolec.\n\nPrvní písemná zmínka o obci pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chlum \"(203 obyvatel)\" byly v roce 1932 evidovány tyto živnosti a obchody: hostinec, kovář, 10 rolníků, trafika.\n\nDopravní síť\n\nVeřejná doprava 2012\nObcí vede cyklotrasa č. 0004 Vlašim – Zdislavice – Chlum – Trhový Štěpánov – Zruč nad Sázavou.\n\n"}
{"id": "109787", "url": "https://cs.wikipedia.org/wiki?curid=109787", "title": "Chmelná", "text": "Chmelná\n\nObec Chmelná leží v okrese Benešov. Žije zde obyvatel a katastrální území obce má rozlohu 239 ha.\n\nVe vzdálenosti 9 km severozápadně leží město Vlašim, 26 km severozápadně město Benešov, 29 km jihovýchodně město Humpolec a 29 km východně město Světlá nad Sázavou.\n\nPrvní písemná zmínka o obci pochází z roku 1375.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n"}
{"id": "109788", "url": "https://cs.wikipedia.org/wiki?curid=109788", "title": "Chocerady", "text": "Chocerady\n\nObec Chocerady leží v okrese Benešov. Žije zde obyvatel a katastrální území obce má rozlohu 1785 ha. Součástí obce jsou i vesnice Komorní Hrádek, Samechov, Vestec a Vlkovec.\n\nVe vzdálenosti 13 km jihozápadně leží město Benešov, 17 km severozápadně město Říčany, 20 km jižně město Vlašim a 22 km severně město Český Brod.\n\nPrvní písemná zmínka o obci pochází z roku 1250. Pojednává o Brunovi z Chocerad, což byl zřejmě vladyka nebo majitel zemanského statku v této obci.\n\nMost přes řeku Sázavu byl na svolení krále Ludvíka postaven roku 1525. Dřevěný most byl pro tehdejší zemskou stezku velmi potřebný a jeho stavitel, Pan ze Šelenberka na něm mohl vybírat mýtné. Most vydržel až do 2. března 1862, kdy byl povodní zničen a místo mostu byl zřízen přívoz. Nový most byl postaven na základě nehody biřmování, při které utonulo 18 biřmovaných, dne 13. listopadu 1887 za cenu 30 000 zlatých. Nově postavený most byl železné konstrukce, který vydržel na místě až do roku 1993, kdy byl postaven most nový, zprovozněný 17. prosince a sloužící dodnes.\n\nVlak do Chocerad poprvé přijel na nově otevřené trati 6. října 1901.\n\nOd roku 1929 začala fungovat pravidelná autobusová linka Praha - Chocerady, která spolu se železnicí dopomohla k rozvoji chataření a vzniku osady Nad Borovím.\n\nRoku 1845 byl choceradský špitál přestavěn na základní školu, která byla zprovozněna v roce 1872. Její budova stojí dodnes, ale svému účelu již neslouží a je určena k prodeji. Nový školní komplex o 5 pavilonech byl postaven na místě mezi původní budovou a choceradským hřbitovem. V tomto areálu se od 1. září 2004 nachází také mateřská škola.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chocerady \"(přísl. Komorní Hrádek, 659 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: lékař, bio Sokol, 2 výrobny cementového zboží, cihelna, cukrář, drogerie, hodinář, 2 holiči, 3 hostince, 2 hotely, kartáčník, klempíř, kolář, 3 kováři, kožišník, 2 krejčí, mlýn, obchod s obuví Baťa, 3 obuvníci, 2 pekaři, pila, obchod s pleteným zbožím, 3 řezníci, sedlář, 5 obchodů se smíšeným zbožím, Městská spořitelna v Benešově, Spořitelní a záložní spolek pro Chocerady, 2 obchody se střižním zbožím, 3 švadleny, tesařeský mistr, 2 trafiky, 4 truhláři, 2 obchody s  uhlím, 3 velkostatky, zámečník, zubní ateliér.\n\nV obci Vlkovec \"(250 obyvatel, poštovna, samostatná obec se později stala součástí Chocerad)\" byly v roce 1932 evidovány tyto živnosti a obchody: hostinec, pila, řezník, sklárna Růženín, obchod se smíšeným zbožím, trafika.\n\n\nDopravní síť\n\nVeřejná doprava 2012\n\n\n\n"}
{"id": "109789", "url": "https://cs.wikipedia.org/wiki?curid=109789", "title": "Chotýšany", "text": "Chotýšany\n\nObec Chotýšany leží v okrese Benešov ve Středočeském kraji. Žije zde obyvatel a její katastrální území má rozlohu 1397 ha. Součástí obce jsou i vesnice Křemení, Městečko a Pařezí.\n\nVe vzdálenosti 7 km jihovýchodně leží město Vlašim, 10 km severozápadně město Benešov. Jihem obce prochází silnice II/112.\n\nPrvní písemná zmínka o obci pochází z roku 1250. U zastávky autobusu Chotýšany stojí bývalý zájezdní hostinec Nová hospoda, též známý pod názvem \"Na Chotýšce\". Ten vystavěl před rokem 1823 - kdy byla císařská silnice dokončena - Jan Jaroš z Pelhřimova. Již při výstavbě silnice zde provozoval kantýnu pro dělníky. Na dvůr se vešlo až 50 povozů a bryček; hostinec byl největším na této silnici, měl velké stáje, přístřeší pro vozy a bohaté zázemí včetně kovárny. Majitel v roce 1834 prodal hostinec Františku Kaňkovi z Červené Řečice. Zlatá doba zájezdních hostinců skončila s železniční tratí č. 222 do Vlašimi.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Chotýšany \"(přísl. Křemení, Pařezí, Onšovice, 574 obyvatel, četnická stanice, katol. kostel)\" byly v roce 1932 evidovány tyto živnosti a obchody: družstvo pro rozvod elektrické energie v Chotýšanech, 3 hostince, kolář, kovář, krejčí, 2 lihovary, pekař, rolník, řezník, 3 obchody se smíšeným zbožím, Reiffeisenova záložna pro Chotýšany, Spořitelní a záložní spolek pro farní osadu Chotýšanskou, trafika, truhlář, velkostatek Šternberg.\n\nV obci Městečko \"(přísl. Lhota Veselka, 283 obyvatel, samostatná obec se později stala součástí Chotýšan)\" byly v roce 1932 evidovány tyto živnosti a obchody: rolník, trafika, velkostatek Samek.\n\nDopravní síť\n\nVeřejná doprava 2012\n\nObcí vede cyklotrasa č. 0072 Olbramovice - Postupice - Chotýšany - Bílkovice - Divišov - Český Šternberk.\n\n\n"}
{"id": "109790", "url": "https://cs.wikipedia.org/wiki?curid=109790", "title": "Čelistná", "text": "Čelistná\n\nObec Čelistná () se nachází v okrese Pelhřimov v Kraji Vysočina. Žije zde obyvatel.\n\nVe vzdálenosti 8 km severně leží město Pelhřimov, 23 km severovýchodně město Humpolec, 28 km východně statutární město Jihlava a 28 km jihozápadně město Jindřichův Hradec.\n\nPrvní písemná zmínka o obci pochází z roku 1384. Od 1. ledna 1980 do 31. prosince 1992 byla obec součástí města Pelhřimov.\n"}
{"id": "109791", "url": "https://cs.wikipedia.org/wiki?curid=109791", "title": "Mezná (okres Pelhřimov)", "text": "Mezná (okres Pelhřimov)\n\nObec Mezná () se nachází v okrese Pelhřimov v Kraji Vysočina. Leží 9 km na jih od Pelhřimova a 27 km západně od Jihlavy. Žije zde obyvatel.\n\nJeden km jižně od obce pramení Hejlovka, která je považována za hlavní zdrojnici Želivky.\n\nPrvní písemná zmínka o obci pochází z roku 1362. Od 1. ledna 1980 do 31. prosince 1992 byla obec spolu se svou částí Vratišov součástí města Pelhřimov.\n\n\n\n"}
{"id": "109792", "url": "https://cs.wikipedia.org/wiki?curid=109792", "title": "Jankov (okres Benešov)", "text": "Jankov (okres Benešov)\n\nObec Jankov se nachází v okrese Benešov ve Středočeském kraji. Žije zde obyvatel.\n\nJankov leží v nadmořské výšce 510 m, v oblasti nazývané Česká Sibiř. Protéká tudy říčka Chotýšanka, která je levostranným přítokem řeky Blanice. Ve vzdálenosti 13 km severovýchodně leží město Vlašim, 16 km severně město Benešov, 23 km západně město Sedlčany a 27 km jižně město Tábor.\n\nKatastr obce se skládá ze dvou oddělených území. Jedno je tvořeno částmi Bedřichovice, Čestín, Jankov, Jankovská Lhota, Otradovice a Pičín. Druhé je tvořeno částmi Čečkov, Nosákov, Odlochovice a Podolí.\n\nVesnice Jankov, kde je evidováno 172 adres, je částí stejnojmenné obce. Součástí Jankova je malá osada Jitra se 3 popisnými čísly. Katastrální území \"Jankov\" má rozlohu 9,06 km² a leží na něm i místní část Otradovice.\n\nPrvní písemná zmínka o obci pochází z roku 1352, titul městečko od roku 1543.\n\nDo historie se Jankov zapsal datem 6. 3. 1645, kdy se zde střetla švédská vojska generála Torstensona s rakouskými císařskými vojsky vedenými generály Götzem a Hatzfeldem v největší a nejkrvavější bitvě třicetileté války na českém území. Porážka rakouských císařských vojsk urychlila jednání o ukončení tohoto celoevropského konfliktu. Z těchto dob také pochází úsloví „Dopadl jako Kec u Jankova“. Dnes tuto událost připomíná památník a mohyla nedaleko od Jankova.\n\nKaždý rok se zde koná pochod \"Po stopách bitvy u Jankova\". Účastníci mohou absolvovat trasu pěšky nebo na kole a dozvědět se něco o průběhu bitvy a bojových taktikách třicetileté války. Bitvy u Jankova se týkají i dvě naučné stezky v okolí obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Jankov \"(přísl. Otradovice, 692 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, bio Sokol, cihelna, holič, 3 hostince, 2 koláři, kovář, 2 krejčí, 2 mlýny, obchod s obuví Baťa, 2 obuvníci, pekař, pila, sklad piva Velkopopovického pivovaru, 3 rolníci, sedlář, 4 obchody se smíšeným zbožím, Spořitelní a záložní spolek pro Jankov, 2 trafiky, 2 truhláři, 3 velkostatky (Nerad, Okresní velkostatek, Zvára), zubní ateliér.\n\nV obci Čestín \"(přísl. Bedřichovice, 250 obyvatel, samostatná obec se později stala součástí Jankova)\" byly v roce 1932 evidovány tyto živnosti a obchody: hostinec, kovář, 3 rolníci, 2 obchody se smíšeným zbožím, trafika, velkostatek Ant. Horovetz.\n\nV obci Odlochovice \"(přísl. Čočkov, Nosákov, Podolí, 405 obyvatel, poštovní úřad, telegrafní úřad, samostatná obec se později stala součástí Jankova)\" byly v roce 1932 evidovány tyto živnosti a obchody: 2 hostince, kolář, 2 kováři, krejčí, mlýn, 2 řezníci, 3 obchody se smíšeným zbožím, švadlena 3 trafiky, truhlář, velkostatkář Karel Ronovský.\n\nV obci Pičín \"(192 obyvatel, samostatná obec se později stala součástí Jankova)\" byly v roce 1932 evidovány tyto živnosti a obchody: hostinec, kolář, kovář, 2 mlýny, obuvník, obchod se smíšeným zbožím, trafika.\n\n\nKdyž byl pro kostel sv. Jana Křtitele pořízen nový zvon, nechal jím zdejší pán zvonit umíráček za svého uhynulého psa. Zvon, protože ještě nebyl posvěcený, se zalekl a ulétl do lesa Bažantnice, kde se ukryl v tůni. Odtud vylétal vždy v poledne zvonit, avšak jednou tam žena prala přízi, a když se jí zapletla do ponořeného zvonu, zaklela a zvon se utopil navždy.\n\n\n\n\n"}
{"id": "109793", "url": "https://cs.wikipedia.org/wiki?curid=109793", "title": "Javorník (okres Benešov)", "text": "Javorník (okres Benešov)\n\nObec Javorník se nachází v okrese Benešov, kraj Středočeský. Žije zde obyvatel. Nejvyšším bodem obce je vrch Javornická hůra (583 m. n. m.).\n\nVe vzdálenosti 10 km západně leží město Vlašim, 26 km severozápadně město Benešov, 27 km východně město Světlá nad Sázavou a 29 km jihovýchodně město Humpolec.\n\nPrvní písemná zmínka o obci pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2015\n\n"}
{"id": "109794", "url": "https://cs.wikipedia.org/wiki?curid=109794", "title": "Nicov", "text": "Nicov\n\nObec Nicov (německy \"Nitzau\") leží na samém severozápadě okresu Prachatice v Jihočeském kraji. Žije zde  obyvatel.\n\nVe vzdálenosti 13 km jihovýchodně leží město Vimperk, 14 km severozápadně město Sušice, 26 km severovýchodně město Strakonice a 30 km východně město Prachatice.\n\nMilov je též pátou základní sídelní jednotkou obce.\n\n\n"}
{"id": "109795", "url": "https://cs.wikipedia.org/wiki?curid=109795", "title": "Keblov", "text": "Keblov\n\nKeblov je obec v okrese Benešov, ve Středočeském kraji. Žije zde obyvatel. Součástí obce je i vesnice Sedlice.\n\nVe vzdálenosti 14 km západně leží město Vlašim, 22 km východně město Světlá nad Sázavou, 25 km jižně město Humpolec a 30 km západně město Benešov. Půl hodiny chůze od Keblova přes vísku Sedlice se nachází osada \"Za Hůrkou\" s několika staveními.\n\nPrvní písemná zmínka o obci pochází z roku 1295 jakožto majetek pražských biskupů.\n\nLežela zde tvrz, první zmínku o ní máme z roku 1437 kdy jakýsi Jan Husovec, prodává měštanu Janovi Matysovi z Hostiny tvrz Zaháj s dvorem. Zbytky tvrze se zachovaly v lese na východním okraji vsi. Jejím pozůstatkem je okrouhlý pahorek dopusud obklopený, bahnitým příkopem. Jednalo se o věžovitou tvrz.\n\nDalší zmínka byla v druhé polovině 17. století, kdy se uvádí že za třicetileté války byla zničena a proto si Jan Matys roku 1670 postavil náhradní dřevěnou tvrz po této tvrzi zůstala studna. Jan Matys poté opustil sídlo a postavil tvrz zděnou.\n\nV roce 1702 umírá Jan Matys a je pohřben v Keblovském kostele jeho náhrobní kámen je v podlaze kostela.\n\nKeblovská tvrz psak ztratila význam jako panské sídlo a byla přestavěna na sýpku a poději beze stopy zanikla.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Keblov \"(přísl. Sedlice, 470 obyvatel, poštovna, katol. kostel)\" byly v roce 1932 evidovány tyto živnosti a obchody: výroba čerpadel, 2 hostince, kovář, Družstevní lihovar pro Keblov, mlýn, 2 obuvníci, pila, řezník, 3 obchody se smíšeným zbožím, Spořitelní a záložní spolek pro Keblov, 2 trafiky, 2 truhláři.\n\nV obci je kostel Nanebevzetí Panny Marie (původně gotický) je z konce 13. století. Rozhodující pro jeho dnešní vzhled byl požár v roce 1895, kdy byl kostel velmi poničen a přišel i o zvony. Vzápětí byl opraven, opatřen novým oltářem a čtyřmi zvony a v roce 1897 znovu vysvěcen. Věžní hodiny jsou z roku 1949. Kostelní zvon je původně z kostela z Dolních Kralovic, které byly zatopeny při budování vodní nádrže Švihov (více známé jako v. n. Želivka). Kolem kostela rostou majestátní stoleté lípy.\n\nJedinou státní institucí v obci je obecní úřad. Je zde také sbor dobrovolných hasičů, fotbalové hřiště místního fotbalového klubu „Krtci“, nové dětské hřiště, obchod s potravinami, hospoda a také krytý parket, kde se v průběhu roku pořádá řada obecních společenských akcí.\n\nDopravní síť\n\nVeřejná doprava 2012\n\nObcí vede turistická trasa Vlašim - Trhový Štěpánov - Keblov - Křivsoudov - Snět.\n\n"}
{"id": "109796", "url": "https://cs.wikipedia.org/wiki?curid=109796", "title": "Vrbice (okres Prachatice)", "text": "Vrbice (okres Prachatice)\n\nObec Vrbice se nachází v okrese Prachatice, kraj Jihočeský. Leží v Šumavském podhůří (podcelek Vimperská vrchovina, okrsek Mladotická vrchovina). Ve vzdálenosti 1 km jihovýchodně se nalézá obec Vacov, 11 km jižně leží město Vimperk, 16 km severozápadně město Sušice, 19 km severovýchodně město Strakonice a 25 km jihovýchodně město Prachatice. Obcí probíhá silnice II/171 (Janovice nad Úhlavou – Sušice – Vacov – Čkyně). Žije zde  obyvatel.\n\nPrvní písemná zmínka o obci (\"Wirbicz\") pochází z roku 1382. Vesnice vznikla pravděpodobně během kolonizace v 13. století. Název \"Vrbice\" se objevil až po roce 1554. Ve vesnici se nacházel poplužní dvůr a celá vesnice náležela k panství Přečín. Od roku 1912 byla Vrbice samostatnou obcí, prvním starostou byl Pavel Lešák. Vrbice jako typická vesnice šumavského Podlesí proslula v 19. století světáctvím, kdy se místní obyvatelstvo vydávalo za prací „do světa“. To zachytil i Karel Klostermann v povídce \"Mrtví se nevracejí\", která se odehrává v okolí obce (mj. v Milíkově a na Zahájeném). V roce 1920 zachvátil obec rozsáhlý požár, místní hasičský sbor fungoval v letech 1945–1972.\n\nV obci se nachází kaple Panny Marie Prostřednice všech milostí, která byla postavena v roce 1949. Kapli projektoval stavitel Matějka a malířsky ji vyzdobil Alois Martan. Kaple byla opravena v roce 2012.\n\nV obci se nachází obecní úřad využitelný i jako společenská místnost. Ve vesnici se nachází zastávka autobusové dopravy s přístřeškem. Dále zde sídlí pila a betonárna. Západně od centra obce leží chatová oblast v okolí koupaliště Rohanov.\n\n"}
{"id": "109797", "url": "https://cs.wikipedia.org/wiki?curid=109797", "title": "Žárovná", "text": "Žárovná\n\nObec Žárovná se nachází v okrese Prachatice, zhruba 9 km východně od Vimperka a 8 km severozápadně od Prachatic. Leží v Šumavském podhůří (podcelek Vimperská vrchovina, okrsek Bělečská vrchovina); protéká jí na svém horním toku Žárovenský potok, patřící k povodí řeky Blanice. Žije zde  obyvatel. Katastrální území obce zaujímá rozlohu 241 ha.\n\nVe vzdálenosti 23 km severně leží město Strakonice a 23 km severovýchodně město Vodňany.\n\n"}
{"id": "109798", "url": "https://cs.wikipedia.org/wiki?curid=109798", "title": "Kondrac", "text": "Kondrac\n\nObec Kondrac se nachází v okrese Benešov, kraj Středočeský. Žije zde obyvatel.\n\nVe vzdálenosti 4 km severně leží město Vlašim, 19 km severozápadně město Benešov, 33 km jihozápadně město Tábor a 33 km západně město Sedlčany.\n\nPrvní zmínka pochází z roku 1318, kostel sv. Bartoloměje je však datován již do století dvanáctého. Kondrac náležela několika majitelům. Od počátku 17. století patřila výhradně majitelům vlašimského panství. Tvrz v Kondraci stávala nedaleko domu číslo 37. Roku 1550, když Kondrac koupil Kryštof Skuhrovský ze Skuhrova, byla tvrz již pustá. Roku 1735 z ní zbyla už jen zřícenina a kámen z ní dělníci používali na opravu kostela. Kdy zanikla úplně, není známo. V prostoru obce Kondrac se na počátku osídlení těžilo stříbro a zlato.\n\nBěhem třicetileté války byla také Kondrac poničena. Po ní roku 1665 zde bylo 18 statků usedlých a 13 pustých. O sto let později roku 1788 měla Kondrac 28 čísel, Dub 19, Krasovice 13, Vracovice 40. Za dalších čtyřicet let roku 1822 stálo v Kondraci 37 domů a v nich žilo 227 obyvatel, Dub 23 domů 168 obyvatel, Krasovice 4 domy 28 obyvatel, Vracovice 48 domů 330 obyvatel. V polovině 19. století čítala Kondrac 42 domů, 286 obyvatel, Dub 23 domů 210 obyvatel, Krasovice 13 domů 94 obyvatel a Vracovice 51 domů s 364 obyvateli.\n\nPo vysvěcení na kněze v roce 1415 zde nakrátko působil jako farář duchovní vůdce Tábora, Mikuláš z Pelhřimova, též Mikuláš Biskupec zvaný. Narodil se zde kněz Karel Navrátil (1830–1887), autor spisů o několika pražských kostelích, a Michal Navrátil (1861–1931), spisovatel a redaktor životopisných a místopisných publikací (rodnému kraji se věnují např. jeho \"Dějiny Kondrace pod Blaníkem\" a \"Dějiny kovářů na panství Vlašimském\").\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kondrac \"(přísl. Dub, Krasovice, 700 obyvatel, katol. kostel)\" byly v roce 1932 evidovány tyto živnosti a obchody: bednář, cihelna, družstvo pro rozvod elektrické energie v Kondraci, 2 hostince, 2 kováři, mlýn, 2 pojišťovací jednatelství, řezník, 3 obchody se smíšeným zbožím, Kampelička spořitelní a záložní spolek pro Kondrac, Spořitelní a záložní spolek pro osadu Kondrackou, 2 trafiky, 2 truhláři, velkostatkář Karel Auersperg, obchod se zvěřinou a drůbeží.\n\nKostel svatého Bartoloměje na návsi je prastará stavba původně románského slohu z doby po roce 1200. Z té doby se zachovala loď se dvěma kruhovými vížkami nad průčelím. Kolem roku 1380 přistavěn gotický chór se sakristií. V husitských válkách kostel velice zchátral. Původní sloh se udržel až do roku 1735, kdy byla provedena oprava střechy, byl vybourán čelní vchod, zvětšena okna a zhotovena barokní kruchta. Později byla vybudována dřevěná věž pro velký zvon mezi zděnými věžemi.\n\nV roce 1918 udeřil blesk do této dřevěné věže a kostel vyhořel. Zvon zavěšený ve zvonici při pádu z prohořelé stolice prorazil dřevěný strop a spadl na barokní klenbu románské tribuny v přízemí. Stopy po požáru jsou dodnes patrny v poškození vnitřních pilířů ve střední části tribuny v patře. Po opravě již nebyla dřevěná věž postavena. Další opravy se prováděly od roku 1972 do roku 1983. Cenný barokní oltář a kazatelna pocházejí ze zatopených Dolních Kralovic.\n\nNa tribuně a stěnách lodi jsou zbytky románské nástěnné malby z legendy o neznámém světci, které jsou cennou a důležitou památkou románského monumentálního malířství. Na jižní straně pod kruchtou se zachoval románský tesaný portálek s jemnou ornamentální výzdobou („diamantování“).\nFarní muzeum bylo otevřeno v roce 2010, je jediným svého druhu v České republice. Areál s hospodářským zázemím, márnicí a románským kostelem sv. Bartoloměje vystavuje autentický interiér fary z přelomu 19. a 20. století. V hlavní budově je také řemeslná dílna s možností výroby svíček, ručního papíru či tisku obrázků s dobovou tematikou svatých.\n\nU fary se nachází bylinková zahrádka vysazená z rostlin se symbolickým církevním významem. Je v ní nejen místo pro odpočinek, ale také výběh pro ovce, které k farnímu hospodářství kdysi nepochybně patřily.\n\nFarní muzeum obsahuje tři expozice. První a zároveň největší expozice se nachází přímo v budově muzea a zobrazuje život venkovského duchovenstva na přelomu 19. a 20. století. Návštěvník zde spatří kuchyň s kachlovými kamny, osobní pokoj pana faráře, farní sál, kancelář, chlebovou pec i zrekonstruované půdní prostory. Další dvě expozice jsou nainstalovány v budově bývalé márnice, která se nachází na hřbitově v těsné blízkosti kostela sv. Bartoloměje. V jedné místnosti jsou prezentovány údaje o historii kondrackého kostela, maketa původního románského kostelíčku a model obce, jak pravděpodobně vypadala v roce 1841. Druhá místnost ukrývá informace týkající se pohřbívání.\n\nObec se skládá ze tří částí:\n\nDopravní síť\n\nVeřejná doprava 2012\n\n\n"}
{"id": "109799", "url": "https://cs.wikipedia.org/wiki?curid=109799", "title": "Kozmice (okres Benešov)", "text": "Kozmice (okres Benešov)\n\nObec Kozmice se nachází v okrese Benešov, kraj Středočeský. Žije zde obyvatel. Součástí obce jsou i vesnice Kácova Lhota a Rousínov.\n\nVe vzdálenosti 8 km jihozápadně leží město Benešov, 15 km jižně město Vlašim, 21 km severozápadně město Říčany a 28 km severně město Český Brod.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci se dne 19. května 1878 narodil František Šimůnek († 1966) – jeden z průkopníků českého letectví ještě v době před první světovou válkou.\n\nV obci Kozmice \"(přísl. Kácova Lhota, 374 obyvatel, poštovní úřad, katol. kostel)\" byly v roce 1932 evidovány tyto živnosti a obchody: autodoprava, cihelna, 4 hostince, kolář, kovář, krejčí, pekař, pokrývač, 9 rolníků, řezník, sedlář, 2 obchody se smíšeným zbožím, Spořitelní a záložní spolek pro Kozmice, 2 trafiky, 2 truhláři, zámečník.\n\n\nDopravní síť\n\nVeřejná doprava 2012\nObcí vede turistická trasa Chocerady – Bělčice – Kozmice – Petroupim – Benešov.\n\n"}
{"id": "109800", "url": "https://cs.wikipedia.org/wiki?curid=109800", "title": "Krhanice", "text": "Krhanice\n\nObec Krhanice (německy \"Krehanitz\", \"Gorentz\" (1360) nebo \"Karhanitz\" (1390)) se nachází v okrese Benešov, kraj Středočeský, na pravém břehu řeky Sázavy. Žije zde obyvatel. Součástí obce jsou i vesnice Dolní Požáry a Prosečnice.\n\nNejbližším městem je Týnec nad Sázavou (3 km jihovýchodně), dále ve vzdálenosti 6 km severozápadně leží město Jílové u Prahy, 13 km jihovýchodně město Benešov a 20 km severně okraj hlavního města Prahy (Chodov).\n\nPrvní písemná zmínka o obci pochází z roku 1360.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Krhanice \"(přísl. Čakovice, Dolní Požáry, Chrást, Prosečnice, 1245 obyvatel)\" byly v roce 1932 evidovány tyto živnosti a obchody:\n\n\n\nDopravní síť\nVeřejná doprava 2012\n\nÚzemím obce vedou turistické trasy Davle – Kamenný Přívoz – Prosečnice – Horní Požáry – Dolní Požáry – Čerčany a Prosečnice – Vlčín – Horní Požáry.\n\n"}
{"id": "109801", "url": "https://cs.wikipedia.org/wiki?curid=109801", "title": "Buzice", "text": "Buzice\n\nObec Buzice leží v okrese Strakonice. Žije v ní obyvatel a katastrální území obce měří 840 hektarů. Ve vzdálenosti 5 km západně leží město Blatná, 19 km jižně město Strakonice, 20 km jižně město Písek a 28 km severně město Příbram.\n\n\nObec Buzice se skládá ze dvou částí, vlastních Buzic a vesnice Václavov, které leží v katastrálním území \"Buzice\".\n\n"}
{"id": "109802", "url": "https://cs.wikipedia.org/wiki?curid=109802", "title": "Krňany", "text": "Krňany\n\nObec Krňany se nachází v okrese Benešov, Středočeský kraj, na hřebeni mezi sbíhající se Vltavou a Sázavou, asi 30 kilometrů jižně od Prahy. Žije zde obyvatel.\n\nK obci patří kromě vesnice Krňany ještě vesnice Teletín a Třebsín, jakož i řada menších osad a samot, z nichž přímo ke Krňanům náleží Hubičkův Luh, Slapnice, Suchá Louka a Šejtovka, jejíž severní část patří do katastru Hostěradic, tedy k obci Kamenný Přívoz. Ostatní osady a samoty patří buď k Třebsínu (Závist a Norbertinka), nebo k Teletínu (Chlístov, Bučina a Marš).\n\nVe vzdálenosti 18 km jihovýchodně leží město Benešov, 21 km jižně město Sedlčany, 22 km severovýchodně město Říčany a 22 km západně město Dobříš. Území zaujme přírodou, kterou doplňuje stavebně historický objekt kapličky na návsi.\n\nPrvní písemná zmínka o Krňanech pochází z roku 1061 (\"Chrynany\"). V minulosti prosluly především pěstební činností jahod, které byly poté dováženy po řece Vltavě do hlavního města.\n\n\"„Krňany či Krmňany, ves v Čechách, hejtmanství Benešov, okres Neveklov, fara a pošta Netvořice; 44 domů, 335 osob č. (1890), samota Šlapanice. Připomíná se r. 1061-86 v pamětech kláštera sv. Jana Křtitele na Ostrově.“\"\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 15. září 1942 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Krňany \"(315 obyvatel)\" byly v roce 1932 evidovány tyto živnosti a obchody: 13 obchodníků s drůbeží a husami, 2 hostince, kapelník, kosíkář, kovíř, obuvník, obchod s peřím, 4 rolníci, řezník, obchod se smíšeným zbožím, trafika, truhlář.\n\nV obci Teletín \"(210 obyvatel, samostatná obec se později stala součástí Krňan)\" byly v roce 1932 evidovány tyto živnosti a obchody: 5 obchodníků s drůbeží, hostinec, 2 krejčí, rolník, obchod se smíšeným zbožím, trafika.\n\nV obci Třebsín \"(486 obyvatel, samostatná obec se později stala součástí Krňan)\" byly v roce 1932 evidovány tyto živnosti a obchody: cihelna, 3 hostince, krejčí, 2 obchody se smíšeným zbožím, 2 trafiky.\n\nDopravní síť\n\nVeřejná doprava 2012\n\n\n"}
{"id": "109804", "url": "https://cs.wikipedia.org/wiki?curid=109804", "title": "Chlum (okres Strakonice)", "text": "Chlum (okres Strakonice)\n\nChlum je obec v severozápadní části okresu Strakonice v jihočeském kraji. V obci žije a její katastrální území měří 621 hektarů. Ve vzdálenosti 3 km jižně leží město Blatná, 21 km jižně město Strakonice, 26 km jižně město Písek a 27 km severně město Příbram.\n\nPrvní písemná zmínka o vesnici pochází z roku 1349. Ves původně patřila k panství Rožmitál patřícímu pražskému arcibiskupství a od 15. století náležela k lnářskému velkostatku.\n\n\n"}
{"id": "109806", "url": "https://cs.wikipedia.org/wiki?curid=109806", "title": "Křivsoudov", "text": "Křivsoudov\n\nMěstys Křivsoudov () se nachází v okrese Benešov, kraj Středočeský. Žije zde obyvatel. Součástí městyse jsou i vesnice Jenišovice a Lhota Bubeneč.\n\nVe vzdálenosti 17 km severozápadně leží město Vlašim, 20 km jihovýchodně město Humpolec, 22 km východně město Světlá nad Sázavou, 24 km jižně město Pelhřimov a asi 40 km Benešov. Křivsoudov sousedí na severu se Strojeticemi a Loktem, na západě s Děkanovicemi, na jihu se Studeným a Martinicemi u Onšova a na východě s Čechticemi.\n\nZnak Křivsoudova má v sobě tři kančí zuby na červeném podkladu.\n\nPrvní písemná zmínka o obci pochází z roku 1276. Majitelem zdejší tvrze byl tehdy purkrabí Pražského hradu Oldřich z Říčan, který zde založil hrad a opevněný kostel Narození Panny Marie. V roce 1307 se majitelem obce stalo pražské biskupství. Křivsoudov byl povýšen na městečko a v roce 1382 zde byla založena škola pro chudé duchovní.\n\nV husitské době se roku 1424 stal majitelem Beneda z Nečtin. Po porážce husitského hnutí odešel Beneda z Nečtin ze země a král věnoval Křivsoudov Mikuláši Trčkovi z Lípy. On a jeho potomci zde však nebydleli (měli sídlo v Lipnici nad Sázavou), a proto hrad chátral.\n\nV roce 1550 koupil Křivsoudov Jindřich Střela z Rokyc. Opravil hrad a později postavil na náměstí panský zámeček. Jindřich Střela mladší přišel o Křivsoudov při pobělohorských konfiskacích v roce 1622. V roce 1702 se jeho majitelem stal Jan Leopold Donát z Trautsonu a Falkenštejna, který spojil toto panství s panstvím Dolní Kralovice. V roce 1715 však zničil hrad i městečko požár. Za vlády Josefa II. byla v Křivsoudově založena tkalcovská škola a ve stejné době vznikla i dřevěné budovy obecné školy. Kamenná školní budova pak byla postavena v roce 1807.\n\nV 19. století se majiteli Křivsoudova stala knížata z Auerspergu. Ti jej drželi až do znárodnění po druhé světové válce. Pak byly v typickém socialistickém stylu postaveny bytovky, mateřská školu, státní statek a prodejna (postavenou v akci Z).\n\nOd 23. ledna 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Křivsoudov \"(přísl. Jenišovice, Lhota Bubeneč, 879 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: holič, 5 hostinců, kolář, kovář, 3 krejčí, lihovar Rud. Fuchs, mlýn, 2 obuvníci, 2 pekaři, pokrývač, 4 řezníci, 5 obchodů se smíšeným zbožím, Občanská záložna v Křivsoudově, Reiffeisenova záložna pro Křivsoudov, 2 švadleny, 2 trafiky, truhlář, velkostatek Rud. Fuchs\n\n\nV obci působí od roku 1878 sbor dobrovolných hasičů. Roku 1908 zde byl založen spolek Sokol, který si postavil v letech 1928–1930 budovu na místě vyhořelých sýpek. Pod místním Sokolem působí i klub ochotníků. V Křivsoudově působí i Klub žen a myslivecké sdružení Káně.\n\nDopravní síť\n\nVeřejná doprava 2012\n\n\n"}
{"id": "109807", "url": "https://cs.wikipedia.org/wiki?curid=109807", "title": "Březí (okres Strakonice)", "text": "Březí (okres Strakonice)\n\nObec Březí leží v okrese Strakonice. Žije v ní obyvatel a katastrální území obce měří 559 hektarů. Ve vzdálenosti 10 km jižně leží město Blatná, 24 km severovýchodně město Příbram, 28 km jižně město Strakonice a 30 km severozápadně město Rokycany.\n\nV obci se nachází kaplička s pomníkem padlých.\n"}
{"id": "109809", "url": "https://cs.wikipedia.org/wiki?curid=109809", "title": "Kuňovice", "text": "Kuňovice\n\nObec Kuňovice se nachází v okrese Benešov ve Středočeském kraji. Žije zde obyvatel.\n\nVe vzdálenosti 9 km severozápadně leží město Vlašim, 26 km severozápadně město Benešov, 28 km východně město Světlá nad Sázavou a 29 km jihovýchodně město Humpolec.\n\nPrvní písemná zmínka o obci pochází z roku 1412.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n"}
{"id": "109810", "url": "https://cs.wikipedia.org/wiki?curid=109810", "title": "Katov (okres Tábor)", "text": "Katov (okres Tábor)\n\nObec Katov () leží v okrese Tábor. Má obyvatel a katastrální území obce měří 371 hektarů. Ve vzdálenosti 8 km západně leží město Soběslav, 13 km jihozápadně město Veselí nad Lužnicí, 14 km severozápadně město Sezimovo Ústí a 18 km severozápadně město Tábor.\n\nPrvní písemná zmínka o obci pochází z roku 1497.\n\n"}
{"id": "109811", "url": "https://cs.wikipedia.org/wiki?curid=109811", "title": "Libež", "text": "Libež\n\nObec Libež leží v okrese Benešov ve Středočeském kraji. Žije zde obyvatel a katastrální území obce má rozlohu 739 ha. Ve vzdálenosti 6 km jižně leží město Vlašim, 17 km západně město Benešov, 32 km severozápadně město Říčany a 34 km severovýchodně město Kutná Hora. V obci se nachází soutok říčky Chotýšanky s řekou Blanicí.\n\nJméno Jan z Libže se připomíná již roku 1326. První písemná zmínka o obci pochází z roku 1450. Již v roku 1542 vložena do nových desk zemských Janem Holickým ze Šternberka jako jeho majetek.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Libež \"(přísl. Vysoká Lhota, 370 obyvatel, sbor dobrovolných hasičů)\" byly v roce 1932 evidovány tyto živnosti a obchody: 2 hostince, kovář, mlýn, obuvník, 2 obchody se smíšeným zbožím, švadlena, trafika, truhlář, velkostatek, zahradnictví.\n\nDopravní síť\n\nVeřejná doprava 2012\n\n\n"}
{"id": "109812", "url": "https://cs.wikipedia.org/wiki?curid=109812", "title": "Bukovník", "text": "Bukovník\n\nObec Bukovník (německy \"Bukownik\", 1939-45 \"Buchen\") leží v okrese Klatovy. Má obyvatel a katastrální území obce má rozlohu 408 ha.\n\nVe vzdálenosti 10 km západně leží město Sušice, 18 km východně město Strakonice, 20 km jižně město Vimperk a 28 km severovýchodně město Blatná.\n\nPrvní písemná zmínka o obci pochází z roku 1251. Nacházela se zde tvrz, v místech dnešního farského pole. Tvrz byla postupem času lidmi rozebrána na stavební materiál. Stála na strategickém místě, je zde vidět do údolí směrem na Bílenice a na druhou stranu na Soběšicko. Osada s tvrzí připomínaná roku 1251 jako vladycké sídlo pánů z Bukovníka. Počátkem 17. století zde literárně tvořil D. Hortensius, v 19. století byli známi Bukovníčtí loutkáři, kteří odcházeli do světa (rodina Kludských). Více o historii se mohou zájemci dočíst v bukovnické kronice, která je uložena na OÚ Bukovník.\n\n\n"}
{"id": "109813", "url": "https://cs.wikipedia.org/wiki?curid=109813", "title": "Loket (okres Benešov)", "text": "Loket (okres Benešov)\n\nObec Loket se nachází v okrese Benešov, kraj Středočeský. Žije zde obyvatel.\n\nVe vzdálenosti 17 km západně leží město Vlašim, 19 km východně město Světlá nad Sázavou, 22 km jižně město Humpolec a 28 km jižně město Pelhřimov.\n\nObec se skládá ze dvou nesousedících územních celků. Jeden celek je tvořen částmi Alberovice, Brzotice, Kačerov, Loket a Němčice; druhý částmi Bezděkov, Radíkovice a Všebořice.\n\nPrvní písemná zmínka o obci pochází z roku 1352.\n\nOd 1. ledna 1980 spadají Alberovice jako část obce pod Loket.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Brzotice \"(200 obyvatel, samostatná ves se později stala součástí Lokte)\" byly v roce 1932 evidovány tyto živnosti a obchody: 9 obchodníků s drůbeží, hostinec, kovář, obchod se smíšeným zbožím, Spořitelní a záložní spolek pro Brzotice, trafika.\n\nV obci Němčice \"(přísl. Alberovice, Kačerov, 421 obyvatel, samostatná obec se později stala součástí Lokte)\" byly v roce 1932 evidovány tyto živnosti a obchody: obchod s dobytkem, 5 hostinců, kovář, obchod s máslem a vejci, 2 krejčí, mlýn, rolník, 2 obchody se smíšeným zbožím, Spořitelní a záložní spolek pro Alberovice.\n\nVs vsi Všebořice \"(přísl. Radíkovice, 310 obyvatel, samostatná ves se později stala součástí Lokte)\" byly v roce 1932 evidovány tyto živnosti a obchody: 2 hostince, družstevní lihovar, trafika, 2 obchody se smíšeným zbožím, Spořitelní a záložní spolek pro Všebořice.\n\nVodní nádrž Švihov (Želivka) je největší vodárenskou nádrží na území České republiky. Pitnou vodou z nádrže je zásobována nejenom Praha, ale i další okresy jako Benešov, Beroun apod. Toto vodní dílo je rozsáhlým souborem staveb. Sypaná zemní hráz byla postavena v období 1965 až 1972, a to 4 km nad soutokem řek Želivky a Sázavy. Hráz sahá do výšky 58 m. Přehradní jezero má délku vzdutí 38 km, zatopena byla plocha 1432 ha.\n\nZámek byl původně postaven jako tvrz v 14. století, načež byl nahrazen v 18. století barokním zámečkem. Zámek je pojmenován podle majitelích Janu a Jiřím Růžkových. V 1. polovině 19. století byl vlastníkem zámku otec Bedřicha Smetany. Ten sem v mládí často jezdil.\n\nKoupaliště leží nedaleko malé obce Kožlí, ve směru na Kamennou Lhotu. Okolí je vhodné pro pěší výlety a cykloturistiku. Jde o vybetonovanou vodní nádrž.\n\nÚzemím obce procházejí dálnice D1 s exitem 66 (Loket), silnice II/150 Čechtice – Loket – Ledeč nad Sázavou a silnice II/336 ze Zruče nad Sázavou. Silnice III. třídy:\n\nŽelezniční trať ani stanice na území obce nejsou.\n\nV obci zastavovaly v roce 2012 autobusové linky jedoucí např. do těchto cílů: Benešov, Čechtice, Dačice, Dolní Kralovice, Havlíčkův Brod, Humpolec, Jemnice, Jihlava, Jindřichův Hradec, Kamenice nad Lipou, Ledeč nad Sázavou, Pelhřimov, Praha, Světlá nad Sázavou, Telč, Trhový Štěpánov, Třebíč, Vlašim, Znojmo.\n\n"}
{"id": "109814", "url": "https://cs.wikipedia.org/wiki?curid=109814", "title": "Maršovice (okres Benešov)", "text": "Maršovice (okres Benešov)\n\nMěstys Maršovice se nachází v pahorkaté krajině v okrese Benešov ve Středočeském kraji. V obci žije obyvatel.\n\nMěstys leží asi 16 km jihozápadně od Benešova, 12 km severovýchodně od Sedlčan, 24 km západně od Vlašimi a 29 km východně od Dobříše. Jeho dominantou je pozdně barokní kostel Zvěstování Panny Marie postavený v letech 1774–1775, v němž jsou uloženy ostatky mučedníka svatého Konstantina, a barokní fara s mansardovou střechou, do dnešní podoby vystavěná v roce 1730.\n\nNejstarší částí Maršovic je zřejmě osada Zaječí. V roce 1999 oslavila 1000 let od první písemné zmínky. Darovací listina, v níž kníže Boleslav II. daroval roku 999 Zaječí novému klášteru svatého Jana Křtitele na Ostrově u Davle se však nedochovala. Ztratila se zřejmě již ve středověku.\n\nMaršovice se skládají z 16 částí, které leží na čtyřech katastrálních územích:\n\nPrvní písemná zmínka o obci pochází z roku 1205. Jedná se o darovací listinu krále Přemysla Otakara I., v níž je zmínka o jistém Jiříku z Maršovic. Vladykové a později rytíři z Maršovic drželi zdejší majetek asi do konce 15. století. V první polovině 16. století přecházelo vlastnictví obce z rukou jednoho šlechtického rodu do druhého. Konečně kolem roku 1564 získává Maršovice Vilém Kosoř Malovec z Malovic. Na jeho žádost povýšil císař Maxmilián II. v srpnu 1568 obec na městečko. Maršovice tak získaly městský znak. Koncem 16. století přešel majetek do vlastnictví pánů Hodějovských z Hodějova a na Tloskově, kteří jej drželi až do pobělohorských konfiskací. Poté opět přechází z rukou jednoho rodu do rukou druhého, až jej v roce 1872 kupuje továrník Čeněk Daněk. Ve vlastnictví jeho rodiny zůstal zdejší dvůr až do vyvlastnění po druhé světové válce.\n\nZa druhé světové války se městys stal součástí vojenského cvičiště Zbraní SS Benešov a jeho obyvatelé se museli 1. února 1944 vystěhovat.\n\nOd 10. října 2006 byl obci vrácen status městyse.\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Maršovice \"(přísl. Podmaršovice, Zálesí, 539 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: bednář, družstvo pro rozvod elektrické energie v Maršovicích, holič, 4 hostince, 2 koláři, 2 kováři, 2 krejčí, družstevní lihovar, výčep lihovin, meliorační družstvo, 2 obuvníci, pekař, porodní asistentka, pokrývač, 2 rolníci, sedlář, 3 obchody se smíšeným zbožím, Spořitelní a záložní spolek pro Maršovice, švadlena, 2 tesařští mistři, 2 trafiky, 2 truhláři, zámečník, obchod se zvěřinou a drůbeží.\n\nVe vsi Zahrádka \"(přísl. Bezejovice, Dlouhá Lhota, Libeč, Zaječí, Zálesí, 548 obyvatel, samostatná ves se později stala součástí Maršovic)\" byly v roce 1932 evidovány tyto živnosti a obchody: cihelna, 2 hostince, kolář, krejčí, 3 mlýny, 4 obuvníci, 9 rolníků, 2 obchody se smíšeným zbožím, 2 švadleny, tesařský mistr, 3 trafiky, 2 truhláři, velkostatek.\n\nVe vsi Zderadice \"(přísl. Kříže, Mstštice, Řehovice, Tikovice, Vráce, 408 obyvatel, samostatná ves se později stala součástí Maršovic)\" byly v roce 1932 evidovány tyto živnosti a obchody: bednář, 3 hostince, kovář, krejčí, 3 obuvníci, 27 rolníků, 4 trafiky, truhlář.\n\nDopravní síť\n\nVeřejná doprava 2012\n\nMěstysem vedou turistické trasy Neveklov - Zderadice - Maršovice - Manělovice - Olbramovice a Maršovice - Libohošť - Manělovice - Vrchotovy Janovice.\n\n"}
{"id": "109815", "url": "https://cs.wikipedia.org/wiki?curid=109815", "title": "Dobršín", "text": "Dobršín\n\nObec Dobršín leží v okrese Klatovy. Má obyvatel a katastrální území obce má rozlohu 664 ha.\n\nVe vzdálenosti 5 km jihozápadně leží město Sušice, 24 km severozápadně město Klatovy, 25 km východně město Strakonice a 28 km jižně město Vimperk.\n\nHistorie sahá do středověku, první zmínka je z roku 1372, název obce z konce 16. století. V té době vzniká dodnes urbanisticky zachovalé středověké jádro obce, náves s architektonicky a památkově cennou lidovou zástavbou. Z těchto důvodů je centrální část obce od roku 1995 vyhlášena za vesnickou památkovou rezervaci. Střed obce tvoří původní zástavba – špýcharské domy a selské stavení.\n\n\n"}
{"id": "109816", "url": "https://cs.wikipedia.org/wiki?curid=109816", "title": "Přestavlky (okres Plzeň-jih)", "text": "Přestavlky (okres Plzeň-jih)\n\nObec Přestavlky se nachází v okrese Plzeň-jih, kraj Plzeňský. Ve vzdálenosti 8 km východně leží město Přeštice, 13 km severně město Nýřany, 20 km severovýchodně statutární město Plzeň a 23 km jižně město Klatovy. Žije zde obyvatel.\n\nPrvní písemná zmínka o obci pochází z roku 1243. Chlumčanští z Přestavlk pocházeli z této obce.\n\n\n\n"}
{"id": "109818", "url": "https://cs.wikipedia.org/wiki?curid=109818", "title": "Milínov", "text": "Milínov\n\nObec Milínov (německy \"Milinau\") se nachází v okrese Plzeň-jih, kraj Plzeňský. Žije zde obyvatel.\n\nVe vzdálenosti 9 km severně leží město Rokycany, 17 km severozápadně statutární město Plzeň, 20 km jihozápadně město Přeštice a 27 km západně město Nýřany.\n\nPrvní písemná zmínka o obci pochází z roku 1379.\n\n\nV katastrálním území obce leží i přírodní památka Hádky.\n\n"}
{"id": "109819", "url": "https://cs.wikipedia.org/wiki?curid=109819", "title": "Mezno", "text": "Mezno\n\nObec Mezno se nachází v okrese Benešov, kraj Středočeský. Žije zde obyvatel. Součástí obce jsou i vesnice Lažany, Mitrovice, Stupčice a Vestec.\n\nVe vzdálenosti 15 km jižně leží město Tábor, 18 km jižně město Sezimovo Ústí, 21 km severozápadně město Sedlčany a 23 km jihozápadně město Milevsko.\n\nPrvní písemná zmínka o obci pochází z roku 1469.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Mezno \"(479 obyvatel)\" byly v roce 1932 evidovány tyto živnosti a obchody: lékař, 2 cihelny, družstvo pro rozvod elektrické energie v Meznu, 3 hostince, kolář, 2 kováři, obuvník, řezník, sanatorium pro plicní choroby, obchod se smíšeným zbožím, 2 trafiky, velkostatek.\n\nV obci Stupčice \"(110 obyvatel, lázeňské místo, samostatná obec se později stala součástí Mezna)\" byly v roce 1932 evidovány tyto živnosti a obchody: Lázně Stupčice – léčebný ústav, rolník, skladiště Hospodářského družstva v Sedlci na dr. Wilsonově, obchod se smíšeným zbožím, trafika, obchod se zemskými plodinami.\n\nDopravní síť\n\nVeřejná doprava 2012\n\n\n"}
{"id": "109820", "url": "https://cs.wikipedia.org/wiki?curid=109820", "title": "Miličín", "text": "Miličín\n\nMiličín je obec v okrese Benešov. Žije zde obyvatel a katastrální území obce má rozlohu 2572 ha. Leží v průměrné nadmořské výšce 617 m, v sedle mezi vrchy Kalvárie (698 m) a Šibeník (656 m).\n\nNachází se v oblasti nazývané Česká Sibiř. Leží na křížení trasy mezinárodní silnice E55 se silnicí na Mladou Vožici, která je ve vzdálenosti přibližně 15 km. Ve vzdálenosti 17 km jižně leží město Tábor, 21 km severozápadně město Sedlčany a 22 km severovýchodně město Vlašim a 25 kilometrů severně Benešov.\n\nSoučástí obce jsou i vesnice Kahlovice, Malovice, Nasavrky, Nové Dvory, Petrovice, Reksyně, Záhoří u Miličína a Žibkov.\n\nMiličín vznikl jako osada na zemské silnici a křižovatce obchodních cest. První písemná zmínka o něm pochází z roku 1283, kdy je zmiňován Vilém z Miličína, který byl příznivcem Záviše z Falkenštejna. Roku 1318 je jako pán a dědic uváděn Heřman z Miličína, který bojoval po boku krále Jana Lucemburského. Posledním příslušníkem rodu pánů z Miličína byl jeho syn Heřman, který padl 1346 v bitvě u Kresčaku. Před odjezdem do ciziny však prodal Miličín svému příbuznému Petru Rožmberkovi. Rožmberkové drželi Miličín až do roku 1591.\n\nZdejší hrad s městečkem se stal střediskem rožmberského panství na důležité zemské cestě do Prahy. Právě v této době zažilo městečko největší rozkvět. Dařilo se řemeslům, v letech 1380–1384 byl postaven dvoulodní gotický kostel Narození Panny Marie (v letech 1736 a 1754 barokně přestavěn – na severní straně byla zazděna okna, chrám byl zvýšen, odstraněna klenba a vnitřní pilíře. Také věž byla zvýšena a zakryta zděnou jehlanovou střechou, byla přistavěna předsíň. Na hlavním oltáři je obraz Petra Brandla), v roce 1392 zde byla zřízena škola. Od Rožmberků má Miličín též městský znak (rožmberská růže ve stříbrném poli, štít je zdoben třemi pštrosími pery).\n\nRozvoj města byl zbrzděn za husitských válek, kdy patrně zanikl zdejší hrad a správa panství přešla na Choustník. Až asi na konci 16. století, za Viléma z Rožmberka, si tu Rožmberkové postavili panský dům, tzv. Rožmberský nocležní dům sloužící vrchnosti k přenocování při častých cestách s družinou do Prahy. Velkou ranou pro rozvoj Miličína byl požár v roce 1644, kdy vyhořel nejen panský dům, ale s výjimkou jediného stavení i celé město. V roce 1696, kdy již město držel hraběcí rod Kuenburgů, byl vyhořelý panský dům přestavěn v patrový barokní zámek. V roce 1749 však vyhořel a ztratil na významu. Jeho zbytky byly na konci 18. století rozprodány na soukromé příbytky, ale alespoň to tak vypadá podle písemných pramenů. V rozporu s tím ojedinělá obrazová dokumentace z roku 1812 ukazuje zámecký areál ještě v ideálním stavu na rytině Antonína Jana Venuty, zhotovené podle kresby Adalberta Benedikta Juhna.\n\nV 70. letech 19. století byla postavena železnice z Benešova do Tábora, která se Miličínu vyhýbá, a tím se hospodářský rozvoj městečka téměř zastavil. Zhoršilo se obchodní spojení městečka a formanské řemeslo zaniklo. Místní lidé se začali živit více zemědělstvím.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Miličín \"(1364 obyvatel, )\" byly v roce 1932 evidovány tyto živnosti a obchody:\nV obci Petrovice \"(Přísl. Nové Dvory, 312 obyvatel, samostatná obec se později stala součástí Miličína)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Petrovicích u Mladé Vožice, 2 hostince, 2 koláři, 2 kováři, krejčí, zemědělský lihovar, mlýn, obuvník, pila, obchod se smíšeným zbožím, 2 trafiky, velkostatkář Bachrach.\n\nDopravní síť\n\nVeřejná doprava 2012\n\nObcí projížděly autobusové linky do těchto cílů: Bechyně, Benešov, České Budějovice, Český Krumlov, Jemnice, Jindřichův Hradec, Jistebnice, Praha, Tábor, Třeboň, Týn nad Vltavou, Votice, Vyšší Brod.\n\nV Miličíně jsou 4 autobusové zastávky. Jedna (u začátku parkoviště) pro linky autobusů přijíždějících ze směru od Mladé Vožice (a téměř naproti ní pro autobusy z opačného směru ) a jedna pro linky ostatních autobusů směrem na Tábor (do cílových stanic Tábor, České Budějovice, Český Krumlov, Jindřichův Hradec, Bechyně atp.). Na těchto zastávkách lze využít i regionální autobusové linky do blízkých obcí v rámci regionální sítě Benešovska. Výstupní a nástupní zastávka pro autobusy přijíždějící od Benešova nebo Prahy je přímo naproti motorestu Česká Sibiř.\n\n\n\n\nPověst vztahující se ke kapli na hoře Kalvárie: V Miličíně sídlila bohatá rodina, které se ztratil malý synek. Po marném hledání se obrátili k Bohu. Modlili se a prosili o jeho šťastný návrat. Jejich prosby byly vyslyšeny. Ve sne se jim zjevil anděl, který jim oznámil, že hledané dítě je na hoře Kalvarii. Rodiče tam synka skutečně našli zdravého a v pořádku. A jako projev poděkování a vděčnosti nechali v těch místech postavit a vyzdobit kapli.\n\nPověst vztahující se k skále zvané \"Miličínský lev\". Když se rytířská družina knížete Václava uchýlila do Blaníku, šel s nimi i lev. Ten se ale neukryl v podzemí, ale zde na tomto kopci. Ostražitě hlídá. Pokud do naší země přijdou nepřátelé, bude první, kdo je uvidí. Silným řevem vzbudí spící rytíře a ti vetřelce zaženou. Lev hlídal dlouho, postupně se jeho tělo přeměnilo v kámen. Porostl i mechem. Ale srdce má stále statečné a stále bije. Blaničtí rytíři se čas od času přijdou přesvědčit, zda lev hlídá a pak se spokojeně vrátí do podzemí. Lev má z návštěvy vždy tak velkou radost, že se celým krajem rozléhá jeho spokojené bručení.\n\n"}
{"id": "109822", "url": "https://cs.wikipedia.org/wiki?curid=109822", "title": "Miřetice (okres Benešov)", "text": "Miřetice (okres Benešov)\n\nObec Miřetice se nachází v okrese Benešov, kraj Středočeský. Žije zde obyvatel.\n\nVe vzdálenosti 8 km severozápadně leží město Vlašim, 25 km severozápadně město Benešov, 30 km jihovýchodně město Humpolec a 30 km východně město Světlá nad Sázavou.\n\nPrvní písemná zmínka o obci pochází z roku 1274.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\n\n"}
{"id": "109824", "url": "https://cs.wikipedia.org/wiki?curid=109824", "title": "Mnichovice (okres Benešov)", "text": "Mnichovice (okres Benešov)\n\nObec Mnichovice se nachází v okrese Benešov, kraj Středočeský. Žije zde obyvatel.\n\nVe vzdálenosti 11 km západně leží město Vlašim, 26 km východně město Světlá nad Sázavou, 27 km jihovýchodně město Humpolec a 28 km severozápadně město Benešov.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Mnichovice \"(514 obyvatel, poštovna)\" byly v roce 1932 evidovány tyto živnosti a obchody: cihelna, 2 obchodníci s dobytkem, holič, 2 hostince, kovář, 2 krejčí, obuvník, 3 řezníci, 4 obchody se smíšeným zbožím, Spořitelní a záložní spolek pro politickou obec Mnichovickou, trafika, 3 truhláři.\n\nDopravní síť\n\nVeřejná doprava 2012\nDo obce vede cyklotrasa č. 0071 Čechtice - Mnichovice - Trhový Štěpánov - Český Šternberk.\n\n\n"}
{"id": "109825", "url": "https://cs.wikipedia.org/wiki?curid=109825", "title": "Mrač", "text": "Mrač\n\nObec Mrač se nachází v okrese Benešov, kraj Středočeský. Žije zde zhruba obyvatel.\n\nVe vzdálenosti 5 km jižně leží město Benešov, 18 km severně město Říčany, 20 km jihovýchodně město Vlašim a 27 km jihozápadně město Sedlčany.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Mrač \"(přísl. Podmračí, 483 obyvatel)\" byly v roce 1932 evidovány tyto živnosti a obchody: 2 hostince, kovář, krejčí, lom, mlýn, obuvník, rolník, obchod se smíšeným zbožím, Spořitelní a záložní spolek pro Mrač, trafika, truhlář.\n\nDopravní síť\n\nVeřejná doprava 2012\n\n\n\n"}
{"id": "109826", "url": "https://cs.wikipedia.org/wiki?curid=109826", "title": "Načeradec", "text": "Načeradec\n\nMěstys Načeradec () leží v okrese Benešov. Žije zde obyvatel. Součástí městyse jsou i vesnice Daměnice, Dolní Lhota, Horní Lhota, Novotinky, Olešná, Pravětice, Řísnice, Slavětín, Vračkovice a Zdiměřice.\n\nVe vzdálenosti 13 km severně leží město Vlašim, 27 km jihozápadně město Tábor, 27 km severozápadně město Benešov a 28 km jižně město Pelhřimov. Načeradcem protéká potok Brodec, který je pravostranným přítokem řeky Blanice.\n\nPrvní písemná zmínka o obci pochází z roku 1184 – ve formě \"Nathseraz\", tj. Načerac, je název vsi zachycen v Jarlochově letopise. Její historické jádro je od roku 2003 městskou památkovou zónou. Obci byl ke dni 17. října 2012 udělen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městě Načeradec \"(1419 obyvatel)\" byly v roce 1932 evidovány tyto živnosti a obchody:\nV obci Horní Lhota \"(přísl. Annina Ves, Statenbrun, Dolní Lhota, 546 obyvatel, samostatná obec se později stala součástí Načeradce)\" byly v roce 1932 evidovány tyto živnosti a obchody: 3 hostince, kovář, 2 krejčí, mlýn, 3 obuvníci, řezník, 3 obchody se smíšeným zbožím, Spořitelní a záložní spolek v Horní Lhotě, 2 trafiky, velkostatek.\n\nVe vsi Olešná \"(přísl. Jizbice, Kladina, 128 obyvatel, samostatná ves se později stala součástí Načeradce)\" byly v roce 1932 evidovány tyto živnosti a obchody: velkoobchod dřívím Družiny čsl. válečných poškozenců, mlýn, 6 rolníků.\n\nV obci Pravětice \"(284 obyvatel, samostatná obec se později stala součástí Načeradce)\" byly v roce 1932 evidovány tyto živnosti a obchody: hostinec. 2 mlýny, obchod se smíšeným zbožím, trafika.\n\nDopravní síť\n\nVeřejná doprava 2012\n\n\n\n"}
{"id": "109827", "url": "https://cs.wikipedia.org/wiki?curid=109827", "title": "Lyceum", "text": "Lyceum\n\nLyceum je čtyřletý středoškolský obor ukončený maturitní zkouškou. Absolventi získávají úplné střední odborné vzdělání s maturitou, na rozdíl od absolventů jiných středních odborných škol a středních odborných učilišť nezískávají kvalifikaci pro výkon povolání – většina absolventů pokračuje ve vysokoškolském studiu. Lyceální studium je koncipováno jako obecně odborné s výrazně vyšším podílem všeobecného vzdělávání než na středních obdobných školách, avšak s nižším než na gymnáziích. V zemích Evropské unie je nejvíce rozšířeno ve Francii, kde \"lycée\" navazuje na nižší stupeň střední školy nazývané \"collège\". Obecně je tak jako lyceum dnes nazývána výběrová střední škola v některých státech.\n\nV českých zemích byla též počátkem 20. století jako lyceum označována šestitřídní střední dívčí škola poskytující všeobecné vzdělání.\n\nPředkem Lycea byla aténská filozofická škola Lykeion, kterou založil v roce 335 př. n. l. Aristoteles. Svůj název tato škola získala, protože se nacházela poblíž chrámu Apollóna Lykeiského. Tomuto typu školy se také říkalo \"peripatetická\" podle názvu krytého sloupořadí peripatos, kde se žáci učili.\n\nDíky svému vědeckému a badatelskému rozsahu, způsobu vyučování, kvalitní knihovně a využití moderních učebních pomůcek se stala tato škola prestižním vědeckým střediskem.\n\nV Česku jsou tyto obory lycea:\n\n\n"}
{"id": "109828", "url": "https://cs.wikipedia.org/wiki?curid=109828", "title": "Nemíž", "text": "Nemíž\n\nNemíž je osada v okrese Benešov, od počátku roku 2009 součást obce Tehov. Ve vzdálenosti 6 km jihozápadně leží město Vlašim, 18 km západně město Benešov, 33 km severovýchodně město Kutná Hora a 34 km severozápadně město Říčany. Na území osady je přírodní památka – lokalita Na ostrově o rozloze 5,60 ha. Důvodem ochrany je hojný výskyt jalovce obecného a dalších vzácnějších bylin a živočichů.\n\nPrvní písemná zmínka o obci pochází z roku 1471.\n\nV 19. století byla osadou obce Ctiboř pod názvy Němče (při sčítáních lidu roku 1869 a 1880) a Němiž (1890). Od konce 19. století do roku 1985 byla samostatnou obcí (v okresech Benešov nebo Vlašim), poté od 1. ledna 1986 do 23. listopadu 1990 částí Vlašimi, od 24. listopadu 1990 do 31. prosince 2008 samostatnou obcí v okrese Benešov. Obec byla součástí Mikroregionu Podblanicko. Na počátku roku 2009 se na základě dohody se sousední obcí Tehov obce sloučily.\n\nVývoj počtu obyvatel (kvůli častému začleňování do jiných obcí) je těžké sledovat. Podle OSN měla obec (pod názvem Nemíž i Němčí) v roce 1890 33 domů a 177 (českých) obyvatel, podle webu obce měla Nemíž v roce 1910 171 obyvatel a od té doby měl počet obyvatel neustále klesající tendenci; k největšímu poklesu počtu obyvatel došlo po druhé světové válce po založení místního JZD, kdy většina mladých odešla pracovat do průmyslu a odstěhovala se do měst.\n"}
{"id": "109829", "url": "https://cs.wikipedia.org/wiki?curid=109829", "title": "Nespeky", "text": "Nespeky\n\nObec Nespeky se nachází v okrese Benešov ve Středočeském kraji. Leží na řece Sázavě a tzv. staré benešovské silnici z Prahy do Benešova. Žije zde obyvatel. Součástí obce jsou i vesnice Ledce a Městečko.\n\nVe vzdálenosti 3 km severovýchodně leží město Pyšely, 8 km jižně město Benešov, 15 km severně město Říčany, 24 km jižně město Vlašim a 27 km jihozápadně město Sedlčany. U obce se nachází hlásný profil (měřící stanice) Nespeky pro sledování stavu průtoku vody v Sázavě mezi Poříčím nad Sázavou a ústím do Vltavy.\n\nPrvní písemná zmínka o obci pochází z roku 1380. Tenkrát je ves připomínána ještě pod názvem \"Dnespeky\". Nespeky svého významu nabyly především tím, že skrz ně vedla důležitá komunikace z Prahy do Benešova, Tábora a Lince a byl zde také jeden z prvních mostků přes Mokřanský potok. V Nespekách byl na této cestě poskytován potřebný servis formanům (ubytování, opravy povozů, přípřež pro zdolání stoupání). Již v roce 1564 zde byla zřízena poštovní stanice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Nespeky \"(přísl. Hvozdec, Městečko, 391 obyvatel)\" byly v roce 1932 evidovány tyto živnosti a obchody: výroba cementového zboží, 2 elektrárny, 3 hostince, mlýn, rolník, obchod se smíšeným zbožím, 3 trafiky.\n\n\n\nDopravní síť\n\nVeřejná doprava 2012\n\n"}
{"id": "109830", "url": "https://cs.wikipedia.org/wiki?curid=109830", "title": "Netvořice", "text": "Netvořice\n\nMěstys Netvořice leží v severozápadní části okresu Benešov. Žije zde obyvatel. Součástí městyse jsou i vesnice Dunávice, Lhota, Maskovice, Radějovice, Tuchyně a Všetice.\n\nNetvořice se rozkládají na území 1788 ha v kotlině Netvořické vrchoviny, náležející do Středočeské pahorkatiny. Nadmořská výška obce je 358 m, což znamená, že se z hlediska reliéfu krajiny jedná o plochou vrchovinu. Celý okres spadá do mírně teplé oblasti, srážky se pohybují mezi 600 až 650 mm.\n\nVe vzdálenosti 13 km východně leží Benešov, 18 km jižně Sedlčany, 23 km severovýchodně Říčany a 25 km západně Dobříš.\n\nZa druhé světové války se městys stal součástí vojenského cvičiště Zbraní SS Benešov. Na jaře 1942 byla v Netvořicích zřízena pobočka přesídlovací kanceláře a fungovala zde až do 1. dubna 1943, kdy se obyvatelé Netvořic museli v rámci II. etapy vysídlení vystěhovat.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Netvořice \"(771 obyvatel, poštovní úřad, telefonní úřad, telegrafní úřad, četnická stanice, katol. kostel, městské muzeum)\" byly v roce 1932 evidovány tyto živnosti a obchody: lékař, 2 autodopravci, 2 cihelny, cukrář, drogerie, hodinář, 2 holiči, 3 hostince, 2 koláři, 2 kováři, 3 krejčí, továrna na kůže, 2 mlýny, obchod s obuví Baťa, 4 obuvníci, 2 pekaři, pohřební ústav, 3 řezníci, sklenář, 5 obchodů se smíšeným zbožím, Spořitelní a záložní spolek školní obce Netvořice, Okresní hospodářská záložna v Neveklově, stavební a bytové družstvo, stavitel, obchod se stroji, 2 švadleny, 3 trafiky, truhlář, zámečník.\n\nHydrograficky se Netvořice nacházejí v trojúhelníku mezi dolním tokem Sázavy před jejím soutokem s Vltavou, tekoucí na západ od nich. Leží tedy v povodí Vltavy a v úmoří Severního moře. Netvořicemi protéká Brejlovský potok, pramenící na svazích nad Tuchyní vlévající se do Sázavy ústí u Brejlova (část Lešan), po nichž převzal svůj název. Místně je také nazýván Netvořický potok.\n\nZ vodních nádrží je největší rybník na západním okraji obce, zvaný Blábolák, a víceúčelová nádrž na toku Brejlovského potoka, před jeho vtokem do Netvořic v místech zvaných Dobrohošť.\nKaždoročně se koná v polovině srpna pouť (jarmark), která je od roku 2007 oficiálně organizovaná.\n\nTradiční pochod na Medník je organizován vždy v březnu.\n\nDopravní síť\n\nVeřejná doprava 2012\nMěstysem vedou turistické trasy Chrášťany - Benice - Netvořice a Jablonná - Lhota - Netvořice - Břežany - Kamenný Přívoz.\n\n\n\n"}
{"id": "109831", "url": "https://cs.wikipedia.org/wiki?curid=109831", "title": "Neustupov", "text": "Neustupov\n\nMěstys Neustupov leží v okrese Benešov ve Středočeském kraji. Skládá se ze 17 místních částí, z nichž některé jsou jen samotami. Žije zde obyvatel, v místní části Neustupov je evidováno 137 adres.\n\nNeustupov leží v nadmořské výšce 511 m, v oblasti zvané Česká Sibiř. Ve vzdálenosti 17 km severovýchodně se nachází město Vlašim, 20 km severně město Benešov, 21 km západně město Sedlčany a 22 km jižně město Tábor.\n\nNeustupov se člení na 17 částí, které leží na pěti katastrálních územích:\n\nPrvní písemná zmínka o obci pochází z roku 1279 (Nostupow). Asi za Petra z Neustupova postavena tvrz, poprvé připomínána roku 1520. Získáním 4 výročních trhů a znaku Karlem Arnoštem z Bissingen znamenalo faktické povýšení na městečko roku 1666. Koncem 16. století připadl Neustupov Evě Kaplířové, dceři Alžběty z Malovic a Petra Kaplíře ze Sulevic, provdané za Kašpara Kaplíře ze Sulevic (popraven na Staroměstkém náměstí roku 1621), která rozšířila tvrz o renesanční severní křídlo. Majetek Kaplířů byl roku 1621 zkonfiskován a městečko se stalo majetkem Baltazara Marradase. Roku 1919 se stalo majetkem hraběte Artuše Aichelburga. Jeho přičiněním byl založen Sokol a postavena dřevěná rozhledna na Mezivratech.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Neustupov \"(přísl. Otradovice, 702 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Neustupově, holič, 5 hostinců, 2 koláři, kovář, 5 krejčí, 3 mlýny, 2 obuvníci, pekař, 6 řezníků, sedlář, skladiště hospodářského družstva, 2 obchody se smíšeným zbožím, Spořitelní a záložní spolek pro Neustupov, obchod se střižním zbožím, 2 trafiky, 2 truhláři, 3 velkostatky.\n\nV obci Broumovice \"(přísl. Vlčkovice, Slavín, Královna, 359 obyvatel, samostatná obec se později stala součástí Neustupova)\" byly v roce 1932 evidovány tyto živnosti a obchody: družstvo pro rozvod elektrické energie ve Vlčkovicích, 2 hostince, kolář, 2 kováři, mlýn, 2 pokrývači, švadlena, 2 trafiky, 2 velkostatky.\n\nDopravní síť\n\nVeřejná doprava 2012\n\n\nÚzemí Městyse Neustupov leží v jižní části Středočeského kraje (bývalý okres Benešov), ovšem z hlediska církevní správy patří již do Českobudějovické diecéze, vikariátu Tábor. Většina území městyse spadá pod Římskokatolickou farnost Neustupov spravovanou excurrendo z Chotovin, oblast kolem Jiřetic potom pod Římskokatolickou farnost Vrcholtovice spravovanou z Mladé Vožice.\n\nSoučasným duchovním správcem neustupovské farnosti je P. Vladimír Koranda. Pravidelné bohoslužby v kostele Nanebevzetí Panny Marie se konají každou neděli v 11:30, přičemž se střídá bohoslužba slova a mše svatá (vždy jednou za 14 dní). Hlavní pouť se slaví v neděli kolem slavnosti Nanebevzetí Panny Marie (15. srpna).\n\nV sobotu 15. srpna 2015 se v Neustupově konala slavná pouť za účasti kněží i věřících z okolí i z Rakouska, při které byla požehnána opravená kaplička Panny Marie pod vrchem Špejchar. Po mši svaté v zaplněném neustupovském kostele následovalo procesí věřících a hostů k místnímu hřbitovu a potom pod vrch Špejchar k opravené kapličce. Řezbář Christian Fahrenberger z Ybbsitzu při této příležitosti daroval Neustupovu novou dřevěnou sochu mariazellské Matky Boží.\n\n"}
{"id": "109832", "url": "https://cs.wikipedia.org/wiki?curid=109832", "title": "Neveklov", "text": "Neveklov\n\nMěsto Neveklov leží v okrese Benešov. Žije zde obyvatel a katastrální území obce má rozlohu 5445 ha. Ve vzdálenosti 12 km východně leží město Benešov, 14 km jihozápadně město Sedlčany, 25 km západně město Dobříš a 27 km severně město Říčany. Západně od města protéká Tloskovský potok, který je levostranným přítokem Janovického potoka.\n\nPrvní písemná zmínka o obci pochází z roku 1285.\n\nV sále zdejší sokolovny vystoupil 11. května 1940 na svém posledním koncertě světoznámý houslista Jan Kubelík.\n\nZa druhé světové války se město stalo součástí vojenského cvičiště Zbraní SS Benešov a jeho obyvatelé se museli 31. prosince 1943 vystěhovat.\n\nDne 10. října 2006 byl obci navrácen status města.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Neveklov \"(přísl. Dubovka, 1084 obyvatel)\" byly v roce 1932 evidovány tyto živnosti a obchody:\n\nV obci Bělice \"(303 obyvatel, katol. kostel, samostatná obec se později stala součástí Neveklova)\" byly v roce 1932 evidovány tyto živnosti a obchody: bednář, cihelna, hostinec, kovář, 2 krejčí, obuvník, 2 rolníci, řezník, obchod se smíšeným zbožím, Spořitelní a záložní spolek pro Bělici, trafika, truhlář.\n\nV obci Podělusy \"(100 obyvatel, samostatná obec se později stala součástí Neveklova)\" byly v roce 1932 evidovány tyto živnosti a obchody: cihelna, 2 hostince, kovář, mlýn, obuvník, 5 rolníků, trafika.\n\n\nDnešní Městská knihovna byla založena jako veřejná obecní knihovna v roce 1896. Knihy do knihovny věnovali místní občané. V roce 1919 byla ustanovena knihovní rada. V letech 1939 - 1945 došlo ke ztrátám knih, část knih byla zachráněna tím, že byly zakopány. V roce 1967 nastoupil první profesionální pracovník. V roce 1980 byla přestěhována do větších a vhodnějších prostor. V roce 2001 byl zaveden automatizovaný výpůjční systém a v roce 2002 zřízena veřejná internetová stanice. \n\nPozemní komunikace – Městem vedou silnice II/105 Jesenice – Jílové u Prahy – Neveklov – Sedlčany – Milevsko a II/114 Benešov – Neveklov – Nový Knín – Dobříš.\n\n\nVeřejná doprava 2012\n\n\nMěsto se dělí na 23 částí a 20 základních sídelních jednotek, které leží na 9 katastrálních územích:\n\n\n"}
{"id": "109833", "url": "https://cs.wikipedia.org/wiki?curid=109833", "title": "Olbramovice (okres Benešov)", "text": "Olbramovice (okres Benešov)\n\nObec Olbramovice se nachází v okrese Benešov ve Středočeském kraji. Žije zde obyvatel.\n\nVe vzdálenosti 13 km severně leží město Benešov, 15 km západně město Sedlčany, 19 km východně město Vlašim a 29 km jižně město Tábor.\n\nObramovice se dělí na 15 částí, které leží na čtyřech katastrálních územích:\n\nAsi v polovině 12 stol. se zde usadil vladyka Olbram (Wolfram). Jeho potomci se nazývali Olbramovici, po nich i osada, která z jejich usedlostí vznikla, dostala jméno Olbramovici, později Olbramovice. K založení sídla lákala Olbrama jednak úrodná krajina, jednak zemská cesta, která tudy již za dob pohanských vedla a byla velice důležitým spojovacím prostředkem obchodním mezi severem a jihem.\n\nPrvní písemný záznam o obci pochází z roku 1352, ale kostel Všech svatých byl založen již ve 12. století v románském slohu, jak o tom svědčí dochovavší se románská věž s okénky dělenými sloupky. Vladykové z Olbramovic se řadí dle původu k pánům z Janovic, k Chřenovským ze Zruče, k Žďárským a Kolovratům, o čemž svědčí jejich stejný erb – orlice, který je dnes i znakem obce. Patřily sem i šlechtické rody Dvořečtí a Čejkové, které se psaly z Olbramovic. Panu Dvořeckému byla sťata hlava 21. června 1621 a vyvěšena na ochozu Staroměstské mostecké věže až do roku 1631.\n\nNa území obce se nachází několik kulturních památek. Kromě kostela Všech svatých soubor soch Panny Marie a sv. Josefa z roku 1706 a sýpka hospodářského dvora.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Olbramovice \"(přísl. Jeleneč, Mokřany, Olbramovice Městečko, Olbramovice Ves, Semtín, Semtínek, Veselka, Zahradnice, 919 obyvatel)\" byly v roce 1932 evidovány tyto živnosti a obchody: bednář, cihelna, družstvo pro rozvod elektrické energie v Olbramovicích, holič, 6 hostinců, 2 koláři, 2 kováři, 2 krejčí, Družstevní lihovar a sušárna bramborů, 2 mlýny, obchod s obilím, 3 obuvníci, pekař, porodní asistentka, 7 rolníků, 3 řezníci, 3 obchody se smíšeným zbožím, Spořitelní a záložní spolek pro Olbramovice, studnař, 3 švadleny, tesařský mistr, 3 trafiky, 3 truhláři, 2 obchody s uhlím, velkostatek, zednický mistr, obchod se zemskými plodinami.\n\nV obci Křešice \"(přísl. Babice, Podolí, Radotín, Slavkov, 425 obyvatel, samostatná obec se později stala součástí Olbramovic)\" byly v roce 1932 evidovány tyto živnosti a obchody: 2 hostince, kovář, 2 krejčí, 3 rolníci, řezník, obchod se smíšeným zbožím, 3 trafiky, truhlář.\n\nDopravní síť\nVeřejná doprava 2012\n\n\n\nZhruba 1,5 km severovýchodně od Olbramovic se v části obce Dvůr Semtín na místě zaniklé vsi Kačerovy Lhoty nachází areál Čapí hnízdo, který zde prostřednictvím několika firem vybudoval politik a podnikatel Andrej Babiš.\n\n"}
{"id": "109834", "url": "https://cs.wikipedia.org/wiki?curid=109834", "title": "Kařízek", "text": "Kařízek\n\nObec Kařízek se nachází v okrese Rokycany v Plzeňském kraji, zhruba 5,5 kilometru jihovýchodně od Zbiroha a osm kilometrů jihozápadně od Hořovic. Žije v ní obyvatel. Katastrální území obce měří rozlohu 446 hektarů. Ve vzdálenosti sedmnácti kilometrů jihozápadně leží město Rokycany, 21 kilometrů jižně město Příbram a 25 kilometrů severovýchodně město Beroun.\n\nŽelezniční stanice Kařízek nicméně neleží na území obce, nýbrž v osadě Kařízek II, která patří k Mýtu.\n\nPrvní písemná zmínka o obci pochází z roku 1398.\n\n\n"}
{"id": "109835", "url": "https://cs.wikipedia.org/wiki?curid=109835", "title": "Drahoňův Újezd", "text": "Drahoňův Újezd\n\nObec Drahoňův Újezd leží v okrese Rokycany v Plzeňském kraji, zhruba čtyři kilometry severozápadně od Zbiroha a devět kilometrů východně od Radnic. Žije v ní obyvatel.\n\nDrahoňův Újezd leží na jihozápadním okraji Chráněné krajinné oblasti Křivoklátsko (biosférické rezervace UNESCO) a na severovýchodním okraji Přírodního parku Radeč, patří do mikroregionu Zbirožsko. Katastrální území obce se rozlohou 1399 ha řadí k větším v rámci okresu. V jeho severovýchodní části je situována vlastní vesnice Drahoňův Újezd, rozložená na mírně svažitém návrší v nadmořské výšce přibližně 390 až 420 m. Pod vesnicí, v rozsáhlé chatové oblasti, se slévají potoky Sebečický (z něhož se napouští hasičská nádrž, využívaná jako koupaliště) a Koželužka, který pramení pod horou \"Radeč\" (721 m) a východně od vesnice se vlévá do Zbirožského potoka pod \"Matčinou horou\" (486 m). Nejbližší okolí vsi v okruhu několika set metrů zaujímají pole, dále však Drahoňův Újezd ze všech stran obklopují lesní porosty (smíšené s věkovou skladbou 80 až 100 let). Na jihozápadní straně se zalesněný katastr obce prostírá až do vzdálenosti 6 km, kde zahrnuje mj. vrch \"Bechlov\" (599 m) a samotu \"Koželužka.\" Asi jeden kilometr východně od vesnice se nachází přírodní památka Jalovce na Světovině vyhlášená na ochranu populace jalovce obecného pravého.\n\nS územím obce sousedí na severu a východě město Zbiroh (z jeho přilehlých částí leží od Drahoňova Újezda severně Třebnuška, východně Přísednice, jihovýchodně vlastní Zbiroh, jižně Chotětín), dále na jihovýchodě obec sousedí s obcí Plískov, na jihu s obcemi Lhota pod Radčem a Přívětice, na západě s obcemi Vejvanov a Sebečice (částmi Sebečice a Biskoupky), na severozápadě pak s obcí Terešov.\n\nVe vzdálenosti 14 km východně leží město Hořovice, 16 km jihozápadně město Rokycany, 27 km severovýchodně město Beroun a 27 km severně město Rakovník.\n\nPrvní písemná zmínka o obci (\"Drahonow\") pochází z roku 1352. Dle Drahoně z rodu Chotětínů (měl týž erb, jakého užil roku 1266 Zdislav, maršálek královského dvora), který zde vlastnil dvůr, nazýval se Újezd již ve 14. století Drahoňovým (1369 \"Drahonow Vgezd\"). Drobných šlechtických statků však zde bylo více a drželi je roku 1359 Ota a Beneš z Chrástu a Jan Drahoň, který později byl arcibiskupským purkrabím v Roudnici. K dílu Drahoně náležel dvůr, čtvrtina podacího práva ke kostelu, poplužní dvůr i dvůr kmetcí a mlýn v Ječném a dvory v Plískově a v Cekově. Ve stejném období se zde připomíná i Ježek z Baštin a z Drahoňova Újezda. V roce 1379 byli držiteli zdejších dvorů Drahoň, Anežka, Oldřich z Chrástu a Václav Drahoň z Ječného. K roku 1406 připomíná se zde Jan z Drahoňova Újezda a roku 1410 koupil jeden zdejší statek Vítek, nazývaný Krušic, přišlý z Chodouně, který plat z úročníka odevzdal tamnímu kostelu. Postupně se zdejší usedlosti slučovaly ve dva celky, jejichž držiteli byli v roce 1412 Jindřich Drahoň a Petr, dědicové Lukášovi; v letech 1426 až 1435 vdova Anna a vladyka Drhan. Někdy v této době vznikly v Újezdě dvě tvrze, na každém statku jedna; neměly však dlouhého trvání.\n\nJedna z tvrzí stávala asi v místech nynější školy a pozůstatky zdí a sklepu dvorce byly odkryty na počátku 20. století. Roku 1466 seděl na této tvrzi Jan Vlk z Miletic, jehož syn Burian prodal tvrz, dvůr, hlas podací Václavu z Lobkovic, jenž roku 1531 odkázal tento majetek Janu z Lobkovic. Ten dal v roce 1549 zděděné zboží zapsat do zemských desk a spojil je se Zbirohem. Od toho času se na tvrzi se nesídlilo a tvrz zanikla.\n\nDruhá tvrz stávala na druhém konci vesnice při cestě do Chotětína, v místech, kde se dochoval pomístní označení \"„ve dvoře“\". Tento statek byl větší a náležela k němu tvrz, část vsi, dvůr, podací právo ke kostelu, ves Plískov, dědiny v Ječném, v Cekově, statek v Terešově, v Němčovicích a v Přísednici, mlýn a mlýniště pod Plískovem. Majitelem byl Jan Vratislav z Mitrovic na Dobříši; nesídlil však zde. Po něm seděl zde asi roku 1535 jeho syn Jan, který zde obvěnil svou manželku a na tvrzi přebýval. Syn tohoto Jiřík, hejtman na Chlumci, prodal vše, co zde měl, i s příslušenstvím, roku 1585 Ladislavovi staršímu z Lobkovic, který to vše spojil se Zbirohem. Tvrz brzy zanikla a jen dvůr připadal až do konce 19. století ke Zbirohu a posléze byl rozprodán. V roce 1652 není už o tvrzích v Drahoňově Újezdě ani zmínka; byly již zpustlé. Bývalá sýpka s klenutými místnostmi je pozůstatkem této někdejší tvrze.\n\nJiž v roce 1352 se připomíná újezdský kostel svatého Jakuba Většího jako farní a podrobovali se k němu roku 1359 Ota a Beneš z Chrástu s Teodorikem ze Soběšic, s Janem, řečeným Drahoněm z Újezda a bratry Drahoněm a Zdislavem z Chotětína. Roku 1374 dosazovali sem kněze bratři Zdislav z Chotětína a Albert z Drahoňova Újezda. V roce 1412 byla spolupatronkou Dorota, vdova po Michálkovi z Chotětína, jako poručnice nezletilých dědiců. V letech 1426 až 1435 byli vykonávali podací právo vdova Anna a vladyka Drhan. Z této poslední doby jsou známi faráři Jan (1407) a Nikolin (1423). Husitské učení se zde příliš nešířilo a patronové kostela byli katolíci. Koncem 16. a počátkem 17. století byli v Újezdě kněží katoličtí, ale, jak bylo tehdy poměrně běžné, přidržovali se různých způsobů kališnických či protestantských, z čehož vznikaly časté rozepře s patrony kostela, jimiž byli držitelé zbirožského panství. Takové rozepře a požitky ze dvorů v Újezdě a v Biskoupkách měl farář Machač, dosazený sem roku 1609. Když po bitvě na Bílé hoře nastal nedostatek kněží, přisluhovali zdejší faráři na okolních opuštěných farnostech. Z původního stavby zachoval se gotický presbytář a stará křtitelnice, vytesaná z jediného kusu hrubozrnného pískovce. Kostelní loď a věž pocházejí z roku 1764.\n\nTolik kronika, ve které je podrobně a pečlivě popsána doba první světové války, meziválečná a časy války druhé, poválečný nástup komunismu a dění v obci až do roku 1983.\n\nV roce 2001 čítala obec 72 domů a 144 obyvatel. Nachází se zde prodejna smíšeného zboží a hostinec. V katastru obce je situována chatová oblast (celkem asi 130 chat) a koupaliště. Aktivními organizacemi v obci jsou sbor dobrovolných hasičů a myslivecké sdružení, jejichž přičiněním byl vybudován areál, obsahující hřiště, hasičské cvičiště a certifikovanou střelnici s kompletním zázemím. Tato zařízení využívají i jiná sdružení z Plzeňského kraje.\n\nV současné době je ve vsi památkově chráněn již jmenovaný farní kostel sv. Jakuba Většího, dále dva areály zemědělských usedlostí – čp. 3 (obytné stavení a stodola) a čp. 6 (obytné stavení, špýchar a chlévy), obytné stavení čp. 15, zaniklá tvrz Rovný a fara čp. 1. V obci se u kostela též nachází památný strom – Lípa v Drahoňově Újezdě, od roku 1999 chráněná lípa srdčitá (výška 10 m, obvod kmene 5,9 m).\n\nZaniklá Rovný se nachází v lese při zelené turistické značce cca 1,5 km od Plískova. Původně zde byla ves \"Rovensko\", která zanikla v 16. století. Samotná tvrz byla chráněna vodním příkopem, valem a rybníkem. Nejstarším známým držitelem tvrze byl Mikuláš (Niklín) z Rovného, připomínaný roku 1367. Posledním známým majitelem pak byl Václav Gut z Dubňan v roce 1486. Koncem 15. století bylo zdejší panství připojeno k Libštejnu a tvrz zpustla.\n\n"}
{"id": "109837", "url": "https://cs.wikipedia.org/wiki?curid=109837", "title": "Janská", "text": "Janská\n\nObec Janská () se nachází v okrese Děčín v Ústeckém kraji. Žije v ní obyvatel. Do 31. prosince 1992 byla součástí České Kamenice. \n\nObec Janská se nachází v údolí řeky Kamenice na území Chráněné krajinné oblasti Labské pískovce. Ve vzdálenosti 13 km západně leží město Děčín, 14 km jihovýchodně město Nový Bor, 18 km jižně město Česká Lípa a 20 km severovýchodně město Rumburk.\n\nPrvní písemná zmínka o obci pochází z roku 1380. Do roku 1946 nesla obec název \"Jonsbach\". Dne 26. ledna 1972 poblíž Janské došlo k pádu letadla jugoslávské letecké společnosti JAT. Při této katastrofě zahynulo 27 lidí, neštěstí přežila letuška Vesna Vulovičová.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\n"}
{"id": "109838", "url": "https://cs.wikipedia.org/wiki?curid=109838", "title": "Petroupim", "text": "Petroupim\n\nObec Petroupim se nachází v okrese Benešov, kraj Středočeský. Žije zde obyvatel. Součástí obce jsou i vesnice Petroupec a Sembratec.\n\nVe vzdálenosti 6 km jihozápadně leží město Benešov, 15 km jižně město Vlašim, 21 km severně město Říčany a 29 km severně město Český Brod.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Petroupim \"(přísl. Petroupec, Sembratec, 516 obyvatel, četnická stanice)\" byly v roce 1932 evidovány tyto živnosti a obchody: 2 hostince, kolář, kovář, 3 rolníci, řezník, obchod se smíšeným zbožím, trafika.\n\nDopravní síť\n\nVeřejná doprava 2012\nV obci pracuje od roku 1997 církevní základní a mateřská škola Archa.\n\n\n"}
{"id": "109839", "url": "https://cs.wikipedia.org/wiki?curid=109839", "title": "Dalešice (okres Jablonec nad Nisou)", "text": "Dalešice (okres Jablonec nad Nisou)\n\nObec Dalešice (německy \"Daleschitz\") leží v okrese Jablonec nad Nisou. Má  obyvatel a katastrální území obce má rozlohu 245 ha.\n\nVe vzdálenosti 5 km severně leží město Jablonec nad Nisou, 6 km jihovýchodně město Železný Brod, 10 km severovýchodně město Tanvald a 11 km jižně město Turnov.\n\nJedna z nejstarších obcí Jablonecka se pyšní strategickou polohou mezi Jizerskými horami na severu a Českým rájem na jihu. Dalešíce jsou ideálním nástupištěm na pěší a cyklistické výlety. Obec se rozkládá na jihozápadním svahu Dalešického vrchu v nadmořské výšce 568 metrů nad mořem a žije zde 184 obyvatel.\n\nPodle legendy vesnici založil jeden ze tří uhlířských bratrů Daleš. Jména jeho bratrů Aleše a Mareše nesou obce Alšovice a Maršovice. Skutečná, historicky doložená zmínka o Dalešicích pochází ze záznamu o prodeji rozsáhlého panství maloskalského v roce 1538.\n\n\n"}
{"id": "109840", "url": "https://cs.wikipedia.org/wiki?curid=109840", "title": "Poříčí nad Sázavou", "text": "Poříčí nad Sázavou\n\nObec Poříčí nad Sázavou se nachází v okrese Benešov, kraj Středočeský. Žije zde trvale obyvatel, ale v létě je počet díky chatařům a chalupářům téměř dvojnásobný. Součástí obce je i vesnice Hvozdec.\n\nVe vzdálenosti 6 km severně leží město Pyšely, 6 km jižně město Benešov, 17 km severně město Říčany, 22 km jižně město Vlašim a 27 km jihozápadně město Sedlčany.\n\nDnešní obec Poříčí nad Sázavou vznikla sloučením tří historických osad Poříčí, Kouty a Balkovice v 15. století. Balkovice se vyskytují v oficiálních pramenech v letech 1361 - 1395 a Kouty v letech 1318 - 1453. První písemná zmínka o Poříčí pochází z roku 1351.\n\nDějiny obce jsou spojeny s obdobím husitských válek. V noci z 19. na 20. května 1420 zde proběhla bitva u Poříčí nad Sázavou, patrně u Městečka, ve které si táborité z obklíčení vojsky 1. křížové výpravy probili cestu na pomoc Praze - to připomíná i žulový památník z roku 1924.\n\nZa druhé světové války se část obce stala součástí vojenského cvičiště Zbraní SS Benešov. Dotčená část obce ležela na levém břehu Sázavy a západně od tehdejší státní silnice Praha – Benešov a její obyvatelé se museli 1. dubna 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Poříčí nad Sázavou \"(831 obyvatel, poštovní úřad, telegrafní úřad, telefonní úřad, 2 katol. kostely)\" byly v roce 1932 evidovány tyto živnosti a obchody: výroba cementového zboží, 2 holiči, 4 hostince, kamnář, kolář, kovář, 4 krejčí, 2 lakýrníci, lom, mlýn, 4 obuvníci, 2 pekaři, pohřební ústav, pokrývač, 2 porodní asistentky, 8 rolníků, 2 řezníci, sedlář, 3 obchody se smíšeným zbožím, Spořitelní a záložní spolek pro Poříčí nad Sázavou, obchod se střižním zbožím, 3 trafiky, 2 truhláři, 2 velkostatky, zámečník, zahradník.\n\n\n\nDopravní síť\nVeřejná doprava 2012 - 2019\nV obci zastavovaly autobusové linky jedoucí např. do těchto cílů: Benešov, Český Šternberk, Chocerady, Jihlava, Pacov, Pelhřimov, Praha, Pyšely, Vlašim.\n13. července byla zrušena většina autobusových linek. Například linka Benešov - Poříčí nad Sázavou - Pyšely.\n\nByly nahrazeny linkou 337 Benešov - Praha, Budějovická (stanice metra).\n\nNěkteré autobusy linky 337 jezdí pouze na úseku Benešov - Nespeky.\n\nLze také využít karty\nLítačka (karta), jelikož se zastávka nachází v systému Pražská integrovaná doprava. Samotné Poříčí nad Sázavou se nachází na kraji pásma 4, Mračí již začíná pásmo páté.\n\nZastavuje zde nadále i autobus E67 - Chocerady - Vranov - Benešov.\n\n\n"}
{"id": "109841", "url": "https://cs.wikipedia.org/wiki?curid=109841", "title": "Postupice", "text": "Postupice\n\nObec Postupice se nachází v okrese Benešov ve Středočeském kraji. Žije zde obyvatel. Ve vzdálenosti 9 km severozápadně leží město Benešov a 9 km východně město Vlašim. Obcí protéká říčka Chotýšanka, která je levostranným přítokem řeky Blanice.\n\nPostupce se dělí na 16 částí, které leží na sedmi katastrálních územích:\n\nNázev obce Postupice je patronymického původu a podobně jako Postupim (něm. Potsdam) odkazuje na dnes již neznámé jméno zakladatele Postupa či N(e)ostupa. První písemná zmínka o obci pochází z roku 1205, kdy zde Vchyna daroval statek Ostrovskému klášteru. Ve 14. století zde byl farní kostel, jehož patrony byli Kostkové z Postupic. První z nich, Zdeněk, se ještě roku 1379 psal  z Křemenic. V letech 1387–1396 se s ním setkáváme jako s patronem v Postupicích, roku 1400 věnoval hojnou almužnu benešovskému klášteru, v němž založil každodenní mši a slavné služby za své předky. Naposledy se připomíná roku 1401. Jeho starší syn Vilém roku 1406 obdařil zdejšího faráře novými platy. Od roku 1410 až do své smrti proslul jako válečník, napřed bojoval v Prusích a později v řadách vojska pod obojí. Od roku 1415 sem jmenoval kněze s bratrem Zdeňkem, kterému Postupice postoupil, když získal Hrádek, Litomyšl a další zboží. Jak dlouho Kostkové Postupice drželi, není známo.\n\nV letech 1526–1536 byl pánem na Postupicích Václav Popovský z Bezejovic. Ten nechal zapsat svůj statek Postupice své manželce Alžbětě z Talmberka ale tak, aby ona po jeho smrti (1540) zapsala polovici tohoto statku jeho bratrovi Přechovi. Alžběta tak dlouho nečinila, až k tomu byla donucena zemským soudem. Držela tedy roku 1542 polovici pusté tvrze v Postupicích  s příslušným zbožím a druhá polovice připadla roku 1550 Magdaléně, dceři Přecha a manželce Kryštofa Skuhrovského.Tuto polovici prodali její dědici roku 1574 Pavlovi Malovcovi z Libějovic.\n\nDruhá polovina Postupic se dostala Adamovi Předborovi z Radešína a jeho sestře Anně. Ti se o ni sice roku 1566 dělili, ale hned poté Anna bratrovi svou polovinu postoupila. Ten ji pak držel až do své smrti. Až jeho dcera Lidmila Říčanská z Radešína prodala Postupice roku 1580 Pavlovi Malovci, který tak měl od tohoto roku v majetku celý statek. Posledním svým pořízením odkázal Postupice své manželce Anně z Říčan tak, aby po její smrti přešly na Pavla z Říčan a roku 1584 zemřel. A protože Anna zemřela již roku 1586, dostal se Pavel záhy k dědictví. Držel Postupice až do roce 1593, a pak je připsal své manželce Anežce roz. z Hodějova. Ta je již roku 1596 postoupila Janovi nejstaršímu z Říčan a na Popovicích. Ještě toho roku je držel Mstidruh Malovec z Malovic.\n\nRoku 1598 je koupil Jiří z Talmberka. V držení tohoto rodu zůstaly Postupice více jak sto let. Po Jiřím následoval syn Jan, který všechno své jmění odkázal roku 1663 bratru Františkovi z Talmberka a na Vlašimi. Když se roku 1665 jeho synové dělili o pozůstalost, připadl Jankov a Postupice synu Rudolfovi. Ten je prodal roku 1694 svému bratru Janovi Fr. Kryštofovi biskupovi Hradeckému. Po jeho smrti roku 1698 dědil vše jeho nezletilý synovec Jan František. Nedlouho poté byly Postupice přikoupeny k Jemništi.\n\nZa Ferdinanda Františka z Říčan byly Postupice v roce 1711 povýšeny na městečko s právem dvou výročních trhů a roku 1712 zde byla založena papírna. V roce 1793 bylo rozhodnuto založit v Postupicích textilní podnik. Vhodnou budovu poskytla zrušená papírna koupená od posledního papírníka Františka Geislera. Výstavba továrny byla dokončena v roce 1795. Vyráběl se zde bělený i tištěný kartoun. Když Jindřich hrabě z Rottenhanu zrušil v Červeném Hrádku (u Chomutova) přádelnu, převedl výrobu příze do nově postavené přádelny v údolí u Postupic na místě zvaném „Podlesí“. Postavena byla v letech 1803–1604. Pro samé Postupice znamenala tato podnikatelská činnost období rozkvětu. Počet domů se od začátku průmyslové výroby zdvojnásobil a počet obyvatel během jednoho století (1712–1817) vzrostl téměř osminásobně, z 97 na 738 osob.\n\nV roce 1863, když se začala zvyšovat cena bavlny jako důsledek války Severu proti Jihu v USA a vzniklý nedostatek a zdražení suroviny udělaly tečku za tímto podnikáním v Postupicích. Obec ihned pocítila důsledek zastavení činnosti. Odrazilo se to i v počtu obyvatel. Zatímco v roce 1859 měly Postupice 1 126 obyvatel, klesl jejich počet během jednoho roku na 1 054 osob, v roce 1868 na 938 a stačily pouhé dva roky, aby počet obyvatel byl jen 766. Velkostatek Jemniště–Postupice by v roce 1868 prodán hraběti Zdenku ze Šternberka a kromě vynucených přestávek je v majetku této rodiny zámek Jemniště dodnes.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Postupice \"(750 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, bednář, cukrář, drogerie, 2 holiči, 4 hostince, kolář, 2 kováři, 6 krejčí, hospodářský lihovar Sternberský, výroba lihovin, malíř, mlýn, obuvník, 2 pekaři, obchod s peřím, pila Sternbergová, 3 řezníci, sedlář, sklenář, 4 obchody se smíšeným zbožím, Okresní záložna hospodářská v Benešově, Spořitelní a záložní spolek pro Postupice, trafika, truhlář, 2 velkostatky (Mensdorf-Pouilly, Sternbergová), zámečník, 2 obchody se zvěřinou a drůbeží.\n\nV obci Jemniště \"(přísl. Lísek, Sušice, 353 obyvatel, samostatná obec se později stala součástí Postupic)\" byly v roce 1932 evidovány tyto živnosti a obchody: cihelna, 3 hostince, pokrývač, 2 rolníci, 2 obchody se smíšeným zbožím, trafika, truhlář, velkostatek Sternberg, zahradnictví.\n\nV obci Nová Ves \"(přísl. Kopaniny, Miroslav, 363 obyvatel, samostatná obec se později stala součástí Postupic)\" byly v roce 1932 evidovány tyto živnosti a obchody: 3 hostince, 3 koláři, kovář, mlýn, 2 obuvníci, 2 rolníci, řezník, obchod se smíšeným zbožím, 2 švadleny, 2 trafiky.\n\nVe vsi Pozov \"(přísl. Babčice, Budkov, Hliňánky, Mokliny, Pecínov, 288 obyvatel, samostatná ves se později stala součástí Postupic)\" byly v roce 1932 evidovány tyto živnosti a obchody: cihelna, 2 hostince, kovář, 3 rolníci, řezník, trafika, velkostatek Škvor.\n\nV obci Roubíčkova Lhota \"(přísl. Dobříčkov, 225 obyvatel, samostatná obec se později stala součástí Postupic)\" byly v roce 1932 evidovány tyto živnosti a obchody: hostinec, kolář, kovář, rolník, trafika, 2 velkostatky.\n\nV místní sokolovně proběhl 1. září 1974 hudební koncert ukončený Státní bezpečností, výslechy a zatýkáním. Událost byla oficiálně pořádaná jako oslava Arnošta a Jaroslavy Hanibalových a vystoupily na ní skupina The Plastic People of the Universe a dále DG 307, Svatopluk Karásek a Karel Soukup. Událost byla dodatečně nazvána \"První festival druhé kultury\" a je považována za jeden z významných mezníků v dějinách této nezávislé kultury nazývané underground.\n\n\nDopravní síť\n\nVeřejná doprava 2012\n\n\n\n"}
{"id": "109843", "url": "https://cs.wikipedia.org/wiki?curid=109843", "title": "Přestavlky u Čerčan", "text": "Přestavlky u Čerčan\n\nObec Přestavlky u Čerčan se nachází v okrese Benešov, kraj Středočeský, rozkládá se na 648 ha ve výšce 429 m n. m. a žije zde obyvatel. Součástí obce jsou i vesnice a osady Čistec, Doubravice 1.díl, Dubsko, Borka, Chlum a Zahořany.\n\nVe vzdálenosti 9 km jihozápadně leží město Benešov, 16 km severně město Říčany, 20 km jižně město Vlašim a 26 km severně město Český Brod.\n\nSeverně od jádra obce leží vrch Vepří (481 m).\n\nAž do roku 1228 není o Přestavlkách zmínka. V roce 1228 se objevuje jméno Přestavlk v souvislosti dvou osobních jmen Bucharta a Zdeslava z Přestavlk. Patřila-li tato jména našim Přestavlkům, znamená to, že v té době již zde  sídliště bylo. Pravděpodobně vzniklo v této jižní části Benešovska ze zemanského dvorce. Ten byl asi v místech dnešní vesnice, zajisté blízko vodního zřídla.. Měl rozsáhlé polnosti, louky, pastviny a byl obklopen hlubokými lesy. Postupem času vedle dvorce vzniká osada, neboť kolem roku 1400 přešel dvorec do majetku pánů z Dubé, kteří měli své sídlo na blízkém hradě Dubá a v dokumentech se již mluví o vsi Přestavlkách. (opsáno z přestavlcké kroniky )\n\nPáni z Dubé měli ve znaku zavinutou střelu. Byli větví věhlasného rodu Benešoviců. Další zmínka o Přestavlkách je z doby pana Kuneše Rozkoše, který byl synem Ondřeje z Dubé sezením na Pecínově a manželky jeho, dcery Jana Žižky z Trocnova. Tento Kuneš Rozkoš se soudil o odkazy a věna pánů z Dubé, které na hradech  a statcích, pánům těm patřících, vázly ale spory tyto měly různé výsledky. V té době patřil hrad Dubá i s dvorcem v Přestavlkách Václavu z Dubé, průvodci mistra Jana Husa z Kostnice. Když Václav z Dubé zemřel, prodala po něm pozůstalost vdova, Markéta z Richenburka, hrad Dubou v roce 1428 (patrně s dvorem Přestavlky) paně Perchtě z Kravař, sezením na Konopišti. Od ní přešel pak na vladyky z Bořejova a od těch ho koupil v roce 1443 Bohuš Kostka z Postupic.\n\nPo úmrtí Markéty z Richenburka zaujal pan Rozkoš z Dubé její statek. Bohuš Kostka se tomu opřel a Rozkoš musel v roce 1447 po dobrém rozhodnutí, které bylo ve prospěch Kostky ustoupit z části statku. Vyhradil si pro sebe a své potomky hrad a s tou městečko pod hradem Odranec, s cestami ke hradu, statek v Přestavlkách i 10 kop důchodu ze Lštění. Později se pan Rozkoš z Dubé znepřátelil s Jiřím Poděbradským. Jiří dobyl jeho hrad Kostelec nad Sázavou a jeho statky připadly královské komoře.\n\nOd královské komory obdržel dvůr Přestavlky s jiným zbožím patřícím dříve Rozkošovi za králi poskytnutou pomoc, pan Zdeněk Kostka z Postupic, jemuž tehdy patřil Čejchanov, později Komorní Hrádek. Od té doby patří Přestavlky pánům na Komorním Hrádku až do zrušení poddanství.\n\nZ pozemkových knih se dovídáme, že kolem roku 1600 bylo v Přestavlkách 10 usedlostí. Byly rozloženy po obvodě kruhu tvořícího prázdnou, svažitou náves. Domy stály od sebe dosti vzdáleny, jejich podélné půdorysy  směřovaly kolmo k obvodu kruhu návsi. Okénka čelní stěny se štítem se dívala rovněž do návsi.\n\n\n"}
{"id": "109844", "url": "https://cs.wikipedia.org/wiki?curid=109844", "title": "Miřejovice", "text": "Miřejovice\n\nObec Miřejovice se nachází v okrese Litoměřice v Ústeckém kraji. Žije v ní obyvatel. Ve vzdálenosti 3 km jižně leží město Litoměřice, 6 km jihozápadně město Lovosice, 13 km severně statutární město Ústí nad Labem a 18 km jižně město Roudnice nad Labem. \n\nPrvní písemná zmínka pochází z roku 1322. Od 1. července 1980 do 31. prosince 1992 byla obec součástí města Litoměřice.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nV obci byly založeny dva fotbalové kluby, v roce 2007 FC Miřejovice – bývalý dospělý tým Miřejovic a roku 2011 se také vytvořil klub FK Miřejovice, složený z bývalých hráčů FC Miřejovice – dorostenci. Každoročně se konají od roku 2008 v obci tři turnaje, jarní, podzimní a silvestrovský. Zatímco první turnaj je organizován společně s oslavou dětského dnu, 2. turnaj v roce je oslavou konce léta, poslední turnaj tradičně ohraničuje daný rok. V historii je nejúspěšnějším týmem místní FC Miřejovice – dospěláci. Naopak FK Miřejovice vyhrály jen dvakrát, a to na jarním turnaji 2009 a 2011.\n\n"}
{"id": "109845", "url": "https://cs.wikipedia.org/wiki?curid=109845", "title": "Psáře", "text": "Psáře\n\nObec Psáře se nachází v okrese Benešov ve Středočeském kraji. Žije zde obyvatel. Součástí obce je i vesnice Dubovka.\n\nVe vzdálenosti 8 km jihozápadně leží město Vlašim, 20 km západně město Benešov, 31 km severovýchodně město Kutná Hora a 32 km východně město Světlá nad Sázavou.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nÚzemí obce protínají dálnice D1 s exitem 49 (Psáře), silnice II/125 v úseku Vlašim - Uhlířské Janovice a silnice III/12516 spojující silnici II/125 s obcí.\n\nŽelezniční trať ani stanice na území obce nejsou.\n\nV obci v roce 2012 zastavovaly autobusové linky jedoucí např. do těchto cílů: České Budějovice, Kácov, Kolín, Louňovice pod Blaníkem, Tábor, Vlašim.\n\nObcí prochází cyklotrasa č. 0071 Čechtice - Trhový Štěpánov - Psáře - Český Šternberk.\n\n\n"}
{"id": "109846", "url": "https://cs.wikipedia.org/wiki?curid=109846", "title": "Rabyně", "text": "Rabyně\n\nObec Rabyně se nachází v okrese Benešov, kraj Středočeský. Žije zde obyvatel. Součástí obce jsou i vesnice Blaženice, Loutí, Měřín a Nedvězí.\n\nVe vzdálenosti 16 km jižně leží město Sedlčany, 18 km východně město Benešov, 20 km západně město Dobříš a 26 km severovýchodně město Říčany. Na území Rabyně spadá pravá strana slapské přehrady.\n\nPrvní písemná zmínka o obci pochází z roku 1227.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 15. září 1942 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nDopravní síť\n\nVeřejná doprava 2012\nÚzemím obce vedou turistické trasy Štěchovice - Slapská přehrada - Rabyně - Vysoký Újezd - Tuchyně, Rabyně - Měřín - Jablonná a Třebsín - Teletín - Pexův Luh - Nedvězí - Blaženice - Jablonná - Blažim.\n\n"}
{"id": "109847", "url": "https://cs.wikipedia.org/wiki?curid=109847", "title": "Radošovice (okres Benešov)", "text": "Radošovice (okres Benešov)\n\nObec Radošovice se nachází v okrese Benešov, kraj Středočeský. Žije zde obyvatel. Součástí obce jsou i vesnice Lipiny u Radošovic a Onšovice.\n\nVe vzdálenosti 5 km jihovýchodně leží město Vlašim, 14 km západně město Benešov, 31 km severozápadně město Říčany a 33 km jihozápadně město Sedlčany.\n\nPrvní písemná zmínka o obci pochází z roku 1318.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Radošovice \"(přísl. Lipiny u Radošovic, 468 obyvatel, katol. kostel)\" byly v roce 1932 evidovány tyto živnosti a obchody: 2 hostince, kovář, mlýn, pila, 2 obchody se smíšeným zbožím, Spořitelní a záložní spolek pro farní osadu Radošovickou, švadlena, trafika, truhlář.\n\nDopravní síť\n\nVeřejná doprava 2012\n\n\n\n"}
{"id": "109848", "url": "https://cs.wikipedia.org/wiki?curid=109848", "title": "Rataje (okres Benešov)", "text": "Rataje (okres Benešov)\n\nObec Rataje se nachází v okrese Benešov, kraj Středočeský. Žije zde obyvatel.\n\nVe vzdálenosti 6 km západně leží město Vlašim, 22 km severozápadně město Benešov, 30 km východně město Světlá nad Sázavou a 33 km jihovýchodně město Humpolec.\n\nPrvní písemná zmínka o obci pochází z roku 1395.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2012\nObcí vede turistická trasa Vlašim - Trhový Štěpánov.\n\n"}
{"id": "109849", "url": "https://cs.wikipedia.org/wiki?curid=109849", "title": "Kozly (okres Louny)", "text": "Kozly (okres Louny)\n\nObec Kozly se nachází v okrese Louny v Ústeckém kraji. Žije v ní obyvatel. Ve vzdálenosti 10 km severně leží město Bílina, 11 km jižně město Louny, 11 km severozápadně statutární město Most a 17 km severně město Duchcov. Západně od obce se nachází přírodní památka Tobiášův vrch, východně pak přírodní rezervace Číčov.\n\nPrvní písemná zmínka o obci pochází z roku 1352.\n\nKostel svatého Martina na návsi je původně gotická stavba, ale dochovaná podoba pochází z barokních úprav, které proběhly v roce 1717. Naproti kostelu stojí socha svatého Jana Nepomuckého ze druhé čtvrtiny osmnáctého století. Je umístěna na soklu s volutami a reliéfem na přední straně.\n\n"}
{"id": "109850", "url": "https://cs.wikipedia.org/wiki?curid=109850", "title": "Želkovice", "text": "Želkovice\n\nObec Želkovice se nachází v okrese Louny v Ústeckém kraji. Žije v ní obyvatel. Ve vzdálenosti 12 km severozápadně leží město Bílina, 13 km jihozápadně město Louny, 14 km severovýchodně město Lovosice a 17 km západně statutární město Most. Silnice I/15, spojující poslední dvě jmenovaná města, prochází právě přes Želkovice.\n\nObec je v historických materiálech poprvé zmiňována roku 1237 jako majetek Šebestiána ze Želkovic.\n\n\n"}
{"id": "109851", "url": "https://cs.wikipedia.org/wiki?curid=109851", "title": "Čeradice", "text": "Čeradice\n\nObec Čeradice se nachází v okrese Louny v Ústeckém kraji. Žije v ní obyvatel. Ve vzdálenosti 6 km severovýchodně leží město Žatec, 8 km jihozápadně město Podbořany, 17 km severozápadně město Kadaň a 19 km severně město Chomutov.\n\nPrvní písemná zmínka pochází z roku 1115.\n\nŽidovské osídlení Čeradic existovalo kontinuálně od 17. století až do roku 1938. V severovýchodní části obce existoval židovský sídelní okrsek, který v první polovině 19. století sestával z 10 domů (část z nich se dochovala v přestavbách). V obci též stávala synagoga z poloviny 19. století. Šlo o malou přízemní budovu, která byla po první světové válce nejprve přeměněna na obecní úřad, ve třicátých letech na obytný dům a v roce 1950 zbořena. Dochovala se jen malá část obvodového zdiva. Do dnešní doby se dochoval židovský hřbitov z roku 1837, nacházející se v lese v údolí řeky Liboc. Ten byl využíván do roku 1875 a součástí je i ruina márnice.\n\n\n\n"}
{"id": "109852", "url": "https://cs.wikipedia.org/wiki?curid=109852", "title": "Libočany", "text": "Libočany\n\nObec Libočany se nachází v okrese Louny v Ústeckém kraji. Žije v ní obyvatel. Ve vzdálenosti 3 km východně leží město Žatec, 13 km jihozápadně město Podbořany, 17 km severozápadně město Chomutov a 18 km západně město Kadaň.\n\nPravěké osídlení obce dokládá náhodný nález hrobu ženy. Výkop na staveništi v roce 1998 odkryl část keltského pohřebiště, na němž byl výjimečný nález rakve z jednoho kusu dřeva s pozůstatky ženy. Její šaty byly sepnuty dvěma železnými a jednou bronzovou sponou a na rukou měla bronzové náramky. Výjimečný byl nález amuletu se zlatými perličkami, protože podobné nálezy byly do té doby známy pouze ze Soběsuk a Jenišova Újezdu.\n\nPrvní písemná zmínka o obci pochází z roku 1226.\n\nV roce 1924 zde podle Stručného popisu politického okresu Žateckého žilo 643 obyvatel, z toho 122 Čechů (19 %). Materiál dále popisuje obec jako starobylé sídlo známé jako rodiště historicky nespolehlivého českého kronikáře Václava Hájka. Tehdy se v Libočanech zdržovala spisovatelka Božena Viková-Kunětická, první ženská poslankyně. Na statku paní Tiché bylo usazeno mnoho ruských běženců. V obci byl kromě velkostatku i pivovar.\n\n\n\n"}
{"id": "109853", "url": "https://cs.wikipedia.org/wiki?curid=109853", "title": "Zálužice", "text": "Zálužice\n\nObec Zálužice () se nachází v okrese Louny v Ústeckém kraji. Žije v ní obyvatel. Ve vzdálenosti 5 km západně leží město Žatec, 14 km východně město Louny, 18 km jihozápadně město Podbořany a 20 km severně statutární město Most.\n\nPrvní písemná zmínka pochází z roku 1517. Obec neměla kostel, byla přifařena k obci Staňkovice. V době barokní byla postavena výklenková kaple se sochou svatého Jana Nepomuckého.\n\n\n\n"}
{"id": "109854", "url": "https://cs.wikipedia.org/wiki?curid=109854", "title": "Smilkov", "text": "Smilkov\n\nObec Smilkov se nachází v okrese Benešov, kraj Středočeský. Žije zde obyvatel. Součástí obce jsou i vesnice Kouty, Líštěnec, Oldřichovec, Plachova Lhota a Zechov.\n\nSmilkov leží v nadmořské výšce 521 m, v oblasti zvané Česká Sibiř. Ve vzdálenosti 17 km západně se nachází město Sedlčany, 20 km severně město Benešov, 21 km severovýchodně město Vlašim a 22 km jižně město Tábor.\n\nPrvní písemná zmínka o obci pochází z roku 1383.\n\nDne 23. září 1920 se v obci narodil Jiří Jaroch, český hudební skladatel († 30. prosince 1986)\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Smilkov \"(přísl. Čištovice, Jiříkovec, Jiví, Karasova Lhota, Loudilka, 637 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Smilkově, družstvo pro rozvod elektrické energie v Čistovicích, 4 hostince, 3 koláři, 4 kováři, krejčí, 2 mlýny, obuvník, pekař, 5 řezníků, 2 obchody se smíšeným zbožím, Spořitelní a záložní spolek pro Smilkov, 3 trafiky, truhlář, velkostatek.\n\nV obci Kouty \"(přísl. Líštěnec, Oldřichovec, Plachova Lhota, Podlesí, Zálesí, 478 obyvatel, samostatná obec se později stala součástí Smilkova)\" byly v roce 1932 evidovány tyto živnosti a obchody: 2 hostince, kolář, kovář, lihovar, 2 mlýny, řezník, 2 švadleny, 2 tesařští mistři, 4 trafiky, velkostatek Teller, 2 zahradníci, 2 zedničtí mistři.\n\nDopravní síť\n\nVeřejná doprava 2012\n\n\n"}
{"id": "109855", "url": "https://cs.wikipedia.org/wiki?curid=109855", "title": "Přestanov", "text": "Přestanov\n\nObec Přestanov () se nachází v okrese Ústí nad Labem v Ústeckém kraji. Ve vzdálenosti 3 km západně leží město Krupka, 8 km jihozápadně statutární město Teplice, 8 km západně město Dubí a 10 km východně statutární město Ústí nad Labem. Žije zde obyvatel.\n\nNejstarší písemná zmínka pochází z roku 1348.\n\nNa paměť bitvy u Chlumce a Přestanova, která se udála 29. až 30. července 1813, dal hrabě Josef Westphalen roku 1835 ostatky deseti tisíc padlých vojáků vložit do hromadného hrobu ve tvaru mohyly s křížem, největšího na území Čech, který je situován v lese za ruským pomníkem.\n\nPřestanov byl až do roku 1980 samostatnou obcí, poté se stal osadou Chabařovic a spolu s nimi 1. ledna 1986 součástí Ústí nad Labem. 24. listopadu 1990 se stal místní částí nově vzniklé obce Chlumec, která se taky oddělila od krajského města. Na základě místního referenda konaného v Přestanově 12. září 1992 se Přestanov k od 1. ledna 1993 oddělil od obce Chlumec a stal se opět samostatnou obcí.\n\n\n"}
{"id": "109856", "url": "https://cs.wikipedia.org/wiki?curid=109856", "title": "Soběhrdy", "text": "Soběhrdy\n\nObec Soběhrdy se nachází v okrese Benešov, kraj Středočeský. Žije zde obyvatel. Součástí obce jsou i vesnice Mezihoří, Phov, Žíňánky a Žíňany.\n\nVe vzdálenosti 5 km jihozápadně leží město Benešov, 18 km jižně město Vlašim, 19 km severně město Říčany a 29 km jihozápadně město Sedlčany. Obec je součástí Mikroregionu CHOPOS.\n\nPrvní písemná zmínka o obci pochází z roku 1360.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Soběhrdy \"(přísl. Mezihoří, Phov, 520 obyvatel)\" byly v roce 1932 evidovány tyto živnosti a obchody: hostinec, kovář, obuvník, řezník, obchod se smíšeným zbožím, trafika, vápenice.\n\nVe vsi Žiňany \"(přísl. Žiňánky, 153 obyvatel, samostatná ves se později stala součástí Soběhrd)\" byly v roce 1932 evidovány tyto živnosti a obchody: hostinec, kolář, kovář, obuvník, tesařský mistr, trafika.\n\nZaběhnuté svině jednou v lese Meduna vyhrabaly ze země zvon a žraly z něj oves. Uviděl to pasák ze Soběhrd a přivolal koňský povoz, aby zvon vytáhl. Stále se to nedařilo, ač se mezitím kolem sešel celý zástup lidí, kteří pomáhali, kněží se modlili za vytažení zvonu. Potom někoho napadlo zeptat se zvonu, kde by chtěl viset. Postupně jmenovali okolní obce a nechali koně táhnout příslušným směrem. Při vyslovení jména Vranov koně náhle vytrhli zvon ze země, a proto byl zavěšen právě do kostela sv. Václava ve Vranově.\n\nDopravní síť\n\nVeřejná doprava 2012\nObcí vede cyklotrasa č. 0068 Čerčany - Soběhrdy - Popovice - Jankov.\n\n\nJednotka sboru dobrovolných hasičů obce spadá do kategorie JPOIII/I a disponuje touto technikou:\n\n\nVelitelem zásahové jednotky je pan Zdeněk Šašek.\n\n\n"}
{"id": "109857", "url": "https://cs.wikipedia.org/wiki?curid=109857", "title": "Hurtova Lhota", "text": "Hurtova Lhota\n\nHurtova Lhota () je vesnice v okrese Havlíčkův Brod v Kraji Vysočina. Žije zde obyvatel.\n\nVe vzdálenosti 5 km východně leží město Havlíčkův Brod, 12 km severozápadně město Světlá nad Sázavou, 13 km jihozápadně město Humpolec a 18 km severovýchodně město Chotěboř.\n\nPrvní písemná zmínka o této vsi pochází z roku 1436, kdy se jmenovala Lhota a patřila k lipnickému panství. Její název se postupně změnil na Karpíškova Lhota, Olešná Lhota, Lhotka, a na konci 19. století již Hurtova Lhota. Patřila k panství Světlá, Frýdnava a Věž. V letech 1961–1976 byla původně samostatná obec součástí Poděbab, poté od 30. dubna 1976 do 31. prosince 1992 součástí města Havlíčkův Brod.\n\nV letech 1993–1994 zde byl jako starosta Miroslav Hrabec, který osamostatnil Lhotu od Havlíčkova Brodu, pak tu byl jako starosta Jan Novák a do roku 2010 byl starosta Jan Svoboda, od roku 2010 tuto funkci zastává Petr Dočkal.\n\n\n"}
{"id": "109858", "url": "https://cs.wikipedia.org/wiki?curid=109858", "title": "Vysoká (okres Havlíčkův Brod)", "text": "Vysoká (okres Havlíčkův Brod)\n\nVysoká (do roku 1947 Hochtánov, německy \"Hochtann\") je obec v okrese Havlíčkův Brod v Kraji Vysočina. Žije zde obyvatel. Na vrchu Vysoká (587 m n. m.) se nachází sjezdovka dlouhá 420 m. K obci náleží satelitní vesničky Čistá (dříve \"Klarbrunn\"), Nový Svět a lokalita U Smrčáků.\n\nVe vzdálenosti 6 km severozápadně leží město Havlíčkův Brod, 17 km severně město Chotěboř, 18 km jižně statutární město Jihlava a 19 km západně město Humpolec.\n\nPrvní písemná zmínka o obci pochází z roku 1308. Do roku 1947 nesla obec název Hochtánov, německy Hochtann (v českém překladu \"vysoká jedle\"). Stejně se nazýval i přilehlý vrch, dnes Vysoká. V letech 1961–1976 byla původně samostatná obec součástí Mírovky, poté od 30. dubna 1976 do 31. prosince 1992 součástí města Havlíčkův Brod.\n\n\n"}
{"id": "109859", "url": "https://cs.wikipedia.org/wiki?curid=109859", "title": "Ždírec (okres Havlíčkův Brod)", "text": "Ždírec (okres Havlíčkův Brod)\n\nŽdírec () je obec v okrese Havlíčkův Brod v Kraji Vysočina. Žije zde obyvatel.\n\nVe vzdálenosti 6 km jihozápadně leží město Havlíčkův Brod, 9 km severně město Chotěboř, 19 km západně město Světlá nad Sázavou a 23 km východně město Žďár nad Sázavou.\n\nPrvní písemná zmínka o obci pochází z roku 1350. Původně šlo o osadu obce Jilemník, od 30. dubna 1976 do 31. prosince 1992 byla součástí města Havlíčkův Brod, poté se Ždírec osamostatnil.\n\n"}
{"id": "109860", "url": "https://cs.wikipedia.org/wiki?curid=109860", "title": "Struhařov (okres Benešov)", "text": "Struhařov (okres Benešov)\n\nObec Struhařov (Strhařov) se nachází v okrese Benešov ve Středočeském kraji. Žije zde obyvatel. V obci je vybudován vodovod a kanalizace.\n\nVe správním území obce jsou tyto místní části: Babčice, Bořeňovice, Budkov, Býkovice, Dolní Podhájí, Hlíňánky, Horní Podhájí, Jezero, Myslič, Pecínov, Skalice, Střížkov, Struhařov, Svatý Jan a Věřice. Do roku 1950 byla součástí i osada Nechyba, poté přičleněna v Benešovu (viz Boušice).\n\nVe vzdálenosti 5 km severozápadně leží město Benešov, 12 km jihovýchodně město Vlašim, 26 km severně město Říčany a 27 km jihozápadně město Sedlčany.\n\nPrvní písemná zmínka o obci Strhařov pochází z roku 1370; v nadání kostela Popovského roku 1370 se objevuje zeman Arnest ze Strhařova. Bolech ze Strhařova koupil roku 1417 ves Záhořany. Roku 1446 patřil Strhařov Hrochovi z Cimburka. Roku 1579 prodán Strhařov Šebestiánovi z Říčan na Popovicich, který měl pět synů. Za něj byl statek oddělen od Popovic a byla zde v 2. polovině 16. století založena kamenná tvrz, která připadla synovi Janovi.\n\nI pro blízkost panství Jemniště neměla samospráva dlouhého trvání a poté, co Ferdinand František z Říčan přidružil roku 1699 Struhařov k tomuto panství zanikla tvrz počátkem 18. století beze stopy – její přibližné umístění se nachází v hospodářském objektu u č.p. 42.\n\nPodle katastru z roku 1844 byl Struhařov sídlem se dvěma návesními prostory, z nichž severní měl v centru umístěnu kapli Panny Marie. V roce 1877 byla vystavěna obecní škola, v roce 1921 pak budově školy založena obecní knihovna. Dne 5. června 1922 byl v obci odhalen pomník padlým spoluobčanům. Půda v panství Šternberků byla za pozemkové reformy roku 1924 rozdělena mezi bezzemky a malozemědělce. Roku 1927 se započalo s elektrifikací obce. Roku 1931 byl u statku č.p. 21 postaven na obecní náklady most. Roku 1934 byla vystavěna státní silnice z Benešova do Vlašimi, v roce 1935 byla vyasfaltována, místy i vydlážděna. Roku 1940 byla v obci zahájena stavba nové obecní školy (již zrušena). \n\nOdvodňovací zásahy na podmáčených loukách v okolí potoka byly realizovány v letech 1961-86, spolu s výstavbou bytových domů a proměnou na střediskovou obec. V roce 2006 byla zprovozněna kanalizace a čistírna odpadních vod. V roce 2009 byla dokončena fotovoltaická elektrárna na ploše 6 ha s teoretickým výkonem 1,77 MW, která v roce 2012 do sítě dodala 2,052 GWh energie. V roce 2016 byl vybudován chodník spojující obec s železniční a autobusovou zastávkou na křižovatce silnic II/111 a II/112.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Struhařov \"(přísl. Nechyba, 290 obyvatel)\" byl v roce 1874 mlýn, poplužní dvůr a jednotřídní škola s 64 žáky.\n\nVe vsi Struhařov \"(přísl. Nechyba II, 527 obyvatel, chudobinec)\" byly v roce 1932 evidovány tyto živnosti a obchody: 2 hostince, kolář, kovář, 2 rolníci, řezník, obchod se smíšeným zbožím, 2 trafiky.\n\nVe vsi Myslíč \"(přísl. Dolní Podhájí, Nechyba I, Radíkovice, Skalice, 390 obyvatel, samostatná ves se později stala součástí Struhařova)\" byly v roce 1932 evidovány tyto živnosti a obchody: cihelna, 2 hostince, kovář, 4 rolníci, 2 trafiky, velkostatek Správy státních statků.\n\nDopravní síť\n\nVeřejná doprava 2012\n\nObcí vede cyklotrasa č. 0068 Čerčany - Petroupim - Struhařov - Popovice - Jankov.\n\n\n"}
{"id": "109861", "url": "https://cs.wikipedia.org/wiki?curid=109861", "title": "Střezimíř", "text": "Střezimíř\n\nObec Střezimíř se nachází v okrese Benešov, kraj Středočeský. Žije zde obyvatel. Součástí obce jsou i vesnice Bonkovice, Černotice, Dolní Dobřejov a Horní Dobřejov.\n\nVe vzdálenosti 15 km jižně leží město Tábor, 18 km jižně město Sezimovo Ústí, 19 km severozápadně město Sedlčany a 20 km jihozápadně město Milevsko, 3 km jižně městys Borotín, který již leží v Budějovickém kraji.\n\nObec byla založena pravděpodobně v 11. století, podle pověsti ji založil Střezimír a jejím účelem bylo střežit mír. Rozhledovým a signálním místem bylo návrší u kapličky svatého Vojtěcha. První písemná zmínka o vsi pochází z roku 1219, kdy je na listině Přemysla Otakara I. jako svědek podepsán vladyka Předslav ze Střezimíře (Predslav de Stresimir). Poblíž kostela, pravděpodobně v místech nynějšího zámku, stávala tvrz obehnaná příkopem a valy. Od druhé poloviny 15. století byla Střezimíř rozdrobena na několik dílů patřících k různým panstvím. Kolem roku 1690 ves získal od Vratislavů z Mitrovic majitel Jemniště, Gotthard Miseroni z Lisonu, za jehož panství se stala opět samostatným statkem a byl zde vybudován zámek.\n\nPrvní záznam o gotickém kostele svatého Havla je z roku 1352, kdy farnost patřila k vltavskému děkanátu. V husitských dobách farnost spravovali utrakvističtí kněží, po celé 17. století byla farnost kvůli nedostatku kněží neobsazená a bez bohoslužeb. V roce 1709 nechal majitel Střezimíře rytíř Stanislav Felix (Šťastný) Straník z Kopidlna zdejší duchovní správu obnovit, tj. zřídit obydlí kněze a důkladně rekonstruovat kostel sv. Havla, viz. dva postranní oltáře v chrámové lodi: sv. Antonína Paduánského (z roku 1707) a sv. Václava (z roku 1709) a cínová křtitelnice. První střezimířští duchovní pocházeli převážně z řádů sv. Františka a sv. Augustiána. Rytíř Stanislav Felix Straník z Kopidlna zemřel dne 13. února 1719 ve věku 59 let a je pochován v chrámu sv. Havla před hlavním oltářem. V poslední vůli z roku 1717 odkázal nemalou část financí duchovnímu správci ve Střezimíři.\n\nOd roku 1735 zde krátce působil administrátor Antonín Pávek, po něm následoval František Kormout (Kormauth), jenž tu vedl duchovní správu v letech 1735—43.\n\nRoku 1741 věnoval rytíř Ferdinand Myslibor Bořek Hamza ze Zábědovic, švagr tehdejšího majitele Střezimíře rytíře Filipa Jakuba Straníka z Kopidlna, 100 zlatých na věčnou fundaci, aby každého dne byla zakoupena za jeden krejcar vosková svíce a zapálena před obrazem Panny Marie v střezimířském kostele sv. Havla.\n\nPo Františkovi Kormoutovi vystřídali se ve Střezimíři tito administrátoři: Jan Pavel Vodička 1743-61, Vojtěch Slunečko 1761-64, Benedikt Vilhelm 1765-67, Jan Schmidt 1767-69, Václav Fabian 1769-1774, Václav Sádecký 1774 a Jan Pavel Polz, jenž tu zemřel roku 1843.\n\nAž roku 1843 byla zdejší administratura znovu povýšena na farnost. Prvním farářem stal se Prokop Hinkelmann, jenž tu působil téměř celých 42 let až do své smrti v roce 1885.\n\nRoku 1852 koupil Střezimíř belgický šlechtic Jan Křtitel ď Hoope. Nechal svatostánek opět opravit a daroval mu křížovou cestu na plátně malovanou od belgického malíře Julia Boulangera. Roku 1936 odsud odešel poslední zdejší farář, v dalších desetiletích zde sloužili dojíždějící kněží, v poslední době z Chotovin. Každonedělní bohoslužby zde navštěvuje kolem 20 věřících. Kolem roku 1995 prošel kostel dalšími opravami. V 90. letech 20. století v souvislosti se zřízením plzeňské diecéze byla střezimířská farnost převedena z pražské arcidiecéze do českobudějovické diecéze.\n\nNejstarší zmínka o střezimířské škole je z roku 1719, roku 1856 byla postavena nová a moderní školní budova. Školním rokem 2002/2003 byla základní škola i s přidruženou mateřskou školou pro nedostatek žáků zrušena.\n\nV roce 1870 byla zřízena ve Střezimíři dvojkolejná železniční stanice na trati z Prahy do Vídně, která původně nesla název Stupčice (podle vesnice, která leží na trati necelý kilometr jižněji a patří dnes k obci Mezno). Dnešní staniční budova je z roku 1894. Pošta ve Střezimíři byla zřízena roku 1899, od roku 1929 byla vybavena telefonem a téhož roku byla obec elektrifikována.\n\nO době vzniku osad Střezimíř-u nádraží a Nová Střezimíř se obec na svém webu nezmiňuje.\n\nSbor dobrovolných hasičů ve Střezimíři byl založen roku 1896, dodnes je nejaktivnějším spolkem v obci. V roce 2016 při příležitosti oslav 120.výročí založení sboru bylo otevřeno hasičské muzeum. V této budově – původní schráni – je vystavena první historická stříkačka. Muzeum střeží nově vysvěcená socha sv.Floriána. V roce 2009 bylo založeno Myslivecké sdružení Skalice – Střezimíř. Od roku 2011 v obci aktivně funguje spolek Železnice Česká Sibiř.\n\nModro-stříbrná hlava štítu obecního znaku je vychází z erbu Miseroniů z Lisonu, kteří Střezimíř sjednotili a obnovili jako samostatné panství. Počet zubů pilového řezu i počet lístků lipové větvičky v zobáku kohouta symbolizuje počet částí obce, tedy pět, lipová větvička odkazuje na památnou lípu v obci. Kohout symbolizuje zasvěcení kostela svatému Havlu a návrší pod kohoutem geografickou polohu obce. Kombinace červené a stříbrné barvy je inspirována erby některých dřívějších vlastníků obce. Vlajka má podobný námět jako znak, pouze zelené návrší je nahrazeno zeleným pruhem.\n\nVlastní Střezimíř se nachází v okolí křižovatky silnic III/1206, III/1209 a III/12139. Poblíž této křižovatky se nachází dvojdomek s poštou a obecním úřadem, naproti pohostinství U kovárny, nedaleko jihovýchodně rybník, kostel svatého Vojtěcha a zámek Střezimíř. Na severovýchodní straně na toto jádro navazuje druhý hlavní sídelní celek, označovaný Střezimíř-u nádraží. Leží v okolí pramene potoka Mastníku, na němž se zde nacházejí dva rybníky: Krčmář a Lhotský rybník. Souběžně s údolím potoka zde prochází železniční trať 220, která má na kraji sídelního celku nádraží Střezimíř, a do silnice III/12139, která na sever pokračuje podél trati, zde z jihu ústí silnice III/12144. Nádraží Střezimíř je nejvýše položeným místem na železniční trati Praha–Vídeň. Třetí částí Střezimíře je Nová Střezimíř, která se nachází asi 1,5 km jihovýchodně od staré Střezimíře, u Bonkovického potoka, a nevede do ní silnice, ale jen zpevněná cesta.\n\nKe Střezimíři jsou připojeny čtyři vesnice, které všechny patří do katastrálního území Bonkovice. Všechny jsou dostupné odbočkami ze silnice III/12106 vedoucí na západ od Střezimíře. Z ní odbočuje na jih nejprve po jednom kilometru několik set metrů dlouhá silnice III/1207 do Bonkovic, po dalším půlkilometru necelý kilometr dlouhá zpevněná cesta do Černotic. Naproti odbočce do Bonkovic vede na sever zpevněná cesta, na níž po tři čtvrtě kilometru leží Horní Dobřejov a po dalším tři čtvrtě kilometru Dolní Dobřejov. Mezi Dobřejovy a Střezimíří leží ještě samota \"Větrov\", od centra Střezimíře vzdušnou čarou asi 0,6 km severoseverozápadně, po silnici a cestě asi 1,3 km vzdálená. Nedaleký vrchol Větrov je nejvyšším bodem obce (638 m n. m). Jižně od Střezimíře, v místech křížení silnice III/1209 s Bonkovickým potokem, stojí samota \"Cihelna\". Na bezlesém návrší západně od kaple svatého Vojtěcha je podzemní vodojem a stojí zde telekomunikační věž.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Střezimíř \"(480 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: výroba cementového zboží, holič, 4 hostince, 2 kováři, 2 krejčí, 2 obuvníci, 3 pekaři, 5 pojišťovacích jednatelství, řezník, 4 obchody se smíšeným zbožím, Spořitelní a záložní spolek pro Střezimíř, obchod s hospodářskými stroji, 3 trafiky, 2 truhláři, obchod s uhlím, velkostatkář Warga\n\nStřezimíř je téměř ze tří stran (od jihu až po severozápad) obklopena přírodním parkem Jistebnická vrchovina, sama však do takto chráněného území nespadá, ač má podobný charakter. Většina území obce je bezlesá, jen s malými remízky, hlavně kolem potoků a rybníků, na jižním okraji leží rozsáhlejší Černý les, který tvoří i hranici mezi Středočeským a Budějovickým krajem.\n\nU Bonkovic pramení Bonkovický potok (někdy označován jako horní tok Košínského potoka), na němž se ve směru toku na jihovýchod k Nové Střezimíři nachází řada rybníků: Struhový rybník (u Cihelny), Hořejší rybník, Chobot a bezejmenný rybník u Nové Střezimíře. Od Černotic vytéká k jihovýchodu bezejmenný přítok Bonkovického potoka, od severu se do Bonkovického potoka vlévá též bezejmenný přítok ze staré Střezimíře. Střezimíř-u nádraží je místem počátku potoka Mastníku, která teče na sever a je přítokem Vltavy. Z Horního Dobřejova přes Dolní Dobřejov teče na sever potok, který je pravým přítokem Záběhlického potoka, pravého přítoku Prčického potoka – na některých mapách je jako Záběhlický potok označena přímo tato Dobřejovská větev.\n\nVýše byla zmíněna železniční trať 220 s nádražím Střezimíř a poměrně frekfentovanou osobní dopravou po celý týden a zdejší síť silnic III. třídy. Asi 4 km západně od Střezimíře prochází severojižním směrem silnice I/3 a budovaná dálnice D3. Ve vzdálenosti asi 3 km na západní a jižní straně prochází silnice II/120 od Prčice na Borotín a Sudoměřice u Tábora.\nŽelezniční dopravu zde doplňuje souběžně s železniční tratí autobusová linka SID E84 Votice – Mezno (ČSAD Benešov a. s.), na níž (2011) v pracovních dnech jeden až dva spoje denně zajíždějí od nádraží závlekem na střezimířské náměstí a další pár spojů projíždí bez závleku. Druhou autobusovou linkou je 390100 Tábor – Jistebnice táborského dopravce Comett Plus, na níž jedou také o pracovních dnech dva až tři spoje denně v každém směru, v různých variantách tras. Všechny tyto spoje staví na náměstí i na rozcestí u Bonkovic, jeden pár spojů zajíždí závlekem dolů k nádraží.\n\nPřes obě hlavní části Střezimíře prochází páteřní cyklotrasa č. 11. Ta vede v údolí Mastníku podél železniční trati v souběhu s trasou č. 0075 a ve staré Střezimíři křižuje trasu č. 1059.\n\nU nádraží je východisko tří pěších značených tras. Žlutě značené prochází, na jih vede do Borotína, na východ propojuje s červenou trasou. Zelená vede přes Větrov na sever do Červeného Újezda a Prčice, modrá přes Větrov a Horní Dobřejov na západ. Přes Střezimíř prochází i značená běžkařská trasa systému Greenways Čertovo břemeno.\n\nStřezimíří tradičně prochází krátká dětská trasa pochodu Praha – Prčice ze střezimířského nádraží oklikou přes Borotín a starou Střezimíř, v některých ročnících v souběhu s jinými trasami, například z Tábora, dříve například z Mladé Vožice, nově též jedna z okružních cyklistických tras této akce.\n\n\n\nJako turistické zajímavosti jsou v mapách značena místa dalekého rozhledu u kaple sv. Vojtěcha (směrem na Táborsko) a na Větrově (na všechny strany).\n\n"}
{"id": "109862", "url": "https://cs.wikipedia.org/wiki?curid=109862", "title": "Studený", "text": "Studený\n\nStudený () je obec v jihovýchodním cípu okresu Benešov. Žije zde obyvatel. Součástí obce je i vesnice Petrova Lhota.\n\nObec leží v Želivské pahorkatině a je ze tří stran obklopena lesy. Protéká tudy Blažejovický potok, který je levostranným přítokem řeky Želivky. Od okresního města Benešov je vzdálena 40 km, nejbližšími městy jsou Vlašim (21 km), Ledeč nad Sázavou (21 km), Humpolec (21 km) a Pelhřimov (25 km).\n\nJižní hranice katastru obce tvoří také hranici okresů Benešov a Pelhřimov, resp. Středočeského kraje a Kraje Vysočina.\n\nObec je poprvé zmiňována v roce 1354. Její název je odvozen od zdejšího velmi drsného klimatu.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Studený \"(přísl. Petrova Lhota, 288 obyvatel)\" byly v roce 1932 evidovány tyto živnosti a obchody: bednář, 3 obchodníci s dobytkem, 2 hostince, krejčí, malíř, mlýn, rolník, řezník, obchod se smíšeným zbožím, Spořitelní a záložní spolek pro Studený, švadlena, tesařeský mistr, trafika, obchod se zvěřinou a drůbeží.\n\n\nV obci sídlí zemědělské Agrodružstvo Studený (dříve JZD; z toho důvodu bylo Studený od 1. ledna 1980 do 24. listopadu 1990 tzv. \"střediskovou obcí\", která spravovala také území obcí Děkanovice a Dunice).\n\nVesnicí prochází žlutá turistická značka z Čechtic do Dolních Kralovic.\n\nObčané mají možnost nakupovat v prodejně potravin, na návsi najdeme také hostinec. Stejně jako ve většině jiných obcí i ve Studeném funguje Sbor dobrovolných hasičů, který existuje od roku 1890 \"(s přestávkou mezi léty 1990 a 2006)\". Zastupitelstvo obce organizuje během roku různé kulturní akce – např. pouťovou taneční zábavu, různé zábavné programy pro děti nebo besedy pro důchodce. Za zmínku stojí relativně vysoký počet dětí do 15 let (ve své oblasti se jedná spíše o výjimku).\n\nOkraj území obce protíná dálnice D1. Dále tudy prochází silnice III. třídy:\n\nŽelezniční trať ani stanice na území obce nejsou.\n\nV obci v roce 2012 zastavovaly autobusové linky Vlašim-Studený-Dolní Kralovice-Snět \"(v pracovních dnech 3 spoje, o víkendu 1 spoj)\", Čechtice-Dolní Kralovice-Ledeč nad Sázavou \"(v pracovních dnech 3 spoje)\" a Pacov-Hořepník-Košetice-Dunice-Hořice \"(v pracovních dnech 4 spoje)\".\n\n\n\n\n"}
{"id": "109863", "url": "https://cs.wikipedia.org/wiki?curid=109863", "title": "Staré Hrady", "text": "Staré Hrady\n\nObec Staré Hrady se nachází v okrese Jičín, kraj Královéhradecký. Žije zde obyvatel.\n\nVe vzdálenosti 12 km severovýchodně leží město Jičín, 21 km západně statutární město Mladá Boleslav, 22 km severně město Turnov a 22 km severozápadně město Mnichovo Hradiště.\n\nPrvní písemná zmínka o obci pochází z roku 1340. Název pochází od hradu, v letech 1571-3 přestavěného na zámek. Později v zámku zřízen pivovar, dnes restaurace a depozitář památníku Národního písemnictví.\n\n\n"}
{"id": "109864", "url": "https://cs.wikipedia.org/wiki?curid=109864", "title": "Bílkovice", "text": "Bílkovice\n\nObec Bílkovice leží v okrese Benešov ve Středočeském kraji. Žije zde obyvatel a katastrální území obce má rozlohu 578 ha. Ve vzdálenosti 7 km jižně leží město Vlašim, 12 km západně město Benešov, 29 km severozápadně město Říčany a 33 km západně město Sedlčany. Při jihovýchodním okraji obce protéká říčka Chotýšanka, která je levostranným přítokem řeky Blanice.\n\nPrvní písemná zmínka o obci pochází z roku 1420.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Takonín \"(přísl. Bílkovice, Moravsko, 460 obyvatel)\" byly v roce 1932 evidovány tyto živnosti a obchody: výroba cementového zboží, 3 hostince, kolář, košíkář, 2 kováři, krejčí, mlýn, obuvník, pojišťovací jednatelství, rolník, obchod se smíšeným zbožím, studnař, 2 trafiky.\n\nObec leží na katastrálním území Bílkovice a skládá se ze tří místních částí: Bílkovice, Moravsko a Takonín.\n\nDopravní síť\n\nVeřejná doprava 2012\n\n"}
{"id": "109865", "url": "https://cs.wikipedia.org/wiki?curid=109865", "title": "Tehov (okres Benešov)", "text": "Tehov (okres Benešov)\n\nObec Tehov se nachází v okrese Benešov, kraj Středočeský. Žije zde obyvatel. Součástí obce jsou i vesnice Nemíž a Petříny.\n\nVe vzdálenosti 6 km jihozápadně leží město Vlašim, 20 km západně město Benešov, 32 km východně město Světlá nad Sázavou a 34 km severovýchodně město Kutná Hora.\n\nPrvní písemná zmínka o obci pochází z roku 1352. Dne 1. ledna 2009 se k Tehovu připojila obec Nemíž.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\nDopravní síť\n\nVeřejná doprava 2012\n"}
{"id": "109866", "url": "https://cs.wikipedia.org/wiki?curid=109866", "title": "Teplýšovice", "text": "Teplýšovice\n\nObec Teplýšovice se nachází v okrese Benešov, kraj Středočeský. Žije zde obyvatel. Součástí obce jsou i vesnice Čeňovice, Humenec, Kochánov a Zálesí.\n\nVe vzdálenosti 8 km západně leží město Benešov, 13 km jižně město Vlašim, 23 km severozápadně město Říčany a 30 km severně město Český Brod.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Teplýšovice \"(přísl. Humenec, Rousínov, Smilov, Zálesí, 552 obyvatel)\" byly v roce 1932 evidovány tyto živnosti a obchody: 2 hostince, kolář, 2 krejčí, mlýn, pekař, 2 obchody se smíšeným zbožím, 2 trafiky, zednický mistr.\n\nKdyž byl pro kostel sv. Havla pořízen nový zvon, nechal jím zdejší pán zvonit umíráček za svého uhynulého psa. Zvon, protože ještě nebyl posvěcený, se zalekl a ulétl do lesa, kde se ukryl v tůni. Odtud vylétal vždy v poledne zvonit, avšak jednou tam žena prala přízi, a když se jí zapletla do ponořeného zvonu, zaklela: „Čert to vem!” a zvon se utopil navždy.\n\nDopravní síť\n\nVeřejná doprava 2012\nObcí prochází cyklotrasa č. 0073 Benešov - Okrouhlice - Teplýšovice - Ostředek - Český Šternberk.\n\n\n\n"}
{"id": "109867", "url": "https://cs.wikipedia.org/wiki?curid=109867", "title": "Tichonice", "text": "Tichonice\n\nObec Tichonice se nachází v okrese Benešov, kraj Středočeský. Žije zde obyvatel. Součástí obce jsou i vesnice Chochol, Kácovec, Kácovská Lhota, Pelíškův Most a Soušice.\n\nVe vzdálenosti 10 km jihozápadně leží město Vlašim, 21 km západně město Benešov, 29 km severovýchodně město Kutná Hora a 31 km východně město Světlá nad Sázavou.\n\nPrvní písemná zmínka o obci pochází z roku 1365.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Tichonice \"(přísl. Pelíškův Most, 202 obyvatel)\" byly v roce 1932 evidovány tyto živnosti a obchody: hostinec, kovář, obchod se smíšeným zbožím, Spořitelní a záložní spolek pro Tichonice, trafika.\n\nV obci Soušice \"(přísl. Kácovská Lhota, 268 obyvatel, samostatná obec se později stala součástí Tichonic)\" byly v roce 1932 evidovány tyto živnosti a obchody: hostinec, kovář, mlýn, 2 obuvníci, rolník, obchod se smíšeným zbožím, trafika.\n\nDopravní síť\n\nVeřejná doprava 2012\n\n"}
{"id": "109868", "url": "https://cs.wikipedia.org/wiki?curid=109868", "title": "Říkov", "text": "Říkov\n\nObec Říkov () leží v okrese Náchod. Žije zde  obyvatel Katastrální území obce má rozlohu 247 ha.\n\nVe vzdálenosti 8 km jihozápadně leží město Jaroměř, 10 km východně město Nové Město nad Metují, 11 km východně město Náchod a 12 km severovýchodně město Červený Kostelec.\n\nPrvní písemná zmínka o obci pochází z roku 1436. První písemná zmínka o obci pochází z roku 1366.\n\n\n"}
{"id": "109869", "url": "https://cs.wikipedia.org/wiki?curid=109869", "title": "Trnávka (okres Pardubice)", "text": "Trnávka (okres Pardubice)\n\nObec Trnávka () se nachází v okrese Pardubice, kraj Pardubický. Žije zde  obyvatel.\n\nPrvní písemná zmínka o obci pochází z roku 1333.\n\n"}
{"id": "109870", "url": "https://cs.wikipedia.org/wiki?curid=109870", "title": "Trhový Štěpánov", "text": "Trhový Štěpánov\n\nMěsto Trhový Štěpánov (do roku 1912 Štěpánov, německy \"Markt Stiepanau\") se nachází v okrese Benešov ve Středočeském kraji. Městem je od roku 1290 s výjimkou let 1954–2007. Žije zde obyvatel.\n\nVe vzdálenosti 10 km západně leží město Vlašim, 25 km západně město Benešov, 27 km východně město Světlá nad Sázavou a 31 km jižně město Humpolec. Pod obec spadají také vesnice Dalkovice, Dubějovice, Sedmpány, Střechov nad Sázavou a Štěpánovská Lhota. Katastrem obce protéká Štěpánovský potok s přírodní rezervací stejného jména. Štěpánovský potok je levostranným přítokem řeky Sázavy.\n\nSídlo bylo pravděpodobně založeno již před rokem 995 a jeho název se váže k vladykovi Štěpánovi z kmene Zličanů, jenž zde měl tvrz Štěpánov. Z roku 1108 pochází zápis o majitelích hradu z Leštna nad Sázavou, dnešního Lštění. Roku 1250 jej koupili Šternberkové a od roku 1235 byl Štěpánov majetkem pražských biskupů, z nichž Tobiáš z Bechyně roku 1290 obec povýšil na město. Za jeho působení byla vystavěna kamenná hradební zeď, za níž hledali úkryt v nebezpečných dobách obyvatelé města, a původní dřevěná tvrz, Štěpánovský dvůr, byla přestavěna na hrad. Za vlády posledních Přemyslovců bylo nedaleko Štěpánova objeveno zlato, díky čemuž do města přišly celé hornické rodiny a významně tak rozšířily počet jeho obyvatel. Roku 1390 těžba zlata skončila, horníci odtud odcházeli a město zchudlo, v první polovině 15. století Štěpánov přestal být majetkem světským a obyvatelé se připojili k husitství, jehož kněží zde působili mezi lety 1421 a 1624. Město bylo nadále střediskem kraje, obchodu i náboženského života – hrad spravovali husité a byl rovněž oporou oblastního husitského hnutí. Po neslavném konci hnutí získal Štěpánov roku 1436 od císaře Zikmunda Mikuláš Trčka z Lípy. Ve druhé polovině 16. století město na několik let získalo svobodu, když jej koupili sami měšťané, ale dostali se do dluhů a požádali o prodej.\n\nPo bitvě na Bílé hoře plenilo kraj císařské vojsko, rozšířily se bída, hlad a nemoci a obec upadala. Majitelkami se pak postupně staly hraběnka Maxmiliána Spaarova z Waldštejna, hraběnka Františka Benigna z Weissenwolfu (1687) a její vnučka Marie Josefa, jež se provdala za knížete Auersperka. V majetku rodu Štěpánov zůstal až do roku 1848. V roce 1741 požár ve městě zničil zámek i mnoho domů a Auersperkové na obnově zámku neměli zájem, proto pustl a jako památka po něm zůstaly pouze zbytky zdí a kámen ze zámecké brány z r. 1668, jenž je zazděn ve zdi domu čp.  26 naproti obecnímu úřadu. Další požár roku 1865 přispěl k založení Sboru dobrovolných městských hasičů.\n\nDne 6. září 1912 byl městu vrácen název ze starých listin – Trhový Štěpánov. V listopadu 1920 byla ve městě založena tělocvičná jednota Sokol a téhož roku se domů vrátily přeživší tři čtvrtiny legionářů z 1. světové války. Roku 1938 byla v Trhovém Štěpánově zavedena elektřina, během protektorátu pak bylo zatčeno i několik místních občanů, a osvoboditelské vojsko Sovětského svazu tudy projelo až 12. května 1945. Roku 1954 byl Štěpánovu odebrán status města, jejž znovu nabyl až 12. dubna 2007 – do té doby byl pouhou střediskovou obcí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Trhový Štěpánov \"(přísl. Štěpánovská Lhota, 1188 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, autodoprava, cihelna, drogerie, holič, 5 hostinců, 2 koláři, 2 kováři, 3 kožišníci, 4 krejčí, malíř, 4 mlýny, obchod s obuví Baťa, 2 obuvníci, 2 pekaři, 2 pily, 2 porodní asistentky, pokrývač, 3 řezníci, 2 sklenáři, 8 obchodů se smíšeným zbožím, Spořitelní a záložní spolek pro Trhový Štěpánov, Občanská záložna ve Vlašimi, Okresní hospodářská záložna ve Vlašimi, stavitel, továrna na hospodářské stroje, švadlena, 2 trafiky, 6 truhlářů, zámečník.\n\nV obci Sedmpány \"(222 obyvatel, samostatná obec se později stala součástí Trhového Štěpánova)\" byly v roce 1932 evidovány tyto živnosti a obchody: lesní družstvo, 3 hostince, 2 koláři, kovář, krejčí, 26 rolníků, řezník, 2 obchody se smíšeným zbožím, trafika.\n\nV obci Střechov \"(přísl. Dubovka, 465 obyvatel, samostatná obec se později stala součástí Trhového Štěpánova)\" byly v roce 1932 evidovány tyto živnosti a obchody: 2 hostince, kolář, kovář, krejčí, 2 mlýny, 3 obuvníci, obchod se smíšeným zbožím, Spořitelní a záložní spolek pro Střechov, 2 trafiky, velkostatek Správy státních lesů.\n\nVe městě se nachází mateřská a základní škola, knihovna, pošta, několik lékařských ordinací, restaurací a obchodů. V roce 1998 byla celá obec plynofikována, od roku 2001 vlastní Trhový Štěpánov městský prapor. Sdružení několika desítek obcí z oblasti zřídilo v roce 1995 odborně řízenou ekologickou skládku.\n\nČeské dráhy i linkové autobusy zajišťují dobrou dopravní obslužnost, 4 km severovýchodně od města (u Soutic) je navíc zbudován nájezd na dálnici D1 Praha - Brno. V obci existují fotbalový klub, golfový klub Atrium Golf Club a znormované devítijamkové golfové hřiště, klub stolního tenisu, Klub aktivního stáří a Občanské sdružení zahrádkářů, působí zde Římskokatolická církev a Církev bratrská.\n\n\n\nKatastrem prochází dálnice D1, silnice II/126 (Vlašim) – Trhový Štěpánov – Zruč nad Sázavou – Kutná Hora a silnice II/127 Načeradec – Zdislavice – Trhový Štěpánov. Silnice III. třídy jsou:\n\nVe městě končí železniční trať 222 Benešov u Prahy – Vlašim – Trhový Štěpánov, je to jednokolejná regionální trať. Do roku 1974 jezdily vlaky do Dolních Kralovic. Z důvodu výstavby vodní nádrže Švihov – Želivka byla trať zkrácena do Trhového Štěpánova. Mezi Vlašimí a Dolními Kralovicemi byla zahájena doprava roku 1902. Do koncové železniční stanice Trhový Štěpánov jezdilo v pracovních dnech roku 2012 10 osobních vlaků, o víkendu 8 osobních vlaků.\n\nMěstem v roce 2012 jezdily autobusové linky např. do těchto cílů: Benešov, Dolní Kralovice, Kácov, Praha, Vlašim, Zruč nad Sázavou.\n\n\n\n"}
{"id": "109871", "url": "https://cs.wikipedia.org/wiki?curid=109871", "title": "Velenov", "text": "Velenov\n\nObec Velenov se nachází v okrese Blansko v Jihomoravském kraji. Žije zde obyvatel.\n\nVe vzdálenosti 6 km západně leží město Boskovice, 14 km severozápadně město Letovice, 15 km jihozápadně město Blansko a 25 km jihozápadně město Kuřim.\n\nPrvní písemná zmínka o obci pochází z roku 1378, listina se týká Oldřicha z Boskovic. Další zmínka o obci je z roku 1547, kdy se společně s dalšími vesnicemi píše k boskovickému panství.\n\nOd 1. ledna 1986 do 31. prosince 1992 byla obec součástí města Boskovice.\n\n\n\n"}
{"id": "109873", "url": "https://cs.wikipedia.org/wiki?curid=109873", "title": "Semtěš", "text": "Semtěš\n\nObec Semtěš () se nachází v okrese Kutná Hora ve Středočeském kraji. Žije zde obyvatel. Ve vzdálenosti 9 km severovýchodně leží město Přelouč, 10 km jihozápadně město Čáslav, 17 km západně město Kutná Hora a 20 km východně město Chrudim.\n\nPrvní písemná zmínka o obci pochází z roku 1322.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Semtěš \"(přísl. Bumbalka, 766 obyvatel, evang. kostel)\" byly v roce 1932 evidovány tyto živnosti a obchody: 3 hostince, kolář, 3 kováři, krejčí, mlýn, 2 obuvníci, 2 pojišťovací jednatelství, porodní asistentka, truhlář, 2 obchody se smíšeným zbožím, spořitelní a záložní spolek pro Semtěš, 2 trafiky.\n\n\nDopravní síť\n\nVeřejná doprava 2011\n\n"}
{"id": "109874", "url": "https://cs.wikipedia.org/wiki?curid=109874", "title": "Alpaka (slitina)", "text": "Alpaka (slitina)\n\nAlpaka je slitina mědi a niklu, dále zinku a případně dalších kovů, známá také pro svůj vzhled v Německu jako \"nové stříbro\". Tato slitina je často označována jako pakfong, avšak může jít o slitinu mědi a niklu s přídavkem železa nebo manganu.\n\n\"Alpaka\" má řadu dalších názvů: pakfong, bílá mosaz, niklová mosaz, nové stříbro. V angličtině se používají označení \"Nickel silver\", \"German Silver\", \"Paktong\", \"New Silver\", \"Alpacca\" (či \"Alpaca\"). V němčině se kromě výrazu \"Neusilber\" setkáme rovněž s výrazy \"Alpacca\", \"Argentan\", \"Minargent\" či \"Pakfong\". Označení podle norem jsou třeba ČSN 42 3256, nebo CuNi15Zn21.\n\nExistuje mnoho různých definic složení slitiny; všechny však zahrnují měď (45–70 %) a nikl (5–30 %). Přidáním dalších kovů, nejčastěji zinku (8–45 %), antimonu, cínu, olova nebo kadmia, lze dosáhnout lepších vlastností slitiny, např. větší tvrdosti či odolnosti vůči korozi.\n\nPrůmyslově používaný poměr kovů je 65 % mědi, 18 % niklu a 17 % zinku.\n\nAlpaka je pevná látka stříbrného vzhledu. Vyznačuje se snadnou opracovatelností, tvrdostí, odolností vůči korozi a dobrou tepelnou vodivostí. Slitina sama klade relativně velký odpor elektrickému proudu, nicméně její oxidy jsou vodivé.\n\nZpočátku byla alpaka oblíbena jako výchozí kov pro výrobu \"postříbřeného nádobí\"; povrch výrobku byl elektrolyticky pokovován.\n\nS alpakou se setkáme v bižuterii, hračkářském průmyslu (pro dobrou elektrickou vodivost oxidů sloučeniny vhodná pro výrobu kolejnic modelových železnic), i u kvalitnějších klíčů. Dobré opracovatelnosti slitiny se využívá při výrobě hudebních nástrojů (např. činely, flétna, saxofon), odolnost vůči korozi z alpaky zase dělá vhodnou slitinu pro výrobu kapesních nožů.\n\nZ alpaky jsou zhotoveny také některé mince (německá marka, portugalské escudo).\n\nPříkladem technického využití je konstrukce vodovodních potrubí a topných spirál.\n\nPrvní zmínka o alpace pochází z Číny, odkud byla dovážena do Evropy. Slitina nesla čínský název \"Paktong\" nebo \"Pakfong\" (, doslova „bílý bronz“); sloužila jako náhrada pravého stříbra. Její tři složky (měď, nikl a zinek) však byly určeny až v 18. století. Roku 1770 byly německé železárny v Suhlu schopny tuto slitinu zhotovit, a v roce 1823 byla vyhlášena soutěž, komu se podaří produkci natolik zdokonalit, aby se výsledná slitina co nejvíce podobala stříbru. Nezávisle na sobě byli nejúspěšnější bratři Hennigerovi v Berlíně a Ernst August Geitner v městě Schneeberg. Jiná forma slitiny byla vynalezena roku 1832 v Birminghamu (Anglie).\n\nAlpacca byla původně ochrannou známkou obchodníka Berndorfa, v Severní Evropě se však rychle ujala jako obecný název slitiny.\n\nS rozšířením elektrolytického pokovování po roce 1840 poskytovala alpaka vhodný základ pro nanesení stříbrného povlaku.\n"}
{"id": "109875", "url": "https://cs.wikipedia.org/wiki?curid=109875", "title": "Veliš (okres Benešov)", "text": "Veliš (okres Benešov)\n\nObec Veliš (také Velíš) se nachází v okrese Benešov, kraj Středočeský v blízkosti bájné hory Blaník. Žije zde obyvatel. Součástí obce jsou i vesnice Lipiny u Veliše, Nespery a Sedlečko.\n\nVe vzdálenosti 7 km severovýchodně leží město Vlašim, 16 km severozápadně město Benešov, 28 km západně město Sedlčany a 30 km jižně město Tábor.\n\nExistují dvě teorie o vzniku názvu obce (původní a oficiální název obce je \"Veliš\", ale postupem času se vžilo vyslovování názvu s dlouhým „í“. V mapách a dalších dokumentech se tedy lze setkát spíše s názvem původním). Podle té první dostala jméno podle pohanského boha rolníků Velese, druhá poukazuje na možnost založení obce člověkem jménem Velislav. Toto staročeské jméno staří předkové s oblibou krátili.\n\nPodle oficiálních údajů z archivů, pochází první písemná zmínka o Velíši z poloviny 14. století (v archivu je veden jako „pán na Veliši“ Jan Očko z Vlašimi), ovšem v nejstarší dochované kronice obce (začátek 20. století) se lze dočíst, že na místní faře existoval záznam z poloviny století třináctého. Ten pojednával o stavbě kostela svatého Josefa, jenž je dnes chráněnou kulturní památkou. V 16. století čítala Velíš 15 gruntů (pozemků) i se staveními, žilo zde asi 120 lidí. Podle sčítání lidu z roku 1890 zde žilo v 46 domech 313 obyvatel (společně se spádovými osadami Nespery, Lipiny a Sedlečko asi 750). V roce 1931 to bylo už o něco méně, Velíš měla 241 obyvatel. V současnosti žije v obci asi 140 lidí, společně s osadami Nespery, Lipiny, Sedlečko je to přes 300 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v  roce, kdy ke změně došlo:\n\nV obci Veliš \"(přísl. Hrzín, Lipiny u Veliše, Nespery, Sedlečko, 430 obyvatel, katol. kostel) \"byly v roce 1932 evidovány tyto živnosti a obchody: družstvo pro rozvod elektrické energie ve Veliši, 5 hostinců, kolář, 3 kováři, krejčí, 2 obuvníci, pokrývač, 4 rolníci, 2 řezníci, 3 obchody se smíšeným zbožím, Kampelička spořitelní a záložní spolek pro Veliš, Spořitelní a záložní spolek pro Veliš, 2 švadleny, 2 tesařští mistři, 5 trafik, 2 truhláři, zednický mistr.\n\nDopravní síť\n\nVeřejná doprava 2012\n\n\n"}
{"id": "109877", "url": "https://cs.wikipedia.org/wiki?curid=109877", "title": "Vojkov", "text": "Vojkov\n\nObec Vojkov se nachází v okrese Benešov, kraj Středočeský. Žije zde obyvatel.\n\nVe vzdálenosti 8 km západně leží město Sedlčany, 18 km severovýchodně město Benešov, 26 km jihozápadně město Milevsko a 26 km východně město Vlašim.\n\nVojkov se dělí na devět částí, které leží na třech katastrálních územích:\n\nPrvní písemná zmínka o obci pochází z roku 1350.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Vojkov \"(přísl. Podolí, 336 obyvatel, četnická stanice, katol. kostel)\" byly v roce 1932 evidovány tyto živnosti a obchody: 3 hostince, kolář, 3 kováři, 3 krejčí, 2 mlýny, obuvník, pekař, pila, 2 rolníci, 2 řezníci, 5 obchodů se smíšeným zbožím, Spořitelní a záložní spolek pro Vojkov, trafika, 2 truhláři, velkostatek.\n\nV obci Bezmíř \"(přísl. Křenovice, Lhotka, Voračice, Zahrádka, 424 obyvatel, samostatná obec se později stala součástí Vojkova)\" byly v roce 1932 evidovány tyto živnosti a obchody: 3 hostince, kolář, 2 mlýny, pokrývač, rolník, 2 řezníci, obchod se smíšeným zbožím, švadlena, 3 trafiky, 2 truhláři.\n\nDopravní síť\n\nVeřejná doprava 2012\n\nDo obce vedou cyklotrasy č. 112 Louňovice pod Blaníkem - Jankov - Votice - Vojkov - Kosova Hora a č. 8132 Vojkov - Štětkovice - Prosenická Lhota.\n\n\nV obci Vojkov se natáčel jeden díl seriálu \"30 případů majora Zemana\", díl Vrah se skrývá v poli. Obec Vojkov zde představovala obec Plánici, v seriálu bylo použito záběrů náměstí a školy.\n\n"}
{"id": "109878", "url": "https://cs.wikipedia.org/wiki?curid=109878", "title": "Votice", "text": "Votice\n\nMěsto Votice (něm. \"Wotitz\", do 16. století \"Otice\") se nachází v jihozápadní části okresu Benešov ve Středočeském kraji. Ve městě a jeho přidružených osadách žije obyvatel. Votice mají status obce s rozšířenou působností, jejíž správní obvod zahrnuje 15 okolních obcí a čítá kolem 15 tisíc obyvatel.\n\nVotice leží v oblasti nazývané také jako Česká Sibiř, ve Středočeské pahorkatině. Jižně od města se nachází vrchol Mezivrata s kótou 713 m. Leží 15 km východně od Sedlčan, 17 km jižně od okresního města Benešova, 20 km západně od Vlašimi a 26 km severně od Tábora.\n\nPrvní písemná zmínka o městě je z roku 1359, ale podle archeologického průzkumu základního zdiva farního kostela provedeného v roce 1970 usuzujeme, že osada pravděpodobně vznikla po roce 1150. Město vzniklo při významné zemské stezce na jih Čech a do Rakouska. Ve 14. století existovala na místě dnešních Votic osada s kostelem a hradem, který ale později vyhořel. Větší rozmach města přineslo až 15. a 16. století. Na místě vyhořelého hradu vznikla tvrz. V 16. století byl založen pivovar. Nedaleko města se těžil vápenec. Nejrozšířenějšími řemesly obyvatel měst v té době bylo tkalcovství, hrnčířství a soukenictví.\nOkolo roku 1530 vznikla ve městě židovská obec. Židé využívali výhodné polohy města v obchodování, Votice se společně s Benešovem staly nejdůležitějším obchodním centrem v oblasti. Přes město se až do 19. století dopravovala sůl ze Zrůbku na řece Vltavě do Načeradce. Obchod se ještě více rozvinul po zmodernizování státní silnice v roce 1843, a po výstavbě železniční tratě Praha – České Budějovice v roce 1870. Po vzniku prvních okresů v roce 1868 připadly Votice do politického okresu Sedlčany, ale staly se centrem okresu soudního. Po roce 1918 dochází k výstavbě nových čtvrtí. Druhá světová válka přinesla smutný konec votické židovské obce. I zde byli Židé od roku 1939 podrobeni útlaku, například sestěhování. 31. března 1942 byli náhle vystěhováni Židé z Benešova, většinou do Votic. 1. září 1942 byli Židé z Votic deportováni s transportem Bd táborského oberlandrátu do Terezína, odkud většinu ihned odvezl transport Bk do Malého Trostince, kde byli 10. září 1942 zavražděni. Ze 109 osob z Votic přežilo jen 12 a ze 79 osob z Benešova 6 lidí. V roce 1949 byla zbořena votická synagoga.\n\nV letech 1949–1960 byly Votice poprvé ve své historii okresním městem. Díky tomu zde vyrostlo mnoho administrativních budov a celkově význam města poněkud vzrostl. Od 1. července 1960 byl však okres zrušen a město i s okolím se stalo součástí nově vzniklého, a velmi rozsáhlého, okresu Benešov. Od 60. let probíhala intenzivní výstavba obytných, průmyslových i zemědělských objektů. Z nejvýraznějších jmenujme např. obchodní dům Jednota na náměstí (1980) nebo budovu nové radnice (1983). 70. a 80. léta přinesla také nové dopravní stavby. V roce 1978 vzniklo v centru města autobusové nádraží. Od roku 1982 je v provozu přeložka silnice I/3, která odvedla tranzitní dopravu z úplného středu města na okraj, na západní svah Čeřenské hory. 27. května 1988 přivítali na nádraží ve Voticích první vlak tažený elektrickou lokomotivou. V letech 1960–1975 došlo k postupné integraci okolních obcí. Začalo se v roce 1960 obcí Srbice, kterou od 3. října 1975 následoval zbytek dnešních přidružených osad. Po roce 1989 došlo k privatizaci státních podniků i zemědělských provozů.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Votice \"(přísl. Javor, 2076 obyvatel)\" byly v roce 1932 evidovány tyto živnosti a obchody:\n\nV obci Budenín \"(přísl. Kaliště, Kochnov, Mladoušov, 439 obyvatel, samostatná obec se později stala součástí Votic)\" byly v roce 1932 evidovány tyto živnosti a obchody: hostinec, kolář, kovář, krejčí, mlýn, 3 rolníci, obchod se smíšeným zbožím, 3 trafiky.\n\nV obci Martinice \"(přísl. Bučovice, Nezdice, Vranov, 376 obyvatel, katol. kostel, samostatná obec se později stala součástí Votic)\" byly v roce 1932 evidovány tyto živnosti a obchody: obchod s dobytkem, 3 hostince, kolář, 3 kováři, 2 krejčí, družstevní rolnický lihovar, 3 mlýny, obuvník, 3 rolníci, Spořitelní a záložní spolek pro Martinice, švadlena, tesařský mistr, 2 trafiky.\n\nV obci Srbice \"(přísl. Beztahov, Jestřebice, Košovice, Nazdice, Střelítov, 702 obyvatel, samostatná obec se později stala součástí Votic)\" byly v roce 1932 evidovány tyto živnosti a obchody: výroba cementového zboží, 3 cihelny, družstvo pro rozvod elektrické energie v Srbicích a Mladoušově, družstvo pro rozvod elektrické energie v Nazdicích, 4 hostince, kolář, kovář, krejčí, pekař, 2 rolníci, 4 řezníci, sedlář, 2 obchody s uhlím, velkostatkář Maceška.\n\n\nVotice leží bezprostředně u hlavního silničního tahu z Prahy do jižních Čech.Nádraží asi 2 km západně od města./viz.železnice/.\n\n\n\n\n\"(Všechny údaje jsou zpracovány podle výsledků sčítání lidu, které provedl Český statistický úřad v roce 2001.)\"\nNárodnostní složení obyvatel Votic je jednotné. 97,87 % obyvatelstva se přihlásilo k české národnosti. 40,14 % osob se přihlásilo k některé znáboženských organizací. Nezaměstnanost dosahovala v době před 6 lety asi 4 %, podle údajů ÚP Benešov z března 2007 je ve městě jenom 3,8 %. 35 % pracujících obyvatel města pracovalo v době sčítání v průmyslu, 10 % v obchodu a prodeji, 10 % také ve školství, zdravotnictví a sociálních službách. 9 % obyvatel pracovalo ve stavebnictví, 8 % v dopravě, poštovních službách a telekomunikacích. Pouhá 3 % obyvatel zaměstnávalo zemědělství.\n\nZajímavostí je, že se počet obyvatel ve Voticích a jejich okolí již skoro 140 let v podstatě výrazněji nemění.\n\n"}
{"id": "109879", "url": "https://cs.wikipedia.org/wiki?curid=109879", "title": "Vranov (okres Benešov)", "text": "Vranov (okres Benešov)\n\nObec Vranov se nachází v okrese Benešov, kraj Středočeský. Žije zde obyvatel. Součástí obce jsou i vesnice Bezděkov, Bučina, Doubravice 2.díl, Klokočná, Mačovice, Naháč, Údolnice a Vranovská Lhota.\n\nVe vzdálenosti 10 km jihozápadně leží město Benešov, 17 km severozápadně město Říčany, 18 km jižně město Vlašim a 25 km severně město Český Brod.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vranov \"(přísl. Bezděkov, Bučina, Doubravice II, Mačovice, Naháč, Údolnice, 423 obyvatel, katol. kostel)\" byly v roce 1932 evidovány tyto živnosti a obchody: cihelna, 2 hostince, 2 koláři, 2 kováři, 2 krejčí, 3 obuvníci, sedlář, 2 obchody se smíšeným zbožím, Spořitelní a záložní spolek pro Vranov, 3 trafiky, 2 truhláři, velkoobchod s uhlím.\n\n\nZaběhnuté svině jednou v lese Meduna vyhrabaly ze země zvon a žraly z něj oves. Uviděl to pasák ze Soběhrd a přivolal koňský povoz, aby zvon vytáhl. Stále se to nedařilo, ač se mezitím kolem sešel celý zástup lidí, kteří pomáhali, kněží se modlili za vytažení zvonu. Potom někoho napadlo zeptat se zvonu, kde by chtěl viset. Postupně jmenovali okolní obce a nechali koně táhnout příslušným směrem. Při vyslovení jména Vranov koně náhle vytrhli zvon ze země, a proto byl zavěšen právě do kostela sv. Václava ve Vranově.\n\nNa severozápadě katastru prochází dálnice D1 s exitem Hvězdonice. Obcí prochází silnice II/109 v úseku Čerčany - Vranov - Chocerady. Silnice III. třídy na území obce jsou:\n\nŽelezniční trať ani stanice na území obce nejsou.\n\nDo obce vedly v roce 2011 autobusové linky Benešov-Přestavlky-Čerčany \"(v pracovní dny 4 spoje)\", Benešov-Chocerady-Ostředek \"(v pracovní dny 4 spoje)\" a Choratice-Praha \"(v neděli 1 spoj)\" .\n\nObcí vede cyklotrasa č. 19 Havlíčkův Brod - Chocerady - Vranov - Čerčany - Týnec nad Sázavou - Davle.\n\n\n"}
{"id": "109880", "url": "https://cs.wikipedia.org/wiki?curid=109880", "title": "Štipoklasy (okres Kutná Hora)", "text": "Štipoklasy (okres Kutná Hora)\n\nObec Štipoklasy () se nachází v okrese Kutná Hora ve Středočeském kraji. Žije zde obyvatel. Obec leží na regionální železniční trati Kutná Hora – Zruč nad Sázavou. Ve vzdálenosti 15 km severně leží město Kutná Hora, 16 km severovýchodně město Čáslav, 21 km jižně město Světlá nad Sázavou a 22 km severně město Kolín.\n\nPrvní písemná zmínka o obci pochází z roku 1385.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Štipoklasy \"(220 obyvatel)\" byly v roce 1932 evidovány tyto živnosti a obchody: cihelna, hostinec, kovář, krejčí, obchod se smíšeným zbožím, trafika.\n\n\nObcí protéká říčka Vrchlice, která je levostranným přítokem řeky Klejnárky.\n\nDopravní síť\n\n\nVeřejná doprava 2011\n\n\n"}
{"id": "109881", "url": "https://cs.wikipedia.org/wiki?curid=109881", "title": "Vrchotovy Janovice", "text": "Vrchotovy Janovice\n\nMěstys Vrchotovy Janovice leží v okrese Benešov. Žije zde obyvatel a katastrální území obce má rozlohu 2694 ha. Leží v členité a lesnaté oblasti na rozhraní Benešovské pahorkatiny a Votické vrchoviny. Krajina je díky tomu mírně zvlněná s nejvyšším bodem Ohraženka ležícím v 577 m n. m. Obcí protéká Janovický potok, který vzniká spojením dvou zdrojnic pod vrchem Ohraženka a vlévá se do Sázavy.\n\nVe vzdálenosti 11 km západně leží město Sedlčany, 14 km severovýchodně město Benešov, 23 km východně město Vlašim a 30 km jihozápadně město Milevsko.\nV roce 1997 byla obec oceněna Bílou stuhou v anketě Vesnice roku za činnost pro děti a mládež.\n\nPrvní zmínky o obci pocházejí už z roku 1224, kdy se město nazývalo Janovice po pánu Kunrátu z Janovic, který byl purkrabí na hradě Zvíkov a pocházel z rodu Janoviců. Téměř všichni členové tohoto rodu zastávali v letech 1234–1295 u královského dvora vysoké úřady. Další zprávy o tomto rodu nejsou dochované. Je známo, že po pánech z Janovic si majetek mezi sebe rozdělili synové Herbartovi a Peškovi. Mělnický kanovník Herbart nechal založit v janovickém kostele oltář sv. Václava, který byl v roce 1387 vysvěcen. Koncem téhož století patřily Janovice do vlastnictví rodiny Pešků, která ho s výjimkou kostela postupně rozprodávala. Až v roce 1433 se novým majitelem panství stal Bohuněk Vrchota z Vrchotic, který také dal Vrchotovým Janovicím jméno, které se dochovalo až do dnešních dnů. Kolem roku 1510 vlastnil Vrchotovy Janovice Jan, poslední syn z rodu. V 16. století bylo Vrchotovým Janovicím přiděleno hrdelní právo, vrchnost mohla vykonávat trest smrti i právo útrpné. Šibenice údajně stávala nad Kamenným rybníkem na návrší, kterému se proto přezdívalo Šibeniční vrch.\n\nDalšími majiteli byli postupně Vilém Osečanský z Osečan, Předbor z Radešína a Jan Postiborský z Vrtby. Kolem roku 1609 došlo k zásadnímu rozdělení majetku na Sezimu z Vrtby, který koupil zámek se vsí, polnosti i kostel. Sezima skupoval i okolní vsi (Kosovu Horu, Neznašov, Votice, Beztahov i Vojkov). Nakonec byl Sezima v roce 1624 povýšen do hraběcího stavu. Po jeho smrti se pánem nad vším jeho majetkem stal syn Ferdinand František Leopold. Během vlády rodu Vrtbů došlo k výstavbě kamenného mostu a malým opravám na zámku. Rod Vrtbů si držel majetek velmi dlouho a mezi další majitele patřili například František Arnošt starší z Vrtby, František Arnošt mladší, který nechal zámek přebudovat v barokním stylu a interiér doznal významných změn. Poslední z rodu Vrtbů vlastnil majetek Adam František z Vrtby.\n\nDalším majitelem byl František Josef hrabě z Mitrovic a jeho rodina držela majetek až do 2. poloviny 19. století. V roce 1879 prodala Františka – sestra Zikmunda Vademaiera – zámek a všechen majetek rytíři z Borutína Karlu Nádhernému, jehož rodina držela majetek až do vyvlastnění po druhé světové válce. Celkem se jednalo o téměř 550 ha pozemků, z toho 200 ha lesů. Rodina Nádherných byla povýšena do šlechtického stavu až v roce 1838, do té doby byla měšťanskou rodinou. Díky nemalým zásluhám byla nakonec v roce 1865 povýšena i do stavu rytířského. Karel Nádherný se někdy v roce 1883 oženil s Amélií Klein von Wisenberg a společně měli tři děti – syna Jana a dvojčata Karla a Sidonii. Když Karel v roce 1898 zemřel, s velkou pílí pečovala o majetek jeho žena Amélie a dočkala se z rukou císaře Františka Josefa I. povýšení do stavu svobodných pánů nejen pro sebe, ale také pro své tři děti.\nJan se věnoval studiu výtvarných umění i literatury. Karel po úspěšném studiu práv ve Štýrském Hradci, kde obdržel i doktorát, pracoval v soudní službě v Praze. Sidonie se neúnavně věnovala malířství, literatuře, hudbě a dokonce i velmi ráda cestovala a do Vrchotových Janovic nezřídka přiváděla zajímavé osobnosti z kulturního světa. Amélie Zemřela v roce 1910 a velmi záhy předčasně i oba synové – Jan (1913) a Karel (1931), a tak se Sidonie Nádherná stala poslední majitelkou Vrchotvých Janovic. V době druhé světové války byla zámek poprvé nucena opustit a podruhé v roce 1949, kdy komunistický režim zámek vyvlastnil. Sidonie byla donucena k emigraci do Anglie, kde v roce 1950 zemřela. Za svůj pravý a jediný domov Sidonie považovala Vrchotovy Janovice. Teprve až v roce 1999 byly její ostatky pohřbeny v janovickém parku.\n\nV roce 1872 začal v Janovicích fungovat telegrafní úřad, pošta i četnická stanice. V průběhu první světové války přicházeli do obce váleční zajatci, kteří byli nuceni pracovat na polnostech a pomáhat hospodářům i s kácením dřeva v okolních lesích. Po válce vznikl v Janovicích spolek usilující o výstavbu pomníku padlým hrdinům první světové války, který byl nakonec 29. října 1922 odhalen. Podle dochované kroniky z roku 1922, byl prvním starostou města MUDr. Josef Škvára. Po roce 1926 dochází k výstavbě tělocvičny pro jednotu Sokol a započala elektrifikace obce. V roce 1930 měla obec 184 popisných čísel a 1081 obyvatel. Rozloha obce a panství čítala celých 1319 hektarů. V roce 1932 došlo k zahájení promítání v místním biografu.\n\nPo okupaci vyšla v roce 1942 vyhláška nařizující vystěhování obyvatel z obce za účelem vytvoření německého vojenského cvičiště. Byla zřízena pobočka benešovské německé četnické stanice, která měla dohlížet nad vystěhovalci. Němečtí okupanti měli v plánu vytvořit zde velké cvičiště německých vojsk, které měl pojmout až 20 000 vojáků. Vystěhování Vrchotových Janovic se odehrálo v dubnu 1944 v rámci poslední z pěti etap vysídlení Benešovska, Neveklovska a Sedlčanska). Z Bukovan sem byla přemístěna protitanková škola SS s názvem SS-Panzerjäger (Sturmgeschütz-) Schule Janowitz.\n\nV době německé okupace byla ve Vrchotových Janovicích zřízena jedna z poboček koncentračního tábora Flossenbürg. Zpočátku sem byli umisťováni lidé, kteří uprchli z totálního nasazení v Říši nebo osoby „nečistého“ původu – manželé Židovek a potomci ze smíšených manželství. Od července 1944 k nim přibyli i političtí vězni. Do tábora v Janovicích byli cíleně přiváženi vězni, pocházející ze vzdálenějších částí Evropy – Rusové, Holanďané, Belgičané, Italové, Španělé nebo Francouzi. Pracovali na výstavbě tábora, budování nových hal a objektů SS a v dílnách, zařízených na opravy tanků. V prvním období byli mrtví vězni odváženi ke spalování do Prahy, později byli pohřbíváni u zdi zámeckého parku ve Vrchotových Janovicích. Na hřbitově u kostela sv. Martina v centru Vrchotových Janovic se nachází hrob francouzských vězňů a pamětní deska. Počátkem května 1945 bylo zbylých osm desítek vězňů odvedeno z Janovic na nádraží v Olbramovicích, kde byli naloženi do transportního vlaku, převážejícího vězně z Terezína, Osvětimi a Prahy. Tento transport byl osvobozen 8. května 1945 u jihočeských Kaplic. Uvádí se, že do konce druhé světové války janovickým koncentračním táborem postupně prošlo na 3000 lidí. V roce 1982 byl v místě bývalého koncentračního tábora poblíž Nového rybníka u severozápadního okraje Janovic těmto obětem odhalen památník. Když v květnu 1945 němečtí vojáci opustili Janovice, zanechali zde vše, na čem pracovali – zásoby, zařízení dílen na opravu tanků, střelivo i funkční granáty. V roce 1945 vydal prezident Dr. Edvard Beneš dekret, ve kterém se všichni vysídlení obyvatelé mohli vrátit do svých domovů a byli odškodněni na majetku.\n\nOd 22. června 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Vrchotovy Janovice \"(přísl. Braštice, Janovice, Mrvice, Velká Lhota, 1028 obyvatel, poštovní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, 2 cihelny, holič, 5 hostinců, 2 koláři, 2 kováři, krejčí, družstevní lihovar, 2 mlýny, obchod s obuví Baťa, 2 obuvníci, pekař, 2 rolníci, 3 řezníci, sedlář, 6 obchodů se smíšeným zbožím, Spořitelní a záložní spolek pro Vrchotovy Janovice, sklad šicích strojů, švadlena, 3 trafiky, 2 truhláři, 2 velkostatky.\n\nV obci Šebaňovice \"(přísl. Sedlečko, Strnadice, 387 obyvatel, samostatná obec se později stala součástí obce Vrchotovy Janovice)\" byly v roce 1932 evidovány tyto živnosti a obchody: 3 hostince, kamenický závod, kovář, krejčí, obuvník, 3 rolníci, řezník, 2 obchody se smíšeným zbožím, trafika.\n\nVrchotovy Janovice se dělí na deset částí, které leží na čtyřech katastrálních územích:\n\nVrchotovy Janovice z hlediska vegetace spadají do oblasti středoevropské flóry – listnatý opadavý až smíšený les. Mezi chráněné druhy rostlin, které se v obci vyskytují, patří jalovec obecný, některé druhy plavuní, kosatec žlutý, prvosenka jarní, vstavače, ďáblík bahenní, vemeník dvoulistý a mnoho dalších. Pozornost je věnována také úpravám v zámeckém parku.\n\nZ fauny stojí především za povšimnutí 230 druhů ptactva, například čáp bílý i černý, pilich, výr velký a ledňáček říční. V okolních lesích se také často objevují stáda muflonů nebo kolonie žab, především skokanů a kuněk.\n\nKostel svatého Martina vznikl pravděpodobně někdy na konci 12. století v románském období. Kostel se dočkal gotické přestavby ve 14. století, ze kterého se zachoval jen jihozápadní roh lodi a zděná hranolovitá věž v průčelí. V roce 1929 na oslavu 1000. výročí mučednické smrti sv. Václava byl kostel vymalován. Ke kostelu náleží i místní hřbitov s nemálo zajímavými hroby.\n\nNa jižní straně bývalého janovického hradu kdysi stával pivovar, který dovážel pivo do kláštera sv. Františka ve Voticích. Na jeho místě dnes stojí hospodářská budova. Za zmínku také stojí, že v obci stávalo několik mlýnů – Na zrcadle, Kamenný (nejdéle sloužící, byl uzavřen krátce po skončení druhé světové války) nebo Zárybničí. Nejstarším mlýnem, který voda v Janovickém potoce poháněla, byl Hůrecký mlýn, o kterém jsou zmínky již z počátku 17. století.\n\nBývalá kaple sv. Máří Magdalény byla ve 2. polovině 18. století přestavěna na budovu fary a na jejím místě ve 20. století byl vystavěn tzv. Obecní dům (při výstavbě byly nalezeny gotické kachle).\n\nDopravní síť\n\nVeřejná doprava 2012\n\n\n"}
{"id": "109882", "url": "https://cs.wikipedia.org/wiki?curid=109882", "title": "Opatovice I", "text": "Opatovice I\n\nObec Opatovice I () se nachází v okrese Kutná Hora ve Středočeském kraji. Žije zde obyvatel. Ve vzdálenosti 12 km severně leží město Kutná Hora, 13 km severovýchodně město Čáslav, 20 km severně město Kolín a 22 km jižně město Světlá nad Sázavou. Protéká tudy Opatovický potok, který je pravostranným přítokem říčky Vrchlice.\n\nPrvní písemná zmínka o obci pochází z roku 1344.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Opatovice I \"(470 obyvatel)\" byly v roce 1932 evidovány tyto živnosti a obchody: obchod s dobytkem, 3 hostince, 2 koláři, kovář, 2 krejčí, mlýn, obuvník, obchod se smíšeným zbožím, studnař, 2 trafiky, velkostatek Lesního úřadu města Kutné Hory.\n\nDopravní síť\n\nVeřejná doprava 2011\n"}
{"id": "109883", "url": "https://cs.wikipedia.org/wiki?curid=109883", "title": "Bludov (okres Kutná Hora)", "text": "Bludov (okres Kutná Hora)\n\nObec Bludov () leží v okrese Kutná Hora. Má obyvatel a katastrální území obce má rozlohu 200 ha. Jedná se o nejmenší obec ve Středočeském kraji a o šestou nejmenší obec v České republice (podle počtu obyvatel).\n\nVe vzdálenosti 15 km severovýchodně leží město Čáslav, 17 km severně město Kutná Hora, 18 km jižně město Světlá nad Sázavou a 25 km severně město Kolín.\n\nPrvní písemná zmínka o obci pochází z roku 1550. Roku 1950 získala obec vzniklá sloučením Bludova a Zhoře název Zhoř. Od roku 1961 byl Bludov částí obce Červené Janovice, samostatnou obcí je Bludov od roku 1990.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nDopravní síť\n\nVeřejná doprava 2011\n\n\n"}
{"id": "109884", "url": "https://cs.wikipedia.org/wiki?curid=109884", "title": "Třebětín", "text": "Třebětín\n\nObec Třebětín () se nachází v okrese Kutná Hora ve Středočeském kraji. Žije zde obyvatel. Součástí obce jsou i vesnice Hostkovice a Víckovice. Ve vzdálenosti 14 km jižně leží město Světlá nad Sázavou, 17 km severovýchodně město Čáslav, 20 km severně město Kutná Hora a 27 km jižně město Humpolec. V obci pramení Olešenský potok, který je pravostranným přítokem řeky Sázavy.\n\nPrvní písemná zmínka o obci pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (části obce) v roce, kdy ke změně došlo:\n\nV obci Třebětín \"(přísl. Tasice, 346 obyvatel)\" byly v roce 1932 evidovány tyto živnosti a obchody: 3 hostince, kovář, sklárna, 4 obchody se smíšeným zbožím, trafika\n\n\nDopravní síť\n\nVeřejná doprava 2011\n"}
{"id": "109885", "url": "https://cs.wikipedia.org/wiki?curid=109885", "title": "Třebešice (okres Kutná Hora)", "text": "Třebešice (okres Kutná Hora)\n\nObec Třebešice () se nachází v okrese Kutná Hora ve Středočeském kraji. Žije zde obyvatel. Ve vzdálenosti 4 km jihovýchodně leží město Čáslav, 6 km severozápadně město Kutná Hora, 15 km severozápadně město Kolín a 20 km severovýchodně město Přelouč. Protéká tudy Olšanský potok, který je levostranným přítokem řeky Klejnárky.\n\nPrvní písemná zmínka o obci pochází z roku 1309.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Třebešice \"(přísl. Lochy, Klejnary, 572 obyvatel)\" byly v roce 1932 evidovány tyto živnosti a obchody: 3 obchody s dobytkem, 2 hostince, kovář, 2 lomy, mlýn, pekař, 12 rolníků, řezník, 2 obchody se smíšeným zbožím, trafika, 2 truhláři, 2 velkostatky\n\n\nDopravní síť\n\nVeřejná doprava 2011\n\n\n"}
{"id": "109886", "url": "https://cs.wikipedia.org/wiki?curid=109886", "title": "Močovice", "text": "Močovice\n\nObec Močovice () se nachází v okrese Kutná Hora ve Středočeském kraji. Žije zde  obyvatel.\n\nVe vzdálenosti 3 km východně leží město Čáslav, 7 km severozápadně město Kutná Hora, 17 km severozápadně město Kolín a 21 km severovýchodně město Přelouč. Obcí protéká říčka Klejnárka.\n\nPrvní písemná zmínka o obci pochází z roku 1324.\n\nOd čtrnáctého století byl v obci poplužní dvůr a snad i hospoda. Od roku 1584 v obci působil učitel, který však neučil ve škole (založené až v 18. století), ale učil po domácnostech. Na konci třicátých let 17. století vísku vypálili Švédové a v roce 1680 podlehla desetina obyvatel hladomoru. Větší rozvoj přišel až teprve na přelomu 19. a 20. století, kdy byl v obci vystavěn cukrovar a cihelna. Byly to v podstatě jediné hodnotné památky obce, zejména pak velmi cenný komín bývalé cihelny z roku 1906. Vedení obce však rozhodlo o demolici této technické památky. Na místě zbořené cihelny s komínem, na kterém mohli sídlit čápi, dodnes nic nestojí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (části obce) v roce, kdy ke změně došlo:\n\nV obci Močovice \"(717 obyvatel)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Močovicích, holič, 3 hostince, 2 koláři, 2 kováři, 2 krejčí, mlýn, 2 obuvníci, stáčírna lahvového piva, 16 rolníků, řezník, 2 sedláři, 2 obchody se smíšeným zbožím, 2 trafiky, truhlář, obchod s uhlím, zahradnictví.\n\nDopravní síť\n\nVeřejná doprava 2011\n\n"}
{"id": "109887", "url": "https://cs.wikipedia.org/wiki?curid=109887", "title": "Ludíkov", "text": "Ludíkov\n\nObec Ludíkov se nachází v okrese Blansko v Jihomoravském kraji. Žije zde obyvatel.\n\nVe vzdálenosti 7 km severozápadně leží město Boskovice, 12 km jihozápadně město Blansko, 16 km severozápadně město Letovice a 22 km jihozápadně město Kuřim.\n\nPrvní písemná zmínka o obci pochází z roku 1505. Původně se obec jmenovala Ludvíkov a její název byl odvozen od osobního jména Ludvík. Přifařena byla k obci Žďárná. V roce 1874 byla část obce zničena požárem. První škola byla vystavěna až v roce 1908, ale pro nedostatek školáků byla zavřena. \n\nOd 1. ledna 1986 do 31. prosince 1992 byla obec součástí města Boskovice.\n\n\n\n"}
{"id": "109888", "url": "https://cs.wikipedia.org/wiki?curid=109888", "title": "Vodranty", "text": "Vodranty\n\nObec Vodranty () se nachází v okrese Kutná Hora ve Středočeském kraji. Žije zde obyvatel. Ve vzdálenosti 5 km severovýchodně leží město Čáslav, 8 km severozápadně město Kutná Hora, 18 km severozápadně město Kolín a 23 km severovýchodně město Přelouč. Při východním okraji obce protéká řeka Klejnárka.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nDopravní síť\n\nVeřejná doprava 2011\n\n"}
{"id": "109889", "url": "https://cs.wikipedia.org/wiki?curid=109889", "title": "Zdislavice", "text": "Zdislavice\n\nMěstys Zdislavice leží v okrese Benešov v katastrálním území Zdislavice u Vlašimi o rozloze 677 ha. Žije zde obyvatel. Ve vzdálenosti 7 km severozápadně leží město Vlašim, 24 km severozápadně město Benešov, 30 km východně město Světlá nad Sázavou a 31 km jihovýchodně město Humpolec. Zdislavicemi protéká Štěpánovský potok, který je levostranným přítokem řeky Sázavy.\n\nPrvní písemná zmínka o obci pochází z roku 1352. S účinností od 1. prosince 2006 byl 10. listopadu 2006 obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Zdislavice \"(743 obyvatel, poštovní úřad, telefonní úřad, četnická stanice, katol. kostel, živnostenské společenstvo)\" byly v roce 1932 evidovány tyto živnosti a obchody: 2 bednáři, cihelna, holič, rolnické skladištní družstvo, 3 hostince, 2 koláři, obchod s koňmi, kovář, 3 krejčí, 3 mlýny, 2 obuvníci, pekař, pila, 5 řezníků, 4 obchody se smíšeným zbožím, strojírna Šustr, švadlena, 2 truhláři.\n\nDopravní síť\n\nVeřejná doprava\n\nMěstysem vede cyklotrasa č. 0004 Vlašim - Zdislavice - Trhový Štěpánov - Nesměřice.\n\n\n"}
{"id": "109890", "url": "https://cs.wikipedia.org/wiki?curid=109890", "title": "Zvěstov", "text": "Zvěstov\n\nObec Zvěstov se nachází v okrese Benešov, kraj Středočeský, asi 20 km jihovýchodně od města Benešov a 12 km východně od města Votice. Žije zde obyvatel.\n\nVesnice Zvěstov, kde je evidováno 101 adres, je zároveň částí stejnojmenné obce. Obec Zvěstov má se všemi 11 částmi rozlohu 22,39 km² tvořenou čtyřmi katastrálními územími:\n\nPrvní písemná zmínka o obci, vybudované kolem rybníka na soutoku tří místních vodotečí, pochází z roku 1383. Přesný rok založení Zvěstova není znám. V písemných pramenech se až v roce 1395 objevuje poprvé jméno jistého Mareše jako majitele zdejšího šlechtického statku a spolu s ním je zmíněn jeho příbuzný Anselm ze Zvěstova.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zvěstov \"(přísl. Hlohov, Ondřejovec, Šlapánov, Vestec, Vlastišov, 984 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: 2 cihelny, 7 hostinců, družstvo pro rozvod elektrické energie ve Zvěstově, 2 kováři, krejčí, lihovar, 2 mlýny, 3 obuvníci, pila, pivovar, porodní asistentka, 5 řezníků, sedlář, 5 obchodů se smíšeným zbožím, Spořitelní a záložní spolek pro farní osadu ve Šlapánově, švadlena, tesařský mistr, 3 trafiky, 2 truhláři, velkostatek, zahradnictví, zámečník, zednický mistr.\n\nVe vsi Bořkovice \"(přísl. Radošovice, Tožice, 564 obyvatel, samostatná ves se později stala součástí Zvěstova)\" byly v roce 1932 evidovány tyto živnosti a obchody: družstvo pro rozvod elektrické energie v Božkovicích, 2 koláři, kovář, krejčí, obuvník, 3 rolníci, obchod se smíšeným zbožím, 3 trafiky.\n\nV obci Libouň \"(přísl. Bořkovice, Laby, Otradov, Roudný, 664 obyvatel, samostatná obec se později stala součástí Zvěstova)\" byly v roce 1932 evidovány tyto živnosti a obchody: zlatodůl Roudný, 4 hostince, kovář, mlýn, rolník, obchod se smíšeným zbožím, 4 trafiky.\n\n\nDopravní síť\nVeřejná doprava 2012\n\n\n\n"}
{"id": "109891", "url": "https://cs.wikipedia.org/wiki?curid=109891", "title": "Běštín", "text": "Běštín\n\nObec Běštín leží v okrese Beroun, kraj Středočeský. Žije zde obyvatel.\n\nVe vzdálenosti 9 km severozápadně leží město Hořovice, 11 km východně město Dobříš, 14 km jižně město Příbram a 18 km severně město Beroun.\n\nPrvní písemná zmínka o obci pochází z roku 1406.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Běštín \"(791 obyvatel, poštovna)\" byly v roce 1932 evidovány tyto živnosti a obchody: obchod s domácím a kuchyňským nářadím, 3 hostince, výroba hřebíků, továrna na ovocné konservy, krejčí, 2 obuvníci, 3 pekaři, pokrývač, 2 řezníci, 6 obchodů se smíšeným zbožím, 3 trafiky, 2 truhláři, obchod se zvěřinou a drůbeží.\n\nDopravní síť\n\nVeřejná doprava 2011\n\n\n\n\n"}
{"id": "109900", "url": "https://cs.wikipedia.org/wiki?curid=109900", "title": "Aerobní cvičení", "text": "Aerobní cvičení\n\nAerobní cvičení (z řeckého aer = vzduch) je taková pohybová aktivita, kdy práce svalů a metabolické procesy v nich, probíhají za přítomnosti kyslíku.\nAerobní cvičení je jakékoliv cvičení prováděné střední intenzitou po delší čas se zvýšenou tepovou frekvencí. Během takového cvičení je kyslík využíván k přeměně tuků a glukosy k produkci adenosintrifosfátu neboli ATP, což je základní zdroj energie pro buňky.\nTělo primárně používá k výrobě ATP glykogen, avšak při déle trvajícím výkonu začne tělo používat tukové zásoby. Tohoto efektu se využívá při hubnutí.\nKonečným produktem aerobních procesů je oxid uhličitý a voda.\n\nOpakem aerobního cvičení je anaerobní cvičení, což je cvičení za nedostatečného přísunu kyslíku. Jde o velké výkony během krátké doby, např. sprint.\n\nPravidelným aerobním cvičením se zlepšuje výkonnost kardiovaskulární systému (plic, srdce a oběhové soustavy). Také dochází k pálení tuků (hubnutí), zejména ale až po 30 minutách cvičení.\n\nHlavní zdravotní přínosy\n\n\n"}
{"id": "109911", "url": "https://cs.wikipedia.org/wiki?curid=109911", "title": "Brukev řepák", "text": "Brukev řepák\n\nBrukev řepák (\"Brassica rapa\") je rostlina z čeledi brukvovitých, pěstovaná jako zelenina nebo jako olejnodárná rostlina. Kulovité bulvy vodnice se konzumují jako zelenina nebo slouží jako krmivo pro dobytek, semena řepáku olejného obsahují velké množství oleje.\nBrukev řepák je nenáročná a pěstuje se i v chladnějších oblastech.\n\n\n \n"}
{"id": "109915", "url": "https://cs.wikipedia.org/wiki?curid=109915", "title": "Makrobiotika", "text": "Makrobiotika\n\nMakrobiotika (z řeckého \"makrós\" – velký, dlouhý a \"bios\" – život) je životní styl a dietní režim, který je založen na taoistickém učení jin a jang.\n\nMakrobiotika jako základní potravinu předepisuje obilniny a doplňuje je o další potraviny (místní zelenina a další lokální produkty). Zakazuje požívání průmyslově zpracovaných potravin a většinu živočišných produktů. Makrobiotické učení také omezuje množství tekutin, zakazuje přejídání a požaduje, aby potrava byla před polknutím důkladně rozžvýkána.\n\nStandardní makrobiotický talíř tvoří z 50 % celozrnné obilniny, z 30 % zelenina (hlavně tepelně upravená a kvašená), z 15 % luštěniny a mořské řasy, z 5 % polévky. Doplňkově lze zařadit ryby, ovoce mírného pásma, semena, ořechy, oleje apod.\n\nNejstarší zaznamenané použití termínu makrobiotika je v Hippokratově spisu \"O vzduchu, vodách a místech\", jenž pojednává o vlivu prostředí a výživy na lidské zdraví.\n\nSlovo „makrobiotika“ použil v roce 1796 německý lékař Christoph Wilhelm Hufeland (1762–1836) ve své knize \"Makrobiotika, neboli umění, jak prodloužit lidský život\". Hufeland byl profesorem lékařství v Jeně a později prvním děkanem medicíny na univerzitě v Berlíně. Hufeland postuluje „životní sílu“, která se podle něj nachází nejen v živých organismech, ale v menší míře i v ostatních látkách; tuto sílu mohou posilovat nebo oslabovat vlivy prostředí. Podle Hufelandova názoru lze nemocem zabránit především správnou výživou a životosprávou.\n\nJaponský vojenský lékař Sagen Išizuka (1850–1909) během své profesní kariéry došel k názoru, že tradiční japonské lékařství je účinnější než západní medicína. Jeho dietní doporučení odpovídají tradiční japonské stravě (rozumí se před „pozápadněním“ Japonska, k němuž došlo kolem roku 1870). Podle Išizuky závisejí zdraví a dlouhověkost na rovnováze mezi sodíkem a draslíkem a kyselinami a zásadami. Jídlo je určujícím faktorem této rovnováhy. Vliv mají i další faktory, jako jsou přírodní podmínky a podnebí, fyzická aktivita nebo psychický stres.\n\nIšizukův následovník, filosof George Ohsawa (1893–1966) se narodil v chudé rodině samuraje a neměl prostředky na vyšší vzdělání. Kolem roku 1913 se setkal s Manabu Nišibatou (přímým žákem Išizuky) a studoval s ním v Tokiu. Později cestoval do Evropy, zejména do Paříže, kde začal šířit svou filosofii (tehdy prý přijal pseudonym „Ohsawa“ podle francouzského „oh, ça va“, což je obvyklá odpověď na otázku „Jak se máš?“). Po několika letech se vrátil do Japonska. Za druhé světové války byl za své pacifistické ideály vězněn a jen těsně unikl trestu smrti.\n\nNa šíření makrobiotiky na Západě se podíleli Ohsawovi žáci, k nimž patří například Mičio Kuši a Tomio Kikuči.\n\nV Čechách je průkopnicí tohoto životního stylu Ing. Jarmila Průchová (*1928).\n\nDle klubu Sisyfos je makrobiotická dieta „jednostranná, nevyvážená a proto nevhodná a riziková. Makrobiotická výživa neobsahuje dostatek výživných látek a může dojít k těžké podvýživě“..\n\nZajištění dostatečného množství vápníku (1 až 1,5 g) z rostlinných zdrojů je problematické. Rovněž vstřebávání železa je rostlinnou stravou tlumeno (vznik nerozpustných sloučenin) – přitom je v populaci ČR poměrně častý nedostatek železa.\n\n\n\n"}
{"id": "109917", "url": "https://cs.wikipedia.org/wiki?curid=109917", "title": "Fender Stratocaster", "text": "Fender Stratocaster\n\nStratocaster je typ elektrické kytary, který navrhl Leo Fender na začátku 50. let 20. století, a který se vyrábí dodnes. Společně s Gibson Les Paul, Fender Telecaster patří k nejtypičtějším modelům kytar.\nTělo je vyráběno z olšového nebo jasanového dřeva, krk je z javorového dřeva, další varianta je s palisandrovým hmatníkem (viz obrázek). Stratocaster má většinou tři jednocívkové snímače.\nV roce 1953, kdy byl uveden na trh pod jménem Stratocaster (název odvozen od slova stratosféra), představoval revoluční nástroj. Obsahoval několik doposud nevídaných konstrukčních řešení. Už samotný tvar těla vzbuzoval u tehdejších hudebníků obdiv, zájem, ale i pohrdání a nedůvěru. Novinkou byl nový typ tremola nazývaný vibrato, jež při častém i hrubším používání drželo ladění nástroje lépe než tehdejší běžná tremola (např. bigsby). Tremolo se skládá z 6 kamenů umožňujících snadné seřízení kytary, vibrapáky, kovového bloku a pružin. Kytara má asymetricky tvarovanou hlavu, což umožňuje přímý tah strun a tím pádem i zlepšení ladění. Mezi revoluční části kytary patří zdířka pro konektor jack 6,3 mm umístěná na přední straně nástroje, či od roku 1977 používaný pětipolohový přepínač snímačů.\n\nStratocaster používají (používali) slavní kytaristé, jako například Eric Clapton, Jimi Hendrix, Ritchie Blackmore, Hank Marvin .Mark Knopfler, Yngwie Malmsteen, Stevie Ray Vaughan, Eddie Van Halen, Dave Murray, Janick Gers, Jean-Pierre Danel, David Gilmour nebo Mike Oldfield, George Harrison, Kurt Cobain, Dave Navarro a mnoho dalších.\n\n\"Strat\" se může používat v jakékoli kytarové hudbě, snímače S-S-S nebo H-S-S mu dodávají kovovější zvuk, než má například Les Paul.\n\n\n"}
{"id": "109918", "url": "https://cs.wikipedia.org/wiki?curid=109918", "title": "Vodnice", "text": "Vodnice\n\nBrukev řepák vodnice, častěji jen vodnice, je rostlina pěstovaná pro své kulovité bulvy, které se konzumují jako zelenina. Někdy se pojídají i listy. Pěstování vodnice má v Evropě dlouhou tradici, před objevením Ameriky měla podobnou úlohu jako poté brambory.\n\n\nVodnice je nenáročná dvouletá rostlina připomínající ředkvičku. Bulvy jsou bílé vyjma části, která rostla nad povrchem země – ta je načervenalá, nafialovělá nebo nazelenalá. Uvnitř jsou bulvy bílé. Chuťově připomíná něco mezi nepálivou ředkvičkou a kedlubnem, dá se jíst syrová i tepelně upravená.\n\nVelikost bulev záleží na odrůdě i na době růstu: vodnice určené k lidské konzumaci bývají menší, 5–15 cm v průměru, velké krmné bulvy mohou vážit až 1 kg.\n\n"}
{"id": "109921", "url": "https://cs.wikipedia.org/wiki?curid=109921", "title": "Tuřín", "text": "Tuřín\n\nTuřín (\"Brassica napus\" subsp. \"napobrassica\"), též brukev řepka tuřín nebo lidově kolník, kvak či dumlík, anglicky rutabaga, je dvouletá rostlina, která v prvém roce vytvoří nadzemní bulvu a ve druhém vykvete a uzrají semena. Rostlina vznikla pravděpodobně v evropské středomořské oblasti křížením mezi brukví řepákem (\"Brassica rapa\") a brukví zelnou (\"Brassica napus\"). Je pěstovaná pro bulvu lidmi používanou jako kořenová zelenina, nebo jako krmivo pro býložravce. Patří mezi nejstarší užitkové rostliny, pěstuje se již více než 4000 let, zmiňuje se o něm již Theofrastos, Hérodotos i Plinius starší.\n\nPo mnoha změnách v hierarchii taxonomie je v současnosti tuřín považován za poddruh brukve řepky (\"Brassica napus\").\n\nTato brukvovitá rostlina se již od starověku pěstuje v oblastech okolo středozemního moře, ve středověku byla rozšířena do střední a severní Evropy, počátkem novověku pak do Francie, Nizozemska a na Britské ostrovy. Okolo roku 1800 se začala vysazovat i na území Severní Ameriky, kam se dostala s osadníky. Je rostlinou především pro chladné klima. Pěstuje se, poměrně střídmě, v mírném podnebném pásmu obou polokoulí. Rostlina nezplaňuje a neuniká z polí a zahrad do volné přírody.\n\nV Evropě se většinou pěstuje jako potravina, nejvíce ve Skandinávii, Polsku a v Rusku až k polárnímu kruhu, v Americe zase téměř výhradně na krmivo.\n\nRostlinu lze vypěstovat jak z přímého výsevu, tak z předpěstované sadby, které se používá v horských oblastech s pozdějším nástupem teplého počasí. Vegetační doba bývá šest až sedm měsíců, pro přímý konzum se seje v březnu a dubnu, pro uskladnění v květnu a červnu. Tuřín se jako většina kořenových zelenin pěstuje ve II. trati, nejvhodnější předplodinou jsou obilniny, nevhodné jsou kvůli možnosti přenosu chorob všechny brukvovité rostliny. Dosažení zralosti se projevuje tím, že spodní listy začínají žloutnout a opadávat. Pěstuje se jako okopanina na polích a v zahradách v celé České republice, od termofytika do oreofytika, těžiště výskytu je však ve vyšších polohách.\n\nRostlina není na půdní podmínky příliš náročná, snese i mělčí, štěrkovité, nejlépe však prospívá ve slabě kyselé s pH 5,9 až 7,0. Hůře se jí daří v těžké, mokré a špatně odvodněné. Je ale citlivá na sucho a pro správný vývoj (tvoření bulvy) potřebuje dostatek vláhy. Dobře roste na vlhčích půdách v bramborářských oblastech, kde je dostatek živin již nehluboko pod povrchem. Na suchých stanovištích bývá bulva drobnější a má zvýrazněnou ostrou, peprnou příchuť. Není náročná na teplotu, je chladuvzdorná až mrazuvzdorná, snáší pokles teplot až na -10 °C, roste poměrně pomalu. Tento hybrid je allotetraploid, který má chromozomy čtyřikrát zdvojené, jako výsledek křížení mezi \"Brassica oleracea\" (n = 9) a \"Brassica rapa\" (n = 10).\n\nTuřín, celým jménem \"brukev řepka tuřín\", je dvouletá rostlina, která v prvém roce po vzklíčení ze semene vytvoří bulvu s růžici listů. Bulva, z velké části vyčnívající nad povrch půdy, vzniká zdužnatěním části kořene, hypokotylu a dolní části stonku. Bývá až několik kilogramů těžká, má širokou a vysokou, bohatě olistěnou hlavu vyčnívající nad povrch půdy. Může mít tvar kulovitý, řepovitý nebo zploštělý, na povrchu bývá zbarvená bíle, žlutohnědě či nafialověle, dužina pod slupkou je bílá až nažloutlá a mírně štiplavá. Listy s 10 až 15 cm dlouhými řapíky jsou namodralé a ojíněné, čepele mají 5 až 25 cm dlouhé, 2 až 7 cm široké a lyrovitě peřenosečné.\n\nV druhém roce vyrůstá z růžice přisedlých, po obvodě celistvých listů na vrcholu bulvy až 2 m vysoký květní stvol, v jehož horní části je řídký hrozen světle žlutých, čtyřčetných květů na vztyčených, asi 2 cm stopkách. Kališní lístky velké okolo 8 mm jsou kopinaté. Korunní lístky mají zlatou nebo světle žlutou barvu, jsou široce vejčité, velké až 13 mm a zúžené v 6 mm nehet. Květ dále obsahuje šest tyčinek s prašníky ve dvou kruzích, dvě tyčinky tvořící vnější kruh jsou kratší. Semeník, srostlý ze dvou plodolistů, nese jednu čnělku s dvoulaločnou bliznou. Květy opyluje létající hmyz.\n\nPlody jsou lysé šešule na stopkách a bývají 5 až 10 cm dlouhé. Obsahují po 15 až 20 semenech, která jsou velká 1,5 až 2,8 mm, černohnědá a vejčitá či kulovitá.\n\nLátky obsažené v bulvě tuřínu mají příznivý vliv na lidský organismus. Je považován za lehce stravitelnou potravinou a je zdrojem minerálních látek, stopových prvků a obsahuje látky léčivé i antioxidační. Obsahuje vitamíny A, B1, B6, C, PP, minerály draslík, vápník a síru i vlákninu. Jako ve všech brukvovitých rostlinách, jsou v tuřínu obsaženy glukosinoláty, které jsou příčinou štiplavé, nahořklé chuti a jež se při konzumaci podílejí se na snížení výskytu rakoviny. Způsobují odumírání nádorových buněk, přičemž na normální, zdravé buňky mají zanedbatelný vliv. Obsah glukosinolátů v rostlinách je ovlivněn množstvím zinku v půdě a také tepelným zpracováním, které jejich obsah snižuje; proces fermentace vede k jejich úplné ztrátě.\n\nPrvním způsobem pěstování je přímý výsev na stanoviště, kdy se spotřebuje 3 kg semen na hektar. Semena potřebující k vyklíčení půdu teplou nejméně 10 °C a vysévají se do hloubky 1 až 1,5 cm do řádků od sebe vzdálených 40 až 50 cm, po vzejití se ve fázi tří až pěti listů jednotí na vzdálenost 25 až 30 cm.\n\nDruhou možností je výsadba předpěstovaných sazenic, což se využívá hlavně v chladnějších oblastech. Vysazují se v květnu a červnu ve fázi tří až čtyř listů. K plné zralosti, kdy spodní listy žloutnou, dospívají asi za 13 týdnů po výsadbě.\n\nPro získání osiva se v prvém roce pěstuje stejným způsobem, v době zralosti se bulva sklidí a uloží do chladného a mírně vlhkého místa. Na jaře po přejití mrazíků se vysadí na pozemek ve sponu 60 × 60 cm. Asi po 40 dnech rostliny vykvetou a za dalších 60 až 80 dnů dozrají semena. Protože tuřín je rostlinou cizosprašnou, je kvůli nechtěnému křížení potřebná izolovanost od ostatních kvetoucích brukvovitých rostlin.\n\nBulvy se obvykle se sklízejí až v listopadu před zámrazem, obvyklý výnos z 1 ha je 30 až 60 tun. Při ideálním uskladnění v 1 až 2 °C a relativní vlhkosti přes 90 % je skladovatelnost asi 6 měsíců, při vyšší teplotě bulvy vadnou a případně začnou nechtěně růst nové listy. Před uskladněním se bulvám odřezávají listy i se srdíčkem.\n\nNa území nynější České republiky byl nepostradatelnou plodinou v dobách válek, hladomoru nebo v dlouhém zimním období, kdy se využíval jako potravina i jako krmná plodina pro dobytek. V době nedostatku se strouhaný přidával do chlebového těsta, vařily se z něj polévky slané i sladké, různé omáčky, nakrájený na plátky se sušil jako ovoce. Důležitou okopaninou byl až do konce 18. století, kdy začalo nabývat na významu pěstování brambor. Ve větší míře se pěstoval ještě v prvé polovině 20. století.\n\nV současnosti se s jeho konzumaci v ČR setkáváme jen zřídka. Na Slovensku se z něj stále vaří \"privarok\", v Německu z listů dělají saláty. Ve Skandinávii bývají běžné kaše ze samotného tuřínu nebo ve směsi s bramborami. Někdy jsou mladé bulvičky nebo větší nakrájené na kousky součástí sterilizovaných nebo čerstvých salátů a podávají se jako přílohy k masovým jídlům. Mladé bulvy se mohou jíst syrové jako ředkvička.\n\nPokud je plánované využít porost tuřínu k pastvě nebo k sekání zelené píce, mimochodem velmi výživné, je nejvhodnější doba při výšce rostlin asi 30 cm, do které doroste za 150 dnů. Spásat by se měly jen krátce, aby se rostliny mohly znovu rozrůst. Pokud se spásá ve výšce již 12 cm, mohou se za rok využít až čtyři pastvy. Bulvy krmných odrůd se rozsekávají a přidávají, hlavně v zimním období, dobytku do krmení. Ořezaný chrást se také zkrmuje, suší se nebo silážuje.\n\nBulvy s bílou dužinou jsou málo chutné a většinou se zkrmují, nejčastěji to bývá tradiční odrůda 'Milevský'. Žlutomasé bulvy mají pevnou, nedřevnatějící dužninu a horní část bulvy zbarvenou červenofialově, patří mezi ně česká odrůda 'Dalibor.\n\n"}
{"id": "109929", "url": "https://cs.wikipedia.org/wiki?curid=109929", "title": "Šumná", "text": "Šumná\n\nNázev Šumná má:\n"}
{"id": "109930", "url": "https://cs.wikipedia.org/wiki?curid=109930", "title": "Prostorový zvuk", "text": "Prostorový zvuk\n\nProstorový zvuk je koncept, který rozšiřuje zvuk v prostoru z nulového nebo jednoho rozměru (mono/stereo) do druhého nebo třetího rozměru.\n\nTo se většinou provádí za účelem věrnějšího zvukového prostředí, například v kinech nebo v počítačových hrách.\n\nPostupně se objevilo několik formátů pro záznam prostorového zvuku. Především DVD-Audio (DVD-A) nebo SACD (Super Audio CD), Dolby Digital, DTS, DVD-Video (DVD-V), MP3 Surround a Sony Dynamic Digital Sound (SDDS).\n\nExistuje několik způsobů vytvoření prostorového dojmu ze zvuku.\n\nNejčastěji se používá několik reproduktorů rozmístěných kolem posluchače. Dnes se můžeme setkat s počtem od 4 do 10, často ještě doplněno subwooferem. Od toho se odvozuje číselné označení. 4.0 znamená 4 reproduktory bez subwooferu, nejčastěji používané systémy 5.1 znamená 5 reproduktorů a subwoofer. Nejmodernější zvukové systémy mají 7 a více reproduktorů + subwoofer.\n\nPokud máme jen stereofonní nebo monofonní nahrávku, máme několik možností jak ji na 5.1 soustavě přehrát. Nejprimitivnější metodou je použít pouze dané reproduktory (2 přední, u mono jen středový), a zbytek nechat potichu. Mnohem lépe ale zní, pokud zvuk pomocí matice překódujeme do daného počtu reproduktorů, a navíc použijeme filtr pro oddělení nízkých kmitočtů (pod 140 Hz) které bude hrát subwoofer.\n\nDruhou možností je tzv. psychoakustická metoda. U této metody stačí pouze běžná stereo (2.0) soustava. V principu jde o to, že se například výstřel z počítačové hry přehraje dvakrát, s malým časovým odstupem, s rozdílnou hlasitostí, fázovým posunem a dalšími úpravami. Z toho si lidský mozek mylně vyhodnotí, že k výstřelu došlo například za hráčem. K docílení tohoto efektu je samozřejmě znát pozici posluchače a reproduktorů. V ideálním případě by měl být úhel mezi reproduktory 30–45°.\n\nTento způsob se také označuje zkratkou HRTF (Head-related transfer function) a využívají jí technologie jako A3D, DirectSound3D nebo Sensaura.\n\nTuner2 – your ears will know – hudba v 5.1\n"}
{"id": "109934", "url": "https://cs.wikipedia.org/wiki?curid=109934", "title": "My Generation", "text": "My Generation\n\nMy Generation je debutové studiové album anglické rockové kapely The Who. Bylo vydáno ve Spojeném království v prosinci 1965 společností Brunswick Records. Ve Spojených státech bylo vydáno pod názvem The Who Sings My Generation v dubnu 1965 společností Decca Records. Americká verze alba měla jiný obal a částečně rozdílný seznam skladeb.\n\nAutorem všech skladeb je Pete Townshend, pokud není uvedeno jinak.\n\n\n\n\n"}
{"id": "109937", "url": "https://cs.wikipedia.org/wiki?curid=109937", "title": "Who's Next", "text": "Who's Next\n\nWho's Next je páté studiové album anglické rockové skupiny The Who, které poprvé vyšlo v srpnu 1971. Obsahovalo dva singly: „Behind Blue Eyes“ a „Won't Get Fooled Again“.\n\nSkladba „Won't Get Fooled Again“ je znělkou amerického seriálu \"Kriminálka Miami\", skladba „Baba O'Riley“ seriálu \"Kriminálka New York\".\n\nAutorem všech skladeb je Pete Townshend, pokud není uvedeno jinak.\n\n\n\n"}
{"id": "109941", "url": "https://cs.wikipedia.org/wiki?curid=109941", "title": "Esenciální aminokyseliny", "text": "Esenciální aminokyseliny\n\nEsenciální aminokyseliny jsou takové aminokyseliny, které živočišný organismus nedokáže syntetizovat \"de novo\". Navzdory svému názvu jsou to naopak méně důležité aminokyseliny, proto si živočichové mohli dovolit ztratit schopnost jejich syntézy a stali se závislí na jejich přívodu zvenčí.\n\nSyntéza esenciálních aminokyselin je v porovnání s ostatními aminokyselinami velmi složitá a energeticky náročná, pro organismus je tedy výhodnější využívat už hotových aminokyselin, pokud je může získat. Aminokyseliny, které jsou pro živočichy esenciální, dokážou syntetizovat rostliny a bakterie. Jsou pak zdrojem těchto aminokyselin pro všechny ostatní organismy.\n\nArginin a histidin jsou semiesenciální aminokyseliny - jejich syntéza není dostatečná pro podporu růstu. Jsou tedy esenciální jen pro děti a mláďata. Některé esenciální aminokyseliny mohou v těle vznikat, ale jen z jiných esenciálních aminokyselin: například methionin může být syntetizován z homocysteinu, ale na druhou stranu homocystein sám vzniká jen z methioninu.\n\nKvalita bílkovin v potravě se měří srovnáním podílu esenciálních aminokyselin a podílem, který odpovídá správné výživě. Čím je podíl esenciálních aminokyselin k neesenciálním vyšší, tím je bílkovina kvalitnější.\n\nPoměrně kvalitní bílkoviny obsahuje například mléko, vejce a maso, bílkoviny rostlinného původu mohou mít nedostatek určitých esenciálních aminokyselin. Při přísně veganské dietě tedy občas hrozí jejich nedostatek a je potřeba hlídat si příjem bílkovin z různých zdrojů. Například kombinace bílkovin z pšenice (málo lysinu) a bílkovin z luštěnin (málo methioninu) zajistí příjem esenciálních aminokyselin, ale celkový příjem bílkovin musí být vyšší, než při stravě, která obsahuje kvalitnější bílkoviny.\n\nAminokyseliny se v organismu neskladují, ty aminokyseliny, které nejsou hned zabudovány do vytvářených proteinů, jsou deaminovány a dusík v nich obsažený je vyloučen jako močovina. Proto nelze konzumovat potraviny bohaté na esenciální aminokyseliny „do zásoby“, příjem musí být pokud možno stálý.\n\"Údaje z Recommended Dietary Allowances, 10th Edition. Food and Nutrition Board, National Research Ccouncil–National Academy of Sciences, 1989\" \n\nV metabolismu bílkovin (které jsou složeny z aminokyselin) platí dva důležité zákony:\n\nRubnerův zákon limitní aminokyseliny říká, že využití aminokyselin z přijatých bílkovin závisí na obsahu nejméně zastoupené esenciální aminokyseliny. To znamená, že z přijatých aminokyselin se jich do vlastních proteinů zabuduje jen tolik, kolik odpovídá množství nejméně zastoupené esenciální aminokyseliny. Protože aminokyseliny se v organismu neskladují, ostatní aminokyseliny jsou rozloženy, a to i tehdy, když v organismu panuje celkový nedostatek bílkovin.\n\nWolfův zákon nadbytku esenciálních aminokyselin varuje, že příjem libovolné esenciální aminokyseliny ve velkém nadbytku narušuje metabolismus ostatních aminokyselin a zesiluje projevy limitní aminokyseliny.\n\nLimitní aminokyselinou se může stát libovolná esenciální aminokyselina, pokud je její zastoupení ve stravě nedostatečné. Nejčastěji to bývá lysin, kterého je málo v obilovinách a methionin, který je málo zastoupen v luštěninách. Jednostranná výživa bez živočišných bílkovin, spolu s vlivem limitních aminokyselin, je příčinou proteinové podvýživy (kwashiorkor) u lidí z rozvojových zemí.\n"}
{"id": "109947", "url": "https://cs.wikipedia.org/wiki?curid=109947", "title": "Bílá Cerekev", "text": "Bílá Cerekev\n\nČeský název Bílá Cerekev může označovat tato města:\n"}
{"id": "109950", "url": "https://cs.wikipedia.org/wiki?curid=109950", "title": "Karpatsko-dukelská operace", "text": "Karpatsko-dukelská operace\n\nKarpatsko-dukelská operace byla útočná operace sovětských a československých vojsk v jihovýchodním Polsku a na severovýchodním Slovensku na podzim roku 1944, která měla spojit povstalecké síly slovenského národního povstání se sovětskými armádami. Šlo o součást východokarpatské operace Rudé armády. Po potlačení povstání německými jednotkami a přechodu povstaleckých jednotek na partyzánský způsob boje ztratila svoje opodstatnění a byla ukončena.\n\nHlavní vojenský plán, se kterým počítalo vojenské ústředí a organizátoři Slovenského národního povstání předpokládal, že dvě východoslovenské divize, držící asi 100km frontu mezi německými jednotkami v oblastech severovýchodního Slovenska, otevřou Karpatské průsmyky a povstalecká armáda soustředěná na středním Slovensku bude toto území ve spolupráci s partyzánskými oddíly bránit až do příchodu Sovětské armády. Tento plán byl schválen jak československou exilovou vládou v Londýně, tak i exilovým vedením KSČ v Moskvě. Prodiskutován byl i s velením sovětských vojsk. Povstání však vypuklo předčasně, když ani jedna ze stran nebyla na ozbrojený boj důsledně připravená. Rozkaz k zahájení povstání byl vydán 29. srpna 1944 večer. Tento rozkaz ale nebral v potaz, že 28. srpna slovenská vláda vydala souhlas se vstupem německých vojsk na své území. Vstup německých vojsk na Slovensko 29. srpna 1944 byl katalyzátorem nezvratných událostí, které se od něj rychle odvíjely. Pro Karpatsko-dukelskou operaci však bylo rozhodující to, že 31. srpna začala německá vojska odzbrojovat jednotky východoslovenské armády, a tak narušila základní předpoklady úspěchu celého povstání.\n\nZačátkem září 1944 se levé křídlo vojsk 1. ukrajinského frontu, které tvořila 38. armáda generálplukovníka K. Moskalenka a pravé křídlo 4. ukrajinského frontu, který tvořila 1. gardová armáda generálplukovníka A. Grečka, nacházela v předhůří Karpat, zhruba severovýchodně od linie Krosno – Sanok. Tato vojska jen krátce předtím ukončila Lvovsko-sandoměřskou operaci. Po vypuknutí SNP na Slovensku v týle německých armád uložilo velení Sovětské armády 1. a 4. ukrajinskému frontu připravit a uskutečnit vojenskou operaci na pomoc tomuto povstání; překročit Karpaty, vstoupit na území bývalého Československa a spojit se s povstalci. Na přípravu tohoto vstupu dostala velení frontů pouhé 4 dny.\n\nKarpaty se vkliňovaly do území osvobozeného sovětskými armádami jako nejpevnější část německé obrany. Samotné sovětské velení nejdříve ani neplánovalo tyto hornaté oblasti pracně dobývat, ale spoléhalo se na to, že je Němci v obavách z obklíčení sami opustí, jakmile sovětské jednotky proniknou rovinami Polska a Maďarska dále na západ.\n\nSeverovýchod Slovenska bránila německá operační skupina \"Heinrici\", kterou tvořila 1. tanková armáda a 1. královská maďarská armáda. Obě dvě armády se nacházely v dobře vybudované obraně sahající až do hloubky 50 km. Obrana se soustředila hlavně na průchodná údolí potoků a říček a na horské průsmyky, které byly jedinými schůdnými místy pro sovětskou těžkou techniku.\n\nAž v období dokončování příprav vyšlo najevo, že žádnou pomoc od slovenských divizí, které držely průsmyky, Rudá armáda nedostane. Naopak sama se musí pokusit pomoci povstalcům, kteří se nacházeli několik stovek kilometrů hluboko v německé obraně. Ta byla velice dobře zajištěná, navíc v terénu nevhodném pro rozsáhlou ofenzivní činnost a nasazení tanků. Sovětské velení odzbrojení dvou východoslovenských divizí a jejich faktické vyřazení z bojů vzalo do úvahy a výsledkem bylo zrušení vzdušného výsadku, který měl, společně s povstalci obsadit průsmyky. Samotná operace zrušena nebyla, což bývá vysvětlováno z politického hlediska jako gesto sovětské pomoci povstání.\n\nV nejdůležitějším směru hlavního úderu Krosno – Dukla – Prešov měla útočit sovětská 38. armáda generála K. S. Moskalenka, posílená 25. tankovým sborem, 1. gardovým jezdeckým sborem a Prvním československým armádním sborem v SSSR. Pomocnou ofenzivní činnost ve směru Sanok – Prešov mělo poskytnout pravé křídlo 1. gardové armády. V operačním plánu se dále předpokládalo, že první pásmo obrany v Karpatském předhůří překonají nejdříve vojska 38. armády a potom 25. tankový, 1. gardový jezdecký a 1. československý armádní sbor zabezpečí rychlým tempem vývoj operace tak, že v průběhu 4 až 5 dní útočící vojska dosáhnou pásmo Stará Ľubovňa – Prešov. 38. armádu při tom měla podporovat část 2. letecké armády a 1. gardová část 8. letecké armády. Útok dvou východoslovenských divizí do týlu německé obrany byl naplánovaný na 3. den.\n\n8. září 1944 v 6.40 začala operace mohutnou raketovou, dělostřeleckou a minometnou přípravou. Z důvodu prozrazení začátku operace ale projektily dopadaly většinou do prázdného prostoru, neboť německé velení stáhlo jednotky do druhého obranného pásma. Po palebné přípravě v 8.40 vyrazila vojska 38. armády se značnou podporou letectva do útoku a úspěšně překonala první (vyklizené) pásmo německé obrany, přičemž však nebyla schopna dobýt Krosno za pochodu, ale byla ho nucena obejít. To se později ukázalo jako problém, neboť tím zůstaly zablokovány komunikace nutné pro další postup sovětských jednotek. Maršál Ivan Stěpanovič Koněv nařídil nasadit ráno 9. září druhý sled 38. armády: 1. gardový jezdecký sbor, 1. československý armádní sbor v SSSR a 25. tankový sbor (celkem 30 000 mužů), který se do výchozích postavení přesouval v noci. Následující postup těchto jednotek ale nebyl dostatečně rychlý, neboť byly nuceny se přesouvat lesními cestami z důvodu neprůchodnosti komunikací vedoucích přes dosud obsazené Krosno.\n\nOdpor německých jednotek zesílil. Tyto jednotky totiž začaly obsazovat dříve vybudovanou obrannou linii v hloubce 6 až 12 km. Německé velení v té době přesunulo do oblasti bojů 2 tankové a 2 pěší divize (o celkové síle asi 12 500 mužů), které stáhlo z jiných úseků fronty a hlavně z nasazení proti povstalcům. Na této linii se Němcům podařilo zadržet postup sovětských a československých jednotek. V té stejné době přešlo do útoku i pravé křídlo 1. gardové armády, které ale úpornou německou obranou také podstatně neproniklo. Na styku 38. a 1. gardové armády byli nasazeni vojáci 2. československé paradesantní brigády, kteří ve spolupráci se sovětskými tankovými jednotkami vybojovali urputné boje o obce Pułavy, Pielin, Dalany a Jędruskowce. Následně se 18. září, na rozkaz velitele frontu, tito vojáci začali stahovat do týlu, kde se připravovali na odlet na Slovensko k povstalcům. V souvislosti s pomalým postupem útočících vojsk byly z frontových záloh vyčleněny na pomoc operaci 4. gardový a 31. tankový sbor, další menší jednotky a hlavně dělostřelectvo.\n\n9. září v bojích v první linii u obcí Bóbrka, Wrocanka a Machnówka utrpěl těžké ztráty 1. československý armádní sbor. Československé velení se totiž mylně domnívalo, že postupuje územím obsazeným Rudou armádou a 1. a 3. brigáda postoupila v nebojové sestavě přímo do palebného prostoru německého dělostřelectva. Poté, co byli českoslovenští vojáci zasaženi dělostřeleckou a minometnou palbou, museli čelit výpadu německé pěchoty. Výsledkem byla ztráta 600 mužů a útěk některých méně zkušených vojáků. Disciplinovaný odpor kladli zejména veteráni 1. světové války a část dělostřelectva pálící napřímo. Po německém útoku zůstala 1. brigáda oslabena a 3. brigáda přestala prakticky existovat. Velitel 1. československého armádního sboru gen. Jan Kratochvíl byl maršálem Koněvem odvolán a na jeho místo byl ustaven generál Ludvík Svoboda. Výměna velitelů u jednotek, které přestaly útočit, proběhla i u sovětských jednotek.\n\nPo zdlouhavých několikadenních bojích se sovětským a československým jednotkám podařilo vyvrátit i druhé pásmo německé obrany a obsadit město Dukla. 1. československý armádní sbor od 10. září 1944 vybojoval velmi těžké boje o kótu 534, dominantu německé obrany u města Dukla. Tyto boje vrcholily 20. září. Od 13. září začal mezerou v německé obraně postupovat do německého týlu 1. gardový jezdecký sbor. Jeho úlohou bylo postoupit ve směru na Zborov a Bardejov, odkud měl dále rozvíjet ofenzivní činnost směrem na Starou Ľubovňu. Německé velení ale proti pronikajícímu sboru nasadilo tankové jednotky, kterým se podařilo uzavřít vzniklý průlom a začaly jezdecký sbor obkličovat. Sovětským tankovým jednotkám se už nepodařilo postoupit za gardovým jezdeckým sborem, který se dostal na jihovýchod od Dukelského průsmyku. Jezdecký sbor proto dostal novou úlohu; obsadit komunikaci spojující průsmyk se Svidníkem a odříznout tak Němcům ústupovou cestu na jih. Ani to se mu však kvůli silné, stále se stupňující obraně nepřítele a pro nedostatek munice nepodařilo. Proto se začal probojovávat zpět k sovětským vojskům.\n\nV druhé polovině září 1944 z útočících jednotek postoupila nejvíce 1. gardová armáda. Do útoku byly postupně nasazovány i ostatní síly 4. ukrajinského frontu, které začaly východokarpatskou operaci, která měla za cíl osvobodit celou oblast Východních Karpat. 20. září 1944 1. gardová armáda překročila hlavní karpatský hřeben a vstoupila na československé území. Jednotky prvního sledu z 3. horského střeleckého sboru 21. září 1944 osvobodily první slovenskou obec Kalinov, ale celkově se jim nepodařilo výrazně postoupit přes německá postavení. Koncem září probíhaly též těžké boje v prostoru 38. armády, kde se československé jednotky snažily probojovat ke státní hranici. Československý armádní sbor tu vybojoval těžkou ozbrojenou bitvu o Hyrowu horu, ale stále se nacházel severně od dukelské silnice, u obce Zyndranowa a v okolí průsmyku. Část jednotek 67. střeleckého sboru 4. října 1944 pronikla německou linií jižně od Dukelského průsmyku a postoupila na československé území. Československý armádní sbor je při tom následoval, překročil Dukelský průsmyk a ještě týž den po boji osvobodil Vyšný Komárnik.\n\nNěmecké jednotky se zachytily na dalším obranném pásmu 6 km jižně od průsmyku a opíraly svou obranu o vrchy Javira a Obšar. Další útoky na tuto linii obrany se jim podařilo odrážet. Velení 38. armády proto rozhodlo přenést úder jihovýchodně od průsmyku ve směru cesty Kapišová – Svidník. Odtud se jednotky 67. střeleckého sboru s podporou tanků pokusily prorazit k hlavní komunikaci směřující z Dukelského průsmyku. Právě zde se v údolí potoka Kapišovka mezi obcemi Nižná Pisaná a Kapišová od 25. do 27. října 1944 odehrály nejtvrdší boje celé operace. Německá obrana se tu opírala o kopcovitý terén, který byl v té době důsledkem deště těžko schůdný. Obě strany v krvavých bojích vedených za nepříznivého podzimního počasí utrpěly těžké ztráty. Sovětským jednotkám se nepodařilo výrazněji postoupit.\n\nPrávě v té době se německým vojskům podařilo potlačit povstaleckou armádu na středním Slovensku. Proto se velení 1. ukrajinského frontu rozhodlo Karpatsko-dukelskou operaci zastavit. Československé a sovětské jednotky přešly 28. října 1944 do dočasné obrany.\n\nPostup hornatým terénem slovenských hor trval československým, rumunským a hlavně sovětským vojskům až do dubna 1945. Osvobozovací boje byly završeny v rámci východokarpatské operace.\n\nKarpatsko-dukelská operace jednoznačně neskončila úspěchem. Odehrávala se v krajně nepříznivých podmínkách, ale byla do značné míry plýtváním lidských a materiálních sil SSSR. Od začátku neměla velké vyhlídky na úspěch, ale byla spíše politickým gestem náklonnosti Sovětského svazu k Československu. Avšak vázala velký počet vojsk (20 divizí), které nemohlo německé velení nasadit proti povstalcům a tak byla největší vojenskou pomocí, kterou povstání poskytla. Útočné úsilí sovětských a československých vojsk bylo nesmírné, což je pozorovatelné na jejich částečném postupu neprůchodným a tvrdě bráněným horským terénem. Přitom zatlačily nepřítele do hloubky Východních Karpat a způsobily mu značné ztráty (podle sovětských údajů 52 000 mrtvých, raněných a nezvěstných a 26 000 zajatých německých vojáků), na technice a zbraních (800 děl a minometů, do 185 tanků). Ztráty Sovětů a Čechoslováků ale byly také těžké. Padlo 19 000 sovětských vojáků. Zároveň padlo 1800 příslušníků 1. československého armádního sboru, 4500 jich bylo raněno a sbor přišel o 90 % velitelů.\n\nV pozdějším období se objevily spekulace o úmyslném nasazení 1. čs. armádního sboru sovětským velením do nejtěžších bojů se záměrem co nejvíce sbor oslabit. Jiní tvrdí, že ve skutečnosti se jednalo o běžný sovětský způsob používání vojenských jednotek (tj. bez ohledu na lidské ztráty) a že stejným způsobem byly používány i jednotky Rudé armády. (Uvedený číselný údaj o počtu obětí sovětských vojáků odpovídá dobové literatuře. Podle modernějších výzkumů je značně nadhodnocen a ve skutečnosti dosáhl hodnoty 10 500.)\n\n\n\n"}
{"id": "109951", "url": "https://cs.wikipedia.org/wiki?curid=109951", "title": "Jiterní Ves", "text": "Jiterní Ves\n\nJiterní Ves (též zvaná Požerov) je vesnička v okrese České Budějovice, poblíž Třeboně a Borovan. Spadá pod obec Jílovice. Založena byla v katastru Kramolína lesními dělníky kolem roku 1800 a až do roku 1948 pod něj i patřila. Od roku 1948 patřila pod Šalmanovice a později byla i s nimi připojena k Jílovicím. V roce 2011 zde trvale žilo sedm obyvatel.\n\nPrvní písemná zmínka o vesnici pochází z roku 1841.\n\nOd roku 1905 zde působil hasičský sbor.\n\n"}
{"id": "109964", "url": "https://cs.wikipedia.org/wiki?curid=109964", "title": "Akkra", "text": "Akkra\n\nAkkra\nje hlavní město Ghanské republiky.\nPodle posledních údajů z roku 2005 čítá zhruba 1 970 000 obyvatel.\nJe největším komunikačním a obchodním centrem v zemi.\n\nNachází se nedaleko Greenwichského poledníku ve Větší Akkře, což je jeden z ghanských administrativních regionů. Větší Akkra je rozdělena dále do šesti distriktů:\n\nMěsto Akkra bylo založeno v 16. století obyvateli západoafrického kmene Ga.\n\nSvé jméno má odvozené od výrazu \"nkran\", což v západoafrickém dialektu znamenalo označení pro mravence, jiné kmeny tímto slovem ale nazývali i příslušníky kmene Ga. Vývoj Akkry je dále spjat s koloniálními mocnostmi působícími v této oblasti. Napřed to byli Portugalci, kteří zde postavili pevnost, poté Švédové, Holanďané, Francouzi, Britové a Dánové, kteří se sem dostali na konci 17. století.\n\nEvropští kolonizátoři si kolem města založeným kmenem Ga zakládali postupně své pevnosti. Britové založili pevnost Jamestown, Dánové pevnost Christianbourg, také nazývanou Osu castle a Holanďané pevnost Ussherstown. Všechny tyto pevnosti a území těchto objektů a pozemků tvoří jádro dnešního moderního města.\n\nNa konci anglo-ašantské války Akkru nahradilo město Cape Coast za hlavní město Britského zlatonosného pobřeží.\nPo dostavbě železnice sloužící těžařskému a zemědělskému účelu získala Akkra opět zasloužené místo hospodářského a ekonomického centra Ghany.\nRozsáhlé území města bylo zničeno zemětřesením v letech 1862 a 1939, ale město rostlo okolo přístavu (dnes přesídleného do města Tema), a později pivovaru. Expandovalo do přilehlých měst.\n\nV roce 1948 zde byla odstartována kampaň za nezávislost získaná v roce 1957.\nAkkra je domovem Národního muzea Ghany (National Museum of Ghana), Ghanské akademie věd a umění (Ghana Academy of Arts and Sciences), Národního archivu Grany (National Archives of Ghana), a Ghanské centrální knihovny (Ghana's central library). Christianborgu (Osu Castle) sídlí vláda Ghany, Národní divadlo (National Theatre), Accra Centre for National Culture, Národní sportovní stadion (National sport stadium), Memorial Centre for Pan-African Culture, nedaleko Parlamentu Ghany je the Ghana-India Kofi Annan Centre for Excellence v ICT.\n\nV současnosti je Akkra hlavním uzlem dopravy, zvláště svým letištěm, které se jmenuje Kotoka International Airport, a také železniční sítí směřující do měst: Tema, Takoradi a Kumasi.\n\nNa okraji města je Achimota Secondary School (založená v roce 1924 ale zprovozněná v roce 1927), Presby Boys' Secondary School a mnoho dalších škol.\n\n13 km od Legonu se nachází Univerzita Ghany (University of Ghana). Komise pro obranu Organizace africké jednoty (The Defense Commission of the Organization of African Unity) má své velitelství právě v Akře.\n\n\n"}
{"id": "109986", "url": "https://cs.wikipedia.org/wiki?curid=109986", "title": "WinFS", "text": "WinFS\n\nWinFS (\"Windows Future Storage\") bylo v informatice kódové označení dnes již nevyvíjeného souborového systému firmy Microsoft, který byl založen na databázové technologii SQL, umožňoval indexování metadat, fulltextové vyhledávání a měl poskytovat rychlejší přístup k souborům.\n\n"}
{"id": "110008", "url": "https://cs.wikipedia.org/wiki?curid=110008", "title": "Voják", "text": "Voják\n\nVoják je osoba, jež slouží ve vojsku buď za plný plat (žold) jako profesionální voják, případně je do vojska odveden, naverbován, v rámci branné povinnosti. Takoví vojáci jsou označováni jako branci a zpravidla je jejich plat nižší až symbolický.\nVojsko se dělí na menší jednotky a je přísně hierarchicky dělené a řízené.\nAčkoliv každý voják musí projít alespoň základním bojovým výcvikem, mnoho vojáků slouží v nebojových pozicích, například v administrativě, výzkumu nebo zásobování.\nPro vojáky, kteří přestali sloužit v armádě se často používá označení \"veterán\", ale někdy jsou takto nazývání i zkušení vojáci, kteří v armádě slouží již dlouhou dobu.\nKromě toho jsou i vojáci mimo službu, v záloze, které má armáda k dispozici pro případ potřeby, zejména v rámci mobilizace. Ti jsou formou krátkodobých cvičení průběžně doškolováni a udržují si tak schopnost nastoupit k činné službě a mohou dostávat odměnu za pohotovost.\n\n\n\n"}
{"id": "110009", "url": "https://cs.wikipedia.org/wiki?curid=110009", "title": "Němci", "text": "Němci\n\nNěmci () jsou germánská etnická skupina původně žijící ve Střední Evropě, obývající především území Německa, které je jím obýváno téměř výlučně. Sdílejí společný německý původ, kulturu, historii a hovoří různými dialekty němčiny jako svým mateřským jazykem. České (slovanské) jméno Němci bylo buď odvozeno od adjektiva \"němý\", jelikož němčina je jazyk s češtinou vzájemně nesrozumitelný, nebo od kmene Nemetů (odvozené od keltského kořene \"nemeto-\") podobně jako francouzský výraz \"Allemagne\" podle kmene Alemanů.\n\nDo roku 1945 se k Němcům většinou počítali i německy hovořící obyvatelé Rakouska, kteří se však od té doby považují za samostatný rakouský národ. Německá menšina dále žije především na jihu Dánska a v Horním Slezsku. Německého původu je také většina obyvatel dnes francouzského Alsaska, německy hovořící obyvatelé Švýcarska a Jižního Tyrolska. Odhadovaný počet Němců je mezi 75 a 160 miliony, z toho 75 milionů obyvatel Německa, zbytek, asi 80 mil. je odhad počtu lidí po celém světě (hlavně v USA, Brazílii, Argentině, Chile, Francii a Kanadě), kteří se hlásí k německému původu.\n\nOd 12. století do konce druhé světové války byly Němci osídleny pohraniční oblasti českých zemí, tzv. Sudety, a mnohá další města, kde vytvářeli německé jazykové ostrovy (Praha, Brno, Jihlava, Olomouc). V první polovině dvacátého století tvořili Němci v Českých zemích přibližně třetinu obyvatelstva. Po válce byli z Československa téměř všichni vysídleni.\n\nNěmci osidlovali také mnohá východní území. Na Slovensku se nazývají Karpatští Němci.\n\nNobelovu cenu za fyziku získali Peter Grünberg, Theodor W. Hänsch, Wolfgang Ketterle, Herbert Kroemer, Horst L. Störmer, Hans Georg Dehmelt, Wolfgang Paul, Jack Steinberger, Johannes Georg Bednorz, Ernst Ruska, Gerd Binnig, Klaus von Klitzing, Arno Allan Penzias, Hans Bethe, Maria Göppert-Mayerová, J. Hans D. Jensen, Rudolf Ludwig Mössbauer, Max Born, Walther Bothe, Otto Stern, Werner Heisenberg, James Franck, Gustav Ludwig Hertz, Albert Einstein, Johannes Stark, Max Planck, Max von Laue, Wilhelm Wien, Karl Ferdinand Braun, Philipp Lenard a Wilhelm Conrad Röntgen.\n\nNobelovu cenu za chemii Stefan Hell, Gerhard Ertl, Johann Deisenhofer, Robert Huber, Hartmut Michel, Georg Wittig, Ernst Otto Fischer, Gerhard Herzberg, Manfred Eigen, Karl Ziegler, Hermann Staudinger, Otto Diels, Kurt Alder, Otto Hahn, Adolf Butenandt, Richard Kuhn, Carl Bosch, Friedrich Bergius, Hans Fischer, Hans von Euler-Chelpin, Adolf Otto Reinhold Windaus, Heinrich Otto Wieland, Walther Nernst, Fritz Haber, Richard Willstätter, Otto Wallach, Wilhelm Ostwald, Eduard Buchner, Adolf von Baeyer a Hermann Emil Fischer.\n\nZa fyziologii nebo lékařství Thomas C. Südhof, Harald zur Hausen, Günter Blobel, Christiane Nüsslein-Volhard, Bert Sakmann, Erwin Neher, Georges Jean Franz Köhler, Bernard Katz, Max Delbrück, Feodor Felix Konrad Lynen, Konrad Bloch, Werner Forssmann, Fritz Albert Lipmann, Hans Adolf Krebs, Ernst Boris Chain, Gerhard Domagk, Hans Spemann, Otto Heinrich Warburg, Otto Fritz Meyerhof, Albrecht Kossel, Paul Ehrlich, Robert Koch a Emil Adolf von Behring.\n\nEvropskou kulturu zásadně ovlivnil vynález knihtisku Johannese Gutenberga. Heinrich Rudolf Hertz umožnil svými objevy v oblasti elektromagnetismu vznik přístrojů pro bezdrátové spojení, Carl Friedrich Gauss spolu s Wilhelmem Eduardem Weberem poté i díky tomu vynalezli elektromagnetický telegraf. Otcem moderní astronomie je Johannes Kepler. Gustav Kirchhoff byl jedním z tvůrců spektrální analýzy, která dokáže určit složení hvězd, a definoval tzv. černé těleso. Rudolf Diesel vynalezl dieslový motor, Gottlieb Daimler vysokorychlostní benzínový motor, Karl Benz první benzínový automobil. Vývoj raketové techniky zásadně ovlivnil Wernher von Braun. Alexander von Humboldt patřil k nejvýznamnějším přírodovědcům své doby a zakladatelům geografie. Základní zákony elektřiny objevil Georg Simon Ohm. William Herschel objevil infračervené záření. Revoluci v geometrii a matematice vyvolali Bernhard Riemann a Georg Cantor. Významným matematikem byl i Carl Gustav Jacob Jacobi, David Hilbert, Leopold Kronecker nebo Hermann Weyl. Evoluční teorii rozvíjel Ernst Haeckel, ve 20. století Ernst Mayr. Významnou teorii o vzniku tornád předložil meteorolog a geolog Alfred Wegener. Daniel Gabriel Fahrenheit proslul výzkumem tepla. Robert Wilhelm Bunsen vynálezem řady laboratorních přístrojů. Friedrich Wöhler syntézou močoviny. Klíčovou postavou fyziky 19. století byl Hermann von Helmholtz. Rudolf Clausius byl zakladatelem termodynamiky. Justus von Liebig založil výrobu průmyslových hnojiv. Heinrich Wilhelm Olbers byl významný astronom, jehož teorii o zaniklé planetě Phaeton v naší sluneční soustavě už vyznává málokdo, ale jeho Olbersův paradox zásadně ovlivnil moderní kosmologii. Průkopníkem informatiky byl Konrád Zuse. Nicolaus Otto vynalezl Ottův motor. Emmy Noetherová byla nejlepší matematičkou své doby, teorii čísel i matematickou statistiku ovlivnil Johann Peter Gustav Lejeune Dirichlet, Richard Dedekind zkonstruoval množinu reálných čísel, Felix Klein revolučním způsobem počal propojovat geometrii s algebrou, za otce moderní matematické analýzy je označován Karl Weierstrass. Ernst Karl Abbe, Carl Zeiss a Joseph von Fraunhofer založili moderní optiku. Friedrich Wilhelm Bessel jako první změřil paralaxu hvězdy a spočítal její vzdálenost od země. Georgius Agricola je vnímán jako zakladatel mineralogie. Otto von Guericke vynalezl vývěvu. Friedrich August Kekulé popsal zákonitosti řetězení uhlíku. Johann Gottfried Galle objevil planetu Neptun. August Ferdinand Möbius je zakladatelem topologie. Výzkum buněk významně posunuli kupředu Rudolf Virchow a Matthias Jacob Schleiden. Samuel Hahnemann založil stále diskutovanou homeopatii. Za praotce kvantové fyziky lze označit Arnolda Sommerfelda. Johannes Wilhelm Geiger sestrojil první měřič radioaktivity. Průkopníkem astrofotografie byl Max Wolf. Emile Berliner vynalezl mikrofon a gramofon. Významným kartografem byl Martin Waldseemüller, všestranností vpravdě renesanční vynikl jezuitský učenec Athanasius Kircher. Fyzik Karl Schwarzschild sehrál roli ve vývoji obecné teorie relativity. Theodor Schwann zavedl pojem metabolismus.\n\nJako konstruktér vzducholodí vynikl Ferdinand von Zeppelin, jako automobilový konstruktér Ferdinand Porsche. Německý průmysl zásadně pozdvihl též Ernst Werner von Siemens. V Německu se narodil i zakladatel americké firmy na výrobu džín Levi Strauss. Otto Lilienthal byl průkopníkem letectví.\n\nV oblasti humanitních a sociálních věd se Němci výrazně prosazovali zejména ve filozofii. Představitelem metafyziky byl Mistr Eckhart. Největším německým scholastikem byl Albert Veliký. Renesančním myslitelem Mikuláš Kusánský. Gottfried Wilhelm Leibniz představil klasickou ontologii, na niž bylo zhusta reagováno. Paul Heinrich Dietrich von Holbach je klasikem filozofického materialismu a ateismu. Vrcholnou érou německé filozofie však bylo 18. a 19. století: Immanuel Kant, Friedrich Nietzsche, Georg Wilhelm Friedrich Hegel, Arthur Schopenhauer, Johann Gottlieb Fichte, Ludwig Feuerbach, Johann Gottfried Herder, Gottlob Frege, Friedrich Wilhelm Joseph Schelling, Max Stirner nebo Wilhelm Dilthey patřili k největším filozofům své doby. Významnými teoretiky socialismu byli Karl Marx, Friedrich Engels, Ferdinand Lassalle, Eduard Bernstein a Rosa Luxemburgová. Ve 20. století byla nejvýznamnější školou fenomenologie, kterou reprezentovali Martin Heidegger, Edmund Husserl (lze ho ovšem také považovat za Rakušana, neřkuli za Čecha), Max Scheler či Hannah Arendtová, a tzv. Frankurtská škola, kterou představovali Jürgen Habermas, Theodor Adorno, Erich Fromm, Walter Benjamin, Herbert Marcuse a Max Horkheimer. K existencialistům patřil Karl Jaspers, k hermeneutice Hans-Georg Gadamer, k analytické filozofii Rudolf Carnap. K nejvýznamnějším sociologům světa patří Max Weber, Ferdinand Tönnies a Georg Simmel. Zakladatelem moderní psychologie je Wilhelm Wundt, psychologii národů se pokusil rozvinout Erik Erikson. Nobelovu cenu za ekonomiku získali Reinhard Selten a Wassily Leontief. Franz Boas je jedním z nejdůležitějších kulturních antropologů 20. století. Archeolog Heinrich Schliemann proslul jako objevitel antické Tróje. Leopold von Ranke byl zakladatelem německé historiografie, historik Oswald Spengler proslul svou knihou \"Zánik Západu\". K zakladatelům indologie patřil Friedrich Max Müller. Za nejvýznamnějšího teoretika války je považován Carl von Clausewitz.\n\nZa Němce lze považovat Wolfganga Amadea Mozarta, byť se narodil v Rakousku a Rakušané ho striktně označují za Rakušana. Národnost je však jasná u dalších tří velikánů světové hudby: Ludwiga van Beethovena, Johanna Sebastiana Bacha a Richarda Wagnera. Ke klasikům je řazen i George Frideric Handel, Johannes Brahms, Felix Mendelssohn, Robert Schumann, Carl Maria von Weber a Richard Strauss. Německou hudbu silně ovlivnili i Christoph Willibald Gluck, Georg Philipp Telemann, Carl Orff, Carl Philipp Emanuel Bach, Dietrich Buxtehude, Paul Hindemith, Giacomo Meyerbeer, Kurt Weill, Heinrich Schütz nebo Max Bruch. Karlheinz Stockhausen se proslavil jako experimentátor a průkopník elektronické hudby. Filmovou hudbou proslul Hans Zimmer (\"Lví král\", \"Piráti z Karibiku\", \"Gladiátor\" aj.). Z interpretů vynikli pianistka Clara Schumannová či varhaník Johann Pachelbel. V populární hudbě se prosadili producent a skladatel Dieter Bohlen, mj. lídr skupiny Modern Talking nebo skupina Rammstein s Till Lindemannem v čele.\n\nKe klasikům německé literatury patří Johann Wolfgang von Goethe, Friedrich Schiller, Bratři Grimmové, Heinrich Heine, Gotthold Ephraim Lessing, Heinrich von Kleist, Ernst Theodor Wilhelm Hoffmann, Friedrich Hölderlin, Novalis, Theodor Fontane či Georg Büchner. Nobelovu cenu za literaturu získali Herta Müllerová, Günter Grass, Heinrich Böll, Nelly Sachsová, Thomas Mann, Gerhart Hauptmann, Paul Heyse, Rudolf Christoph Eucken a Theodor Mommsen. K významným autorům 20. století bývá řazen i Bertolt Brecht, Heinrich Mann, Alfred Döblin nebo Patrick Süskind. V oblasti dětské literatury vynikl například Erich Kästner (\"Emil a detektivové\") či Michael Ende (\"Nekonečný příběh\"), v oblasti populární literatury Karl May.\n\nNejslavnějším německým malířem je Albrecht Dürer. Dürerem byl silně inspirován i dřevorytec Hans Holbein mladší. V éře romantismu se prosadil Caspar David Friedrich. Významným renesančním malířem byl Lucas Cranach starší. Ten je někdy řazen k tzv. dunajské škole, k níž patří i Albrecht Altdorfer. K renesanci náleží i Matthias Grünewald. Významným dřevorytcem 19. století byl Wilhelm Busch. Maria Sibylla Merianová proslula kresbami hmyzu, rostlin a zvířat. Výraznou osobností avantgardy byl Max Ernst, expresionisté Franz Marc, Ernst Ludwig Kirchner a Käthe Kollwitzová. Svými karikaturami prosluli George Grosz či Otto Dix. Nejslavnějšími sochaři jsou Hans Arp a Joseph Beuys.\n\nKlíčovými reprezentanty modernismu v architektuře jsou Ludwig Mies van der Rohe a Walter Gropius, zakladatel proslulé školy Bauhaus. Významným architektem neoklasicismu byl Karl Friedrich Schinkel.\n\nKlasikem německého filmu je režisér Friedrich Wilhelm Murnau, tvůrce klasického snímku \"Nosferatu\". Slavnou filmovou režisérkou byla i Leni Riefenstahlová. Klíčovou postavou poválečného německého filmu byli Wim Wenders, Werner Herzog či Rainer Werner Fassbinder. V Hollywoodu se prosadil Roland Emmerich. Nejslavnějšími německými herci jsou Marlene Dietrichová, Klaus Kinski a Nastassja Kinski. V modelingu se prosadily Heidi Klumová a Claudia Schifferová, jako módní návrhář proslul Karl Lagerfeld.\n\nJednu z největších náboženských revolucí v dějinách Evropy přinesl Martin Luther. Jeho blízkým spolupracovníkem byl Philipp Melanchthon. Nejznámější středověkou německou mystičkou byla Hildegarda z Bingenu. Dietrich Bonhoeffer je nejvýznamnějším protestantským teologem 20. století. Za klíčovou katolickou myslitelku 20. století je považována Terezie Benedikta od Kříže. Nobelovu cenu míru získali Willy Brandt, Albert Schweitzer, Carl von Ossietzky, Ludwig Quidde a Gustav Stresemann. Bojovnicí za práva žen a zakladatelkou mezinárodního dne žen byla Clara Zetkinová. Sophie Schollová patří k nejuctívanějším bojovníkům proti nacismu.\n\nK nejslavnějším německým fotbalistům patří Franz Beckenbauer a Gerd Müller, k tenistům Steffi Grafová a Boris Becker. Legendárním pilotem formule 1 je Michael Schumacher, dále také Sebastian Vettel, šachistou Emanuel Lasker. Nejslavnějším německým basketbalistou je Dirk Nowitzki.\n\n\n"}
{"id": "110025", "url": "https://cs.wikipedia.org/wiki?curid=110025", "title": "Páni z Lomnice", "text": "Páni z Lomnice\n\nPáni z Lomnice jsou starý moravský rod, pocházející z rodu Tasovců, který měl v erbu černé křídlo ve stříbrném poli. \n\nRod Tasovců, který se též psal po Meziříčí či po hradě Tassenberku, má pravděpodobně daleko starší kořeny, snad až do 11. století, ale spojitost s údajným prapředkem Tasem není jistá. Ve starší literatuře bývá uveden jako zakladatel rodu z Lomnice Oldřich z Lomnice, který však byl Vítkovec a zdrojem jeho predikátu byla Lomnice nad Lužnicí. Prvními historicky doložitelnými členy rodu jsou bratři Bohuše a Vznata, který se uvádí v letech 1227–1234 jako znojemský purkrabí. V letech 1237–1259 Vznata držel s bratrem Tasov. Vznata byl v letech 1254–1277 královským číšníkem a měl tři syny: Jence (1293), Tasa (1281–1297) a Vznatu. \n\nKoncem 13. a počátkem 14. století se rod rozvětvil na dvě větve. První z nich držela Tasov a Lomnici, druhá Velké Meziříčí. Tas z Tasenberka, který se uvádí v letech 1281–1297, držel hrad Tassenberk, městečko Lomnici a měl syna Jence. Vznata se psal v roce 1281 po Velkém Meziříčí a později i po Lomnici. Roku 1318 byl komorníkem brněnské a olomoucké cúdy a roku 1339 moravským zemským hejtmanem. Vznata držel také Deblín a Louku. \n\nJešek Meziříčský držel kromě Meziříčí i Křižanov, další členové této větve získali statky v Čechách, které později prodali. Tyto dvě rodové větve se později rozdělily na několik odnoží, které vlastnili např. Náměšť nad Oslavou, Mostiště, Jemnici.\n\nJan Meziříčský z Lomnice v letech 1496–1515 zastával úřad moravského zemského hejtmana a v této funkci zasahoval do vývoje událostí nejen na Moravě, ale i v Čechách, měl velký vliv i na krále Vladislava II. Zemřel roku 1515. Zdeněk Meziříčský z Lomnice vlastnil počátkem 16. století Vranov, v Čechách vyženil Ledeč nad Sázavou, kam se přestěhoval. \n\nRodovým sídlem pánů z Lomnice byl hrad Lomnice. Ačkoliv zůstal v majetku rodu až do 16. století, nejsilnější a nejvlivnější rodovou větví se stali Meziříčtí z Lomnice. Páni z Lomnice vlastnili v průběhu času tyto hrady: Lomnici, Velké Meziříčí, Tassenberk, Tasov, Bukov, Náměšť nad Oslavou, Brumov, Ledeč nad Sázavou, Mostiště, Letovice, Louku, Pyšolec, Rájec, Skuhrov, Zubštejn a další.\n\nPočátkem 17. století rod ve všech větvích vymřel po meči.\n\nV štítě měli ve stříbrném poli černé křídlo se zlatou pružinou. Ne všechny rodové linie měly stejná vybarvení. Znak města Velkého Meziříčí dosud ukazuje křídlo Meziříčských z Lomnice, i když ve změněných barvách, nezměněný znak pak užívá město Kuřim u Brna a Křižanov.\n\nSpojili se s Krajíři, Perštejny, Šternberky, Trčky, pány z Letovic či Ledeckými z Říčan.\n\n\n\n"}
{"id": "110036", "url": "https://cs.wikipedia.org/wiki?curid=110036", "title": "Nkrumahovo mauzoleum", "text": "Nkrumahovo mauzoleum\n\nNkrumahovo mauzoleum je místo posledního odpočinku prvního prezidenta Ghany, otce panafrické myšlenky Kwame Nkrumaha. Kwame Nkrumah bojoval za dekolonizaci Afriky a vybojoval nezávislost Ghany. Nkrumahova rakev byla na toto místo přemístěna z Mauzolea Camayenne, kde leží největší hrdinové Ghany. Nachází se 83  km západně od města Takoradi, ve městě Accra v Ghaně, kde se Nkumah narodil.\n\nPamátník leží uprostřed města v místě, kde prožil bývalý prezident své dětství. Místo také slouží jako památník. Skládá se z tropické zahrady se dvěma fontánami ve kterých stojí bronzové sochy. Padmore Museum, které leží přímo za mauzoleem, ukazuje úspěchy, kterých Nkrumah a jeho spojenci dosáhli.\n\n"}
{"id": "110038", "url": "https://cs.wikipedia.org/wiki?curid=110038", "title": "Kamenné varhany", "text": "Kamenné varhany\n\nKamenné varhany je skalní útvar, který vzniká díky sloupcovité odlučnosti bazaltu – čediče (méně často též znělce – fonolitu). Jedná se o geologickou vlastnost bazaltů, který se projevuje penta- či hexagonálními hranoly, které mohou dosahovat délky až několika desítek metrů.\n\nVznik bazaltické odlučnosti je způsoben kontrakcí (smršťováním) lávy při chladnutí, která může nastat ve dvou případech a odvíjí se od ní rozsah. V prvním případě během sopečné činnosti dochází k výlevu lávového proudu v rozsáhlé oblasti, kde vzniká lávové jezero, které začíná pozvolna v novém prostředí vydávat do okolí teplo. Postupným chladnutím lávy nastává ochlazování svrchní části lávového pole, čímž se ochlazující část pole začne zmenšovat smršťovat a zmenšovat objem. Vlivem zmenšujícího objemu se začínají na celistvém lávovém tělese objevovat trhliny a pukliny, které postupně vlivem dalšího klesání teploty prorůstají hlouběji. Vznikají tak pěti či šestihranné sloupce, které jsou orientovány kolmo k povrchu lávového proudu. Tvar hranolů je určen snahou systému o vytvoření co nejmenších mezer mezi jednotlivými sloupci.\n\nV druhém případě magma nedokáže opustit magmatický sopouch, ve kterém začíná chladnout. Následné procesy jsou shodné s prvním případem. Vlivem erozivní činnosti a denudací povrchu jsou okolní méně odolné horniny (převážně sedimentární) rozrušeny a odneseny pryč, čímž se odhalují odolnější vulkanické horniny. Vznikají tak zajímavé skalní útvary v podobě bazaltových sloupů. V případě, že jsou svislé sloupce lávových proudů nebo výlevů odhaleny, například v říčním korytě či na pobřežním klifu, je útvar nazýván lávovou palisádou a má charakter skalního defilé.\n\nBazální odlučnost většinou zasahuje rozsáhlé oblasti, ve kterých se pak nachází nespočet sloupců, které dohromady tvoří těleso.\n\nKamenné varhany jsou často lidovou kulturou spojovány s dílem nadpřirozené postavy, nejčastěji čerta, a jsou často s jeho jménem i spojovány (čertovy schody atd.). Na území České republiky je možno navštívit kamenné varhany například v oblasti Zlatého vrchu. Ve světě je nejznámější oblast v Severním Irsku Giant's Causeway (česky Obrův chodník, či Obrovy schody), které mají pokračování i ve Skotsku. Proslulá je rovněž lokalita Devils Tower ve Wyomingu.\n\n"}
{"id": "110039", "url": "https://cs.wikipedia.org/wiki?curid=110039", "title": "Sopečná puma", "text": "Sopečná puma\n\nSopečná puma, též sopečná bomba, je těleso, které vzniká při explozi vulkánu. Jedná se o pyroklastický materiál, který přesahuje svými rozměry 64 milimetrů a který je během exploze vymrštěn do okolí vulkánu, kde může napáchat značné materiální škody.\n\nSopečná puma je kus žhavého magmatu, který je během exploze vymrštěn do atmosféry, kde se vlivem aerodynamického tření zaobluje a dostává svůj typicky kapkovitý tvar. Během letu magmatické těleso chladne a na povrchu se vytváří pevná schránka. Při dopadu sopečná puma předává svoji kinetickou energii povrchu, na kterém může napáchat v závislosti na své hmotnosti značné škody. Velké sopečné pumy nemusí za letu vychladnout a jejich žhavá jádra mohou při dopadu zapalovat okolní hořlavé látky a způsobovat značně rozsáhlé požáry.\n\nSopečné pumy jsou častým doprovodným jevem kyselých magmat, které nejsou pohyblivé a pro které je typický explozivní vulkanismus, během něhož jsou sopečné pumy produkovány.\n"}
{"id": "110043", "url": "https://cs.wikipedia.org/wiki?curid=110043", "title": "Litava", "text": "Litava\n\nLitava může znamenat:\n"}
{"id": "110051", "url": "https://cs.wikipedia.org/wiki?curid=110051", "title": "Pichincha", "text": "Pichincha\n\nPichincha je vulkán nacházející se přibližně 10 km západně od hlavního ekvádorského města Quito. Je to rozsáhlý sopečný komplex o rozloze 200 km². Vulkán má hlavní dva vrcholy, vzdálené od sebe 6 km – neaktivní Rucu Richincha (4700 m) a Guagua Pichincha (4794 m), který je v současnosti aktivní a pod stálým dohledem seismologů. Oby vrcholy tvoří stratovulkán, zčásti propadlý či zbořený do vlastní ohromné kaldery.\n\nPrvní zaznamenaná erupce proběhla v roce 1533, další pak v letech 1538, 1556, 1575 a 1582. Největší erupce byla zaznamenána v roce 1660, kdy se popel dostal 500 km daleko a blízké město Quito bylo pokryto 40 cm sopečného popílku. Několik menších erupcí bylo zaznamenáno v 19. století. V roce 1981 vypustil vulkán několik oblaků kouře a v roce 1999 se z jeho nitra ozvalo dunění. Poslední aktivita byla zdokumentována 17. dubna 2003 (malé zemětřesení, vyvolané vulkanickou aktivitou).\n\nVýstup na vulkán je možný, ale kvůli sopečné aktivitě (obláčky dýmu) i občasné kriminalitě na úbočí sopky se doporučuje najmout místního průvodce. V roce 1983 byla na úbočí vrcholu Guagua Pichincha postavena chata, která je používána především vědci. Možné je i ubytování pro menší skupiny horolezců.\n\nV roce 2005 byla na sopku dostavěna lanovka, která začíná v nadmořské výšce 2950 metrů a končí ve výšce 4050 metrů. Lanovka je kabinková a každá kabinka má šest míst k sezení. U dolní stanice je vystavěn velký zábavní park.\n"}
{"id": "110068", "url": "https://cs.wikipedia.org/wiki?curid=110068", "title": "Český baseballový pohár", "text": "Český baseballový pohár\n\nČeský baseballový pohár (ČBP) je název pro pohárovou soutěž pořádanou Českou baseballovou asociací (ČBA). Tato soutěž je ČBA pořádána, stejně jako Česká baseballová extraliga, od roku 1993. \n\nČeský baseballový pohár se hraje systémem play-off na jedno vítězství podle předem vylosovaného rozpisu (podle přihlášených družstev). Družstva hrající Českou baseballovou extraligu jsou losována na nasazená místa přímo do vyšších kol play-off. Vítěz finále se pro příslušný rok stává držitelem titulu „Vítěz Českého baseballového poháru“.\nPřehled vítězů Českého baseballového poháru\n\n"}
{"id": "110071", "url": "https://cs.wikipedia.org/wiki?curid=110071", "title": "Guayaquil", "text": "Guayaquil\n\nGuayaquil (oficiálním plným jménem Santiago de Guayaquil) je největší město Ekvádoru, počet obyvatel je zhruba 2 278 691. Je významným ekvádorským přístavem, leží v deltě řeky Guayas vlévající se do Tichého oceánu. Má také důležité letiště. V roce 2000 město přebudovalo nábřeží řeky Guayas a vybudovalo promenádu Malecón 2000, která je údajně nejlepším urbanistických projektem posledních let v Jižní Americe. Promenáda je 2,5 km dlouhá a symbolizuje skloubení přírody a moderní architektury včetně obchodů, restaurací, hřišť a parků.\n\nGuayaquil leží na pobřeží nejsevernější části Guayaquilského zálivu, na západním břehu řeky Guayas, která se do zálivu vlévá. Stejně jako většina území Ekvádoru se nachází něco málo na jih od rovníku. Část pobřeží, na němž město leží, se rozkládá mezi dvěma klimatickými extrémy - na jihu v jižním Ekvádoru a Chile se rozkládá hyperaridní poušť Atacama, na sever v Kolumbii zase extrémně vlhký deštný prales s jedněmi z nejvyšších srážkových úhrnů na světě. Guayaquil sám má poměrně příjemné klima tropické savany s konstantními teplotami po celý rok. Prší od ledna do dubna, od května do prosince naopak vzhledem k Humboldtově proudu podobně jako na poušti Atacama vůbec neprší. Srážky mohou významně kolísat v důsledku vlivu jevu El Niño.\n\nGuayaquil byl založen 25. července 1538 pod jménem \"Muy Noble y Muy Leal Ciudad de Santiago de Guayaquil\" španělským conquistadorem Franciscem de Orellanou. Ale ještě i před příchodem Španělů zde existovala domorodá vesnice. V roce 1600 měl Guayaquil kolem 2 tisíc obyvatel; v roce 1700 již měl více než 10 tisíc obyvatel.\n\nV roce 1687 byl Guayaquil napaden a dobyt anglickými a francouzskými piráty pod velením George d'Houta (Angličan) a Picarda a Gronieta (Francouzi). Z více než 260 pirátů 35 zahynulo a 46 jich bylo raněno; z obránců města zahynulo 75 a více než 100 bylo raněno. Piráti unesli místní ženy a udělali si z nich konkubíny. Quito zaplatilo piráty požadované výkupné za podmínky, že propustí zajatce a nevypálí město.\n\nV roce 1709 angličtí kapitáni Woodes Rogers, Etienne Courtney a William Dampier společně s 110 jinými piráty dobyli Guayaquil a požadovali výkupné; ale náhle odtáhli bez výkupného poté, co mezi jejich posádkou vypukla epidemie žluté zimnice.\n\n9. října 1820 skupina civilistů podporovaná vojáky z \"Granaderos de Reserva\" téměř bez krveprolití přemohla odpor královských jednotek a uvěznila španělské úředníky. Guayaquil posléze vyhlásil nezávislost na Španělsku. José Joaquín de Olmedo byl jmenován \"Jefe Civil\" (civilním správcem) Guayaquilu. 26. července 1822 se zde José de San Martín a Simón Bolívar setkali na známé konferenci, aby naplánovali nezávislost španělské jižní Ameriky.\n\nMěsto utrpělo velkým požárem v roce 1896, který zničil velké části města.\n\nKromě návštěvy promenády Malecón 2000 stojí za to vidět opravenou čtvrť Las Peñas, která se rozkládá na jednom z nemnoha vyvýšených míst ve městě. Dřevěné domky byly kolem roku 2000 nově opraveny a nyní souží jako kavárny, bary a prodejny suvenýrů. Na vrchol kopce vede 444 schodů a kromě výhledu na město je tam kaple sv. Anny a maják.\n\nV Guayaquilu je několik zajímavých kostelů např. Kostel sv. Františka z 18. století, přestavěný v roce 1902 po požáru.\n\nDále se v centru města nachází několik pěkných parků, obzvláště zajímavý je Bolívarův park (španělsky \"Parque Bolívar\") se sochou tohoto významného jihoamerického osvoboditele, po které se prohánějí obří leguáni.\n\n\n\n"}
{"id": "110074", "url": "https://cs.wikipedia.org/wiki?curid=110074", "title": "Skopolamin", "text": "Skopolamin\n\nSkopolamin (hyoscin) je rostlinný alkaloid z blínu černého, působí jako parasympatolytikum. Stejně jako atropin patří mezi parasympatolytika s terciárním dusíkem. Látka je chemicky blízká atropinu z rulíku zlomocného (\"Atropa bella-donna\"). Má výrazné účinky na psychiku – vyvolává poruchy paměti a neschopnost úsudku. Proto byl zneužíván například při přípravě politických procesů v padesátých letech (například proces s Janem Bydžovským).\n"}
{"id": "110077", "url": "https://cs.wikipedia.org/wiki?curid=110077", "title": "Bandské moře", "text": "Bandské moře\n\nBandské moře je součástí Tichého oceánu a omývá břehy Jižních Moluk a Indonésie. Od východu na západ je široké přibližně 970 km a od severu k jihu kolem 480 km. Největší hloubka dosahuje 7300 m. Celková rozloha je přibližně 470 000 km².\n\nStřed moře je relativně otevřený, kdežto hranice se skládají z mnoha útesů a skal vyčnívajících z vody, proto je daná oblast považována za nebezpečnou zónu pro rybaření.\n\nMezi nejznámější hraniční ostrovy Bandského moře patří Sulawesi, Buru, Babar a Timor. Většina ostrovů náleží do vulkanické oblasti zvané ohnivý prstenec.\n\n"}
{"id": "110083", "url": "https://cs.wikipedia.org/wiki?curid=110083", "title": "Steve Harris", "text": "Steve Harris\n\nSteve Harris (* 12. března 1956 v londýnské čtvrti Leytonstone, Spojené království) je baskytarista a hlavní skladatel heavymetalové skupiny Iron Maiden, kterou založil jako teenager roku 1975. Pouze on a kytarista Dave Murray se objevili na všech albech skupiny. Na jeho tvorbu měli největší vliv baskytaristi jako Geezer Butler z Black Sabbath, Chris Squire z kapely Yes, John Entwistle z The Who a mnoho dalších.\n\nJako malý hrál fotbal za West Ham, ale ve svých 17 letech začal hrát na basovou kytaru jako samouk, kdy za 40 liber sehnal Fender Precision Bass. Nyní patří k těm nejlepším basákům heavy metalu. Je také skladatel a textař skupiny Iron Maiden. Mezi jeho nejlepší skladby patří např. \"Rime of the Ancient Mariner\", ve které si vystřihl jedno z nejlepších sól. Steve nikdy od kapely neodešel. Po návratu Dickinsona (v r. 1999) znovu začal produkovat a skládat a vznikly z toho nové hity skupiny, jako např. \"The Wicker Man\", \"Dance of the Death\" nebo \"The Legacy\" z alba A Matter of Life and Death (2006).\n\nOn sám krátce po vydaní alba Virtual XI řekl:\n\nV roce 2008 hrál na sólovém albu své dcery Lauren Harris s názvem \"Calm Before the Storm\". V září 2012 vydal své první sólové album \"British Lion\".\n\n"}
{"id": "110084", "url": "https://cs.wikipedia.org/wiki?curid=110084", "title": "Seifhennersdorf", "text": "Seifhennersdorf\n\nSeifhennersdorf (hornolužickosrbsky \"Wodowe Hendrichecy\", dolnolužickosrbsky \"Zaruž\") je saské město v zemském okrese Zhořelec. Leží na jihovýchodě Saska u českých hranic. Od okresního města Zhořelce je vzdáleno asi 50 kilometrů jihozápadním směrem. Má obyvatel.\n\nSeifhennersdorf se původně skládal z pěti vesnic ležících v údolí řeky Mandavy a Leutersdorfského potoka. Procházejí jím silnice S 139, S 140 a S 141 a železniční trať číslo 236.\n\nPrvní písemná zmínka pochází z roku 1352, ale město jistě muselo existovat již v první polovině 13. století.\n\nMěsto se skládá z pěti původně samostatných vesnic:\n\n\nMěsto Seifhennersdorf převzalo své jméno po Mitteldorfu jehož název se během dob měnil: první písemná zmínka z roku 1352 ho pojmenovává \"Henrici villa apud Romberch\", tedy \"Jindřichova ves u Rumburka\", o šest let později čteme o \"Heinrichstorfu\". Dále se vyskytují názvy \"Henricivilla prope Romberg\" (1384), \"Heinrichsdorff\" (1402), \"Heynerstorff am Seyffe\" (1447), \"Hennersdorff im Seiffenn\" (1483), \"Niederhennersdorf sammt den Seiffen\" (1584) či \"Hennersdorf in Seiffen\" (1657). Nakonec se na mapě z roku 1805 objevuje název Seifhennersdorf, spojenina původního \"Hennersdorf in Seiffen\".\n\n"}
{"id": "110092", "url": "https://cs.wikipedia.org/wiki?curid=110092", "title": "Sekunda (hudba)", "text": "Sekunda (hudba)\n\nSekunda (z lat. \"secundus\" – druhý) je hudební interval mezi prvním a druhým tónem diatonické stupnice, v rovnoměrně temperovaném ladění obsahuje buď jeden půltón (\"malá sekunda\"), nebo dva půltóny (\"velká sekunda\").\n\nMalá sekunda je nejmenším intervalem vyskytujícím se v diatonické stupnici, spolu s velkou septimou je nejdisonantnějším intervalem vyskytujících se v této stupnici. V durové stupnici se nachází mezi 3. a 4. tónem (například mezi E – F v C dur) a mezi 7. a 8. tónem (H – C v C dur). V mollové stupnici se nachází mezi 2. a 3. tónem (například mezi H – C v a moll) a mezi 5. a 6. tónem (E – F v a moll).\n\nPoměr frekvencí tónů vzdálených o malou sekundu je v čistém ladění nejčastěji 16:15 – takzvaný diatonický půltón (přibližně 111,731 centů). Jiné hodnoty malé sekundy se používají jen zřídka, např. 15:14.\n\nV Pythagorejském ladění se používají dvě různě veliké malé sekundy: limma s poměrem frekvencí 256:243 a apotomé s poměrem frekvencí 2187:2048.\n\nV dnes běžně používaném rovnoměrně temperovaném ladění má malá sekunda hodnotu 2:1 (přesně 100 centů, je tedy o něco užší než v čistém ladění).\n\nVelká sekunda je druhým nejmenším intervalem vyskytujícím se v diatonické stupnici, spolu s malou septimou je druhým nejdisonantnějším intervalem vyskytujících se v této stupnici. V durové stupnici se nachází mezi 1. a 2. tónem (například mezi C – D v C dur), mezi 2. a 3. tónem (D – E v C dur), 4. a 5. tónem (F – G v C dur), 5. a 6. tónem (G – A v C dur) a 6. a 7. tónem (A – H v C dur). V mollové stupnici se nachází mezi 1. a 2. tónem (například mezi A – H v a moll), mezi 3. a 4. tónem (C – D v a moll), 4. a 5. tónem (D – E v a moll), 6. a 7. tónem (F – G v a moll) a 7. a 8. tónem (G – A v a moll).\n\nPoměr frekvencí tónů vzdálených o velkou sekundu je v čistém ladění buď 9:8 (velký celý tón, např. mezi C – D v C dur) nebo 10:9 (malý celý tón, např. mezi D – E v C dur). Jiné hodnoty velké sekundy se používají jen zřídka, např. 8:7 nebo 28/25.\n\nV pythagorejském ladění má velká sekunda velikost 9:8 (velký celý tón).\n\nVe středotónovém ladění má velká sekunda velikost formula_1\n\nV rovnoměrně temperovaném ladění má velká sekunda velikost 2:1 (přesně 200 centů).\n"}
{"id": "110096", "url": "https://cs.wikipedia.org/wiki?curid=110096", "title": "Warhammer Fantasy Battle", "text": "Warhammer Fantasy Battle\n\nWarhammer Fantasy Battle (WFB) byla stolní strategická tabletop hra s miniaturami vytvořená anglickou firmou Games Workshop.Vycházela v letech 1983 až 2015, kdy ji nahradil Warhammer: Age of Sigmar. WFB není pouze simulování fantasy bitev, součástí \"wargamingu\" je i modelaření a sběratelství. Kromě samotné hry totiž hráči vybírají, shromažďují a postupně barví své armády, či dokonce vytvářejí vlastní \"konverze\" originálních figurek. Každá armáda je tudíž jedinečná.\nV jedné hře se může utkat jak několik desítek modelů, tak ohromné armády čítající stovky modelů.\n\nHra:\nHra je rozdělena na jednotlivé tahy, každé kolo táhne každý hráč jednou. Tah se skládá ze tří jednotlivých fází: Pohybové, Útočné a Kouzelnické. V pohybové fázi může člověk se svými figurkami hýbat po herní ploše, kterou prakticky znázorňuje stůl k tomu určený (podle údajů k miniatuře), v útočné může útočít na ostatní armády, monstra, atd. a to jak na blízko (Meč, Válečná sekyra, atd...), tak na dálku (luk, kuš, kanón, mušketa, atd...) a v kouzelnické používají šamani, kouzelníci a čarodějové různá kouzla.\n\nPrvní edice WFB byla vydána v roce 1983. Výraznějšího rozšíření se WFB dočkala až s vydáním třetí edice v roce 1987. \nPočet stran (armád, ras), za které je možno hrát, se během 25 let existence WFB nakonec ustálil na úctyhodném počtu šestnácti; některé armády časem zanikly pro malou hráčskou popularitu (jmenovitě na keltských mýtech založení Famirové, rusko-polsky ladění jezdci z Kisleva, vikinští nájezdníci z Norsky a zkorumpované otrokářské armády Trpaslíků chaosu).\nMezi těchto šestnáct ras patří zejména zástupci klasických fantasy ras anebo zástupci ras vytvořených teprve pro účely WFB, které ale mezi fanoušky fantasy rychle zlidověly (např. Skaveni): \n\nZa nejzápornější jsou bezesporu považovány armády Chaosu, poznamenané toxickou látkou chaotit a vedené svými šílenými bohy, kteří se snaží o ovládnutí celého světa Warhammeru:\n\nSvět Warhammeru je temný a ponurý, kde každá výhra jen znamená prodloužení agónie a odsunutí nevyhnutelné porážky, útoky Chaosu jsou stále silnější a prodleva mezi nimi se neustále zkracuje (čili ideální prostředí pro nikdy nekončící hráčské bitvy)\nVe stejném prostředí se odehrává ještě řada jiných her, jako například Warmaster, Mordheim či BloodBowl.\nTituly knih Warhammer, které již vyšly v češtině:\n"}
{"id": "110103", "url": "https://cs.wikipedia.org/wiki?curid=110103", "title": "Warhammer", "text": "Warhammer\n\nPod slovem Warhammer se může skrývat:\n\n"}
{"id": "110109", "url": "https://cs.wikipedia.org/wiki?curid=110109", "title": "Aragorn", "text": "Aragorn\n\nAragorn je literární hrdina z knižní trilogie Johna Ronalda Reuela Tolkiena \"Pán prstenů\". Ve filmové trilogii Petera Jacksona jej ztvárnil americký herec Viggo Mortensen.\n\nAragorn se narodil 1. března 2931 Třetího věku a je synem Arathorna II. a Gilraen.\nAragorn byl po obou rodičích potomkem králů Isildura a Elendila. Přes ně pak prvního krále Númenoru Elrose Tar-Minyatura a skrze něj pak i všech Tří vládnoucích rodů Edain i Eldar. Prostřednictvím ženy krále Thingola Melian i božského řádu Maiar.\n\nAragornův otec zemřel, když byly chlapci pouhé dva roky, načež se Aragorn se svou matkou uchýlil do Roklinky. Aragorn byl nazván Estel (sindarský výraz pro „naději“) a vyrůstal zde až do r. 2951. V té době mu Elrond prozradil jeho pravou totožnost a daroval mu úlomky Narsilu a Barahirův prsten. Aragorn odmítl Žezlo Annúmiasu, dokud nedospěje k právu držet je. Zhruba v té době se také zamiloval do Elrondovy dcery Arwen.\n\nOd té doby žil Aragorn s Hraničáři v divočině a střežil hranice Kraje a mír v Eriadoru. Roku 2956 se seznámil s Gandalfem a stali se blízkými přáteli. Aragorn svou identitu tajil, aby se o něm nedoslechli sluhové Temného pána. Proto byl pro lidi v Eriadoru záhadnou postavou a v Hůrce mu dali přezdívku Chodec. (Hraničář)\n\nMezi léty 2957–2980 Aragorn podnikal výpravy za dobrodružstvím a sloužil pod praporem Thengela Rohanského a Ectheliona II., gondorského správce. Aragorn tehdy používal pseudonym Thorongil (Orel hvězdy). Roku 2980 s gondorským loďstvem spálil loďstvo Umbaru, ale pak Gondor opustil - k lítosti lidu, i když nikoliv Denethora II., který jej považoval za konkurenci v přízni otce i gondorského lidu. Osaměle putoval dál na Východ a daleký jih a zkoumal lidská srdce a Sauronovy služebníky. Dostal se dokonce na jižní polokouli a stal se největším cestovatelem své doby.\n\nNěkdy po návratu na Západ Středozemě se Aragorn znovu setkal s Arwen a daroval jí dědictví svého rodu – Barahirův prsten. Když později požádal Elronda o Arweninu ruku, Elrond odmítl, alespoň do té doby, než se jeho chráněnec stane králem Gondoru a Arnoru.\n\nV roce 3009 Gandalf a Aragorn společně hledali v Rhovanionu Gluma, kterého Aragorn nalezl v Mrtvých močálech poblíž Mordoru a přinesl jako vězně do síní elfího krále Thranduila v Temném hvozdě. Někdy v té době se v Roklince seznámil s Bilbem a stali se blízkými přáteli - Bilbo složil báseň k jeho jménu (\"Ne každé zlato třpytívá se...\").\n\n30. září 3018 se Aragorn připojil k Frodově výpravě v Hůrce v hospodě U Skákavého poníka. Díky Aragornově pomoci hobiti utekli nazgûlům a dorazili do Roklinky. Elfové v Roklince opravili zlomený Elendilův meč Narsil a Aragorn jej pak nosil pod jménem Andúril (Plamen Západu). Po Elrondově Radě se stal Aragorn členem Společenstva prstenu, přestože od počátku směřoval do Gondoru, aby pomohl svému lidu ve válce. Rozhodl se tedy, že bude výpravu provázet, dokud to bude možné. Poté co byl Gandalf svržen s balrogem do hlubin Morie, stal se Aragorn vůdcem Společenstva a nastalo mu těžké dilema, zda má dále provázet Froda, nebo se držet svého původního plánu a vydat se do Gondoru. Rozhodnutí odkládal, jak dlouho to bylo možné, provedl Společenstvo Lórienem a později se s ním plavil až k Rauroskému vodopádu. Tam však došlo ke sporu mezi Frodem a Boromirem a Společenstvo se rozpadlo. Frodo se vydal do Mordoru jen sám se Samem, zatímco Boromir padl a Smíšek s Pipinem byli zajati Sarumanovými skřety. Aragorn po těžkém rozhodování nechal Froda odejít, protože cítil, že mu s jeho úkolem už nemůže pomoci, a vydal se s Legolasem a Gimlim pronásledovat skřety a zachránit zajaté hobity.\n\nPřes jejich hrdinskou pouť přes Rohan však skřety nedostihli a ti byli pobiti rohanskými jezdci. Když se Aragorn setkal s jejich vůdcem Éomerem, přes počáteční rozpaky mezi nimi rychle vzniklo přátelství, které vydrželo až do konce jejich životů.\n\nAragorn se s Legolasem a Gimlim vydal po stopách hobitů do Fangornu, kde se setkal s Gandalfem a rozhodli se pomoci rohanskému králi Théodenovi ve válce se Sarumanem.\n\nAragorn významně pomohl Rohirům v bitvě v Helmově žlebu, kde porazili Sarumanovo vojsko. V Rohanu se Aragorn seznámil také s Éomerovou sestrou Éowyn, která v něm viděla svou naději na slavný a zajímavý život a zamilovala se do něj. Aragornovo srdce však patřilo Arwen, a k Éowyn cítil lítost.\n\nPo výpravě do Železného pasu získal orthancký palantír a protože cítil, že Frodo se v té době blíží k Mordoru, rozhodl se odpoutat Sauronovu pozornost od jeho vlastní říše. Proto za cenu velkého rizika pohlédl do palantíru, vyrval jej ze Sauronovy vůle, odhalil se mu jako Isildurův dědic a vyzval jej k měření sil. Proto se naplno rozeběhla ofenzíva Mordoru vůči Minas Tirith a Aragorn, aby zachránil město, se vydal Stezkami mrtvých ke Kameni Erech, kde se k němu přidala armáda Mrtvých. S jejich pomocí znovu jako před mnoha lety porazil umbarské korzáry poblíž Pelargiru a s gondorským vojskem a pomocí Rohirů zvítězil v bitvě na Pelennorských polích.\n\nPo bitvě tušil, že je nutné dále odpoutávat Sauronovu pozornost od Mordoru, a proto vytáhl se zbytky gondorského vojska proti Mordoru. Před jeho branami vypukla beznadějná bitva proti obrovské převaze, v tu chvíli však Frodo dokončil své poslání, zničil Prsten a mordorská armáda se rozprchla.\n\nAragorn byl v r. 3019 Třetího věku korunován jako král Elessar Telcontar. Stal se 26. králem Arnoru a 35. králem Gondoru. Krátce poté se oženil s Arwen, s níž měl syna Eldariona a několik dcer. Jméno Elessar (česky Elfkam) získal podle klenotu s ozdravnou mocí, který mu darovala Galadriel před odchodem z Lórienu. Ruce krále, tak byly ruce uzdravitele. Přízvisko Telcontar je quenijským překladem označení Chodec, které mu bylo dáno spíše posměšně hůreckými sedláky, ale byl tak představen i hobitům ze Společenstva, kteří si na toto oslovení zvykli, a oslovovali jej tak z úcty a přátelství.\n\nZa svého života vybojoval ještě mnoho bitev s nepřátelskými říšemi, které přežily Sauronův pád. Zemřel v roce 120 Č. v. ve svých 209 letech\nTolkien zpočátku zamýšlel Aragorna pouze jako hobita - hraničáře jménem Klusák, později se mu však postava „vymkla z rukou“. Aragorn se zpočátku zdál být otrhaným tulákem, později bylo odhaleno, že je 16. náčelníkem Dúnadanů Severu, a později se stal i Isildurovým dědicem a králem Obnoveného království.\n\nTolkien popisuje Aragorna jako vysokého, tmavovlasého, s šedýma očima a vážnou tváří a bledou pletí. Kromě toho, že byl statečný bojovník, byl také zběhlý v lovu, a díky své výchově i v uzdravování a elfských učenostech. Protože byl z númenorského královského rodu, byl mu dán třikrát delší život než běžným lidem.\n\nJde vlastně o postavu statečného rytíře na způsob např. krále Artuše - muže, který nikdy nezradí ušlechtilé ideály, nezradí přátele, zasvětí život boji proti zlu a jeho samotná osobnost vzbuzuje v nepřátelích děs. Není bez zajímavosti, že Aragorn nikdy v průběhu vyprávění nebyl nepřáteli zraněn a jen zřídkakdy podléhá únavě a skepsi.\n\nVe filmové trilogii Pán Prstenů od Petera Jacksona Aragorna ztvárnil americký herec Viggo Mortensen. Ve filmu se jeho postava zpravidla drží literární předlohy, až na několik výjimek:\n"}
{"id": "110122", "url": "https://cs.wikipedia.org/wiki?curid=110122", "title": "Mechy", "text": "Mechy\n\nMechy (\"Bryopsida\" (\"sensu lato\"), \"Bryophyta\" (\"sensu stricto)\", ale také \"Musci\" či \"Muscophyta\") jsou výtrusné rostliny, u kterých nejsou plně vyvinuté cévní svazky a gametofyt výrazně převládá nad sporofytem. Podle tradičního systému se společně s hlevíky a játrovkami řadily do oddělení mechorosty, v novém pojetí jsou vlastním oddělením. Je známo asi 10 000 druhů v 700 rodech; jedná se o druhé nejpočetnější oddělení vyšších rostlin po krytosemenných.\n\nMechy jsou zelené vyšší, ale necévnaté rostliny malého vzrůstu, s výraznou schopností zadržovat vodu. Většinou preferují vlhká a stinná stanoviště. Také to jsou pionýrské rostliny.\n\nV životním cyklu výrazně převládá haploidní gametofyt. Gametofyt, mechová rostlinka, je schopná fotosyntézy a má poměrně složitou stavbu. Stélka je rozlišena na kořínky, příchytná vlákna (rhizoidy), lodyžku (kauloid) a lístky (fyloidy). Mnohobuněčné rhizoidy fixují mechovou rostlinku k podkladu. Lodyžka má již diferencovaná pletiva, nalezneme i jednoduchá vodivá pletiva. Stěna lodyžky je rovnoměrně ztlustlá, pokožka může být pigmentovaná. Je olistěná, lístky jsou zelené a probíhá v nich fotosyntéza.\n\nGametangia, tedy pohlavní orgány, vyrůstají na vrcholu lodyžky. Mechové rostlinky mají oddělená pohlaví. Samčí pohlavní orgány, pelatky (antheridia) produkují dvoubičíkaté spermatozoidy, které se ve vlhkém prostředí aktivně pohybují. Samičí zárodečníky (archegonia) obsahují velkou nepohyblivou vaječnou buňku. Po oplození vzniká na gemetofytu sporofyt.\n\nSporofyt je tvořen nohou, štětem a sporangiem - tobolkou, která produkuje haploidní výtrusy. U rašeliníků a štěrbovek štět chybí. Tobolka má dvoubuněčné průduchy, je vyztužena středním sloupkem (columela), kolem kterého je výtrusorodé pletivo (archesporum). V něm buňky prodělávají meiózu a tvoří se výtrusy. Sporangium je kryté víčkem a čepičkou (kalyptra). Výtrusy dozrávají najednou, ale vypadávají postupně díky obústí, věnci hydroskopických zubů. Obústí je také důležitý systematický znak.\n\nOplození může proběhnout jen v dostatečně vlhkém prostředí (za deště), kdy se spermatozoidy mohou dostat k vaječným buňkám. Po oplození vznikne diploidní zygota, která se vyvíjí ve sporofyt. Ten vyrůstá z vrcholu mateřského gametofytu a je na něm plně závislý.\n\nMechy nemají cévní svazky, jejich schopnost rozvádět vodu je tak omezená a to je příčinou jejich malého vzrůstu. Vodu přijímají celým povrchem stélky a rozvádějí ji vodivými pletivy (specializované buňky hydroidy, kapilární prostory uvnitř stélky) nebo po snadno smáčivém povrchu rostlin. Je-li vyvinuta voskovitá kutikula, může sloužit k usměrnění toku vody do určitých částí mechové rostlinky. Způsob, jakým mechy hospodaří s vodou, jim umožňuje využít i velmi malých a horizontálních srážek (např. rosa apod.) Velký povrch a snadná prostupnost stélky také znamená, že mechy jsou citlivé na kvalitu ovzduší i srážek. Slouží tak jako bioindikátory znečištění.\n\nMechy se vyznačují také velkou substrátovou specifitou (pH půdy, charakter substrátu apod.), protože rhizoidy neumožňují tak dobré využití živin ze substrátu jako u cévnatých rostlin.\n\nJednotlivé mechové rostlinky jsou přizpůsobené podmínkám stanoviště svým tvarem a způsobem růstu - to je růstová forma mechu. Existují dvě základní růstové formy:\n\n\nJen málo mechů žije jednotlivě. Interakcí jednotlivých mechových rostlinek a prostředí vznikají životní formy mechů. Jeden druh mechu může vytvářet i více životních forem. U jednotlivě rostoucích mechů se životní forma rovná formě růstové.\n\n\n\nSystém je samozřejmě proměnlivý, jednotlivé třídy se postupně přidávaly se zvyšující se úrovní vědeckého poznání. Do tříd \"Takakiopsida\", \"Andreaeopsida\", případně ještě \"Tetraphidopsida\", patří obvykle jen několik zástupců.\n\ntřída: \"Sphagnopsida\" - rašeliníky\ntřída: \"Takakiopsida\ntřída: \"Andreaeopsida\" - štěrbovky\ntřída: \"Briopsida\" - pravé mechy\n\nSoučasné (2019) představy o příbuznosti jednotlivých skupin zobrazuje následující fylogenetický strom:\n\n"}
{"id": "110127", "url": "https://cs.wikipedia.org/wiki?curid=110127", "title": "Dějiny (Hérodotos)", "text": "Dějiny (Hérodotos)\n\nHistories apodeixis je název spisu řeckého historika Herodota z 5. století př. n. l.. Jedná se o dílo, jež již svým názvem \"Zpráva o pátrání\" napovídá, že v něm jsou shrnuta Herodotova geografická a historická pátrání. Od doby Alexandra Velikého je toto dílo \"otce historie a geografie\" rozdělováno do devíti knih, které jsou pojmenované po jednotlivých múzách.\n\nHerodotos se v tomto spise věnuje převážně dějinám řecko-perských válek. V prvních svazcích se zaměřuje na příčiny tohoto konfliktu, který spatřuje hlavně v perském imperialismu. Prvních pět knih proto věnuje dějinám perské říše až do doby Dareia I., dopouští se zde i četných historických, zeměpisných i etnografických odbočení a píše o zemích, které Peršané dobyli či napadli. Celá jedna kniha se zabývá jen Egyptem.\n"}
{"id": "110128", "url": "https://cs.wikipedia.org/wiki?curid=110128", "title": "Mistrovství Evropy v plavání 2006", "text": "Mistrovství Evropy v plavání 2006\n\n28. Mistrovství Evropy v plavání se konalo v maďarském hlavním městě Budapešti od 31. července do 6. srpna 2006 v plaveckém centru Alfreda Hajose. Soutěžilo se v plavání v 50m dlouhém bazénu, skocích do vody a synchronizovaném plavání. Ještě před šampionátem se konalo ME ve vytrvalostním plavání v maďarském jezeře Balaton, kde muži i ženy plavali na 5 a 10 km dlouhých tratích. Češka Jana Pechanová získala na obou tratích bronzovu medaili.\n"}
{"id": "110129", "url": "https://cs.wikipedia.org/wiki?curid=110129", "title": "Kandidát věd", "text": "Kandidát věd\n\nKandidát věd (lat. \"candidatus scientiarum\"), ve zkratce CSc. umisťované za jménem a oddělené od něj čárkou, byla vědecká hodnost nižšího stupně, která byla udělována v některých zemích světa (zejména v zemích bývalého tzv. Východního bloku). Udělovaly ji jak vysoké školy, tak akademie věd. Vyšším stupněm je pak vědecká hodnost doktora věd (ve zkratce DrSc. či DSc.). V Česku v současnosti tituly ve zkratce CSc. a DrSc. udělovány nejsou. Udělují se např. v Ruské federaci a zemích bývalého SSSR. Titul doktora věd (ve zkratce DrSc.) se uděluje též na Slovensku. Doktorát věd (ve zkratce DSc.) se uděluje též v Česku – uděluje jej Akademie věd České republiky jako \"vědecký titul\" dle svých vnitřních stanov, nikoliv dle vysokoškolského zákona. \n\nTitul, či přesněji vědecká hodnost, kandidáta věd byla v českých zemích možná získat jak ve vědeckých, tak i v uměleckých oborech (celá hodnost se tedy formálně udílela pro konkrétní obor, např. \"kandidát věd o umění\" atp.). V Ruské federaci a v zemích bývalého SSSR však titul nese i konkrétní disciplínu, v které kandidát hodnost dostal, např. \"kandidát historických věd\", \"kandidát chemických věd\", \"kandidát pedagogických věd\" atd. Zkracuje se tak např. \"к. пед. н.\", \"к. псиx. н.\" apod., tedy např. \"д-р филос. Иван Иванович Кузмин, к. пед. н.\" – \"PhDr. Ivan Ivanovič Kuzmin, CSc.\"\n\nFormální oslovování hodností CSc. (\"pane kandidáte\") se nepoužívá.\n\nVědecká hodnost kandidáta věd byla v Československu zavedena roku 1953 podle sovětského vzoru (Кандидат наук) vládním nařízením č. 60/1953 Sb., později ji upravovaly zákonné opatření předsednictva Národního shromáždění č. 64/1959 Sb. a zákon č. 53/1964 Sb. Vědecká výchova vedoucí k udělení této vědecké hodnosti pokračovala i v České republice, zastavena byla až v roce 1998 s tím, že již zahájené mělo být ukončeno nejpozději do 31. prosince 2001 (i když pak už jen v AV ČR, aby doběhly zahájené vědecké/umělecké aspirantury).\n\nPo vzoru anglosaského světa byla nahrazena doktorským titulem ve zkratce Ph.D. (tedy doktor), ale udílí se dodnes v Rusku, kde titul kandidát věd odpovídá českému, resp. mezinárodnímu či anglosaskému, titulu Ph.D. „Tituly se v Rusku na rozdíl od nás [Čechů] před jmény ani za jmény běžně neuvádějí a oslovování titulovaných lidí se děje stejně jako v běžné společnosti pomocí křestního jména a jména po otci.“\n\nPo revoluci v období mezi lety 1990–1998, tedy ještě před Boloňským procesem, předcházel ještě zavedení titulu „doktor“ ve zkratce Ph.D. stejný titul, tedy „doktor“, ovšem oficiálně ve zkratce Dr., pro absolventy tohoto postgraduálního studia. Po roce 1998 a zavedení Ph.D., jakožto standardního titulu označujícího vědce, již nastala přeměna „postgraduálního studia“ v doktorský studijní program (8 v ISCED), všechny tři uvedené jsou tedy de facto ekvivalenty. („Vysokoškolské studium“ se následně též přeměnilo na magisterský studijní program a „(obsahově) ucelená část vysokoškolského studia“ se změnila na bakalářský studijní program.)\n\nVyšší vědecká hodnost doktora věd (DrSc.) pak byla z právního řádu České republiky, resp. vysokoškolského zákona, zcela odstraněna a později AV ČR zavedla určitou náhradu udílenou dle vlastních stanov (ve zkratce DSc.).\n"}
{"id": "110134", "url": "https://cs.wikipedia.org/wiki?curid=110134", "title": "Kostanajská oblast", "text": "Kostanajská oblast\n\nKostanajská oblast ( , ) je oblast na severu Kazachstánu v povodí horního toku řeky Tobol. Byla založena v r 1936 v rámci Kazašské SSR pod jménem \"Kustanajská oblast\". V letech 1962-64 byla součástí Celinného kraje. V roce 1996 byla přejmenována na \"Kostanajskou oblast\". Má rozlohu 196 000 km². Má 908 000 (2005) obyvatel a nachází se v ní 4 města a 12 sídel městského typu. Je rozdělena na 12 administrativních okresů. Hlavním městem je Kostanaj.\n\nOblast hraničí se čtyřmi oblastmi \"Kazachstánu\" (Akťubinskou na jihozápadě, Karagandskou na jihovýchodě, Akmolskou na východě a Severokazašskou na severovýchodě) a třemi oblastmi Ruska (Orenburskou na západě, Čeljabinskou na severozápadě a Kurganskou na severu).\n\nOblast leží v Zauralí ve stepní zóně. Velká část oblasti se nachází na Turgajské a Zauralské planině s prudkými svahy a roklemi, které se střídají s úžlabinami a širokými dolinami. Největší z nich jsou Turgajská úžlabina protáhnutá ze severu na jih podél řeky Ubagan a řetězu jezer a západněji hluboko zařezaná dolina řeky \"Tobol\". Severozápadní část oblasti zaujímají roviny a výběžky předhůří Uralu. Na severovýchod se sklání Předturgajská rovina (jihozápadní část Západosibiřské roviny) s nadmořskými výškami 120 až 150 m s plochým reliéfem a množstvím mělkých jezer.\n\nNachází se zde nerostné bohatství, především železná ruda (těžba magnetických rud – Sokolovskoe Sabraiskoe a Kačarskoe a hnědých oolitových rud – Ajatská železnorudná oblast a Lisakovské naleziště). Dále se zde těží bauxit (Hornotobolská a Uoaganská bauxitová oblast), nikl a titan. Velké jsou rovněž zásoby nerudných nerostů azbestu (Džetygara) a hnědého uhlí (jezero Kušmurun).\n\nKlima je ryze kontinentální s horkým, suchým létem a chladnou zimou s malým množstvím sněhu. Průměrná teplota v červenci 18 až 19 °С na severu a 21 až 22 °С na jihu a v lednu -18 až -19 °С na severu a -17 °С na jihu. Charakteristické jsou silné větry s vysokou teplotou vzduchu (suchověje - \"суховеи\") a pylové bouře, v zimě chumelenice. Množství srážek za rok je 300 až 350 mm na severu a 240 až 280 mm na jihu s maximem v létě a prudkým kolísáním během roku.\n\nŘíční síť je řídká. Jediná významná řeka je Tobol (povodí Obu), která teče z výběžků jižního \"Uralu\". Levé přítoky na území oblasti jsou Syntasty, Ajat a Uj (po hranici s \"Kurganskou oblastí\" \"Ruska\") a pravý přítok je \"Ubagan\". Hladiny všech řek na jaře prudce stoupají (90 až 95 % ročního průtoku) a v létě klesají a některé části řek se rozpadají na oddělené tůně. K zadržení povodňové vody byly postaveny přehrady a hráze. Nachází se zde v kotlinách mnoho jezer jak sladkovodních (Alabota, Kojbagar, Sarykol, Bozšakol, Teniz), tak slaných (Aksuat, Kušmurun, Žaksy-Alakol, Sarymoin, Sarykopa), ve kterých je hodně vody na jaře a v létě téměř vysychají.\n\nV severní části jsou černozemě (40 % rozlohy), které jsou částečně pokryté kavylo-travnatým stepním porostem. Ten se na severu střídá s lesostepí s břízami, osikami a borovými háji. Na jihu jsou kaštanové půdy a nevelké borové háje na písčitých půdách (Naurzumská stepní rezervace, Amankaragajský bor). V okolích řek jsou luční a keřovité porosty a na březích jezer rákosí. Lesem je pokrytá plocha 143 000 ha.\n\nVyskytuje se zde vlci, lišky, srny, jezevci, zajíci polní a sněžní mající průmyslový význam a malí hlodavci. Z ptáků jsou to ve stepi skřivani a jeřábi v křoví a hájích tetřevi, datli, bělokuři, koroptve, sýkorky a mnoho vodních ptáků na jezerech.\n"}
{"id": "110135", "url": "https://cs.wikipedia.org/wiki?curid=110135", "title": "Leonor, kněžna asturská", "text": "Leonor, kněžna asturská\n\nLeonor, princezna asturská, celým jménem \"Leonor de Todos los Santos de Borbón y Ortiz\" (* 31. října 2005) je starší dcera krále Filipa VI. Španělského a královny manželky Letizie. Od 19. června 2014, kdy se stal její otec králem, představuje dědičku španělského trůnu. Mladší sestra infantka Sofie je v linii následnictví druhá.\n\nDědeček z otcovy strany je bývalý španělský král Juan Carlos I. a babičkou pak jeho choť Sofie Řecká.\n\n14. ledna 2006 byla pokřtěna v paláci Zarzuela jako \"Leonor de Todos los Santos\". Kmotry při křtu byli její prarodiče, Jejich Veličenstva Juan Carlos I. a Sofie Řecká.\n\nJestliže královna Letizia neporodí syna a princezna Leonor zamíří na trůn tak, jak je předpokládáno, stane se v pořadí třetí vládnoucí královnou španělského království.\n\nLeonor se narodila na klinice Ruber International Clinic v Madridu dne 31. října 2005) v 01:46 hod. Její narození královská rodina oznámila tisku prostřednictvím SMS zprávy. \n\n\nJejí celý titul španělsky je: \"Su Alteza Real, Doña Leonor de Todos los Santos de Borbón Ortiz, Princesa de Asturias, de Gerona y de Viana, Duquesa de Montblanc, Condesa de Cervera y Señora de Balaguer\".\n\nOkamžikem narození se stala držitelkou titulu Španělská infantka. Od okamžiku, kdy abdikoval na funkci krále její dědeček, Juan Carlos I. se stala nositelkou následujících historických titulů:\n\n"}
{"id": "110136", "url": "https://cs.wikipedia.org/wiki?curid=110136", "title": "Cochrane / Pueyrredon", "text": "Cochrane / Pueyrredon\n\nCochrane / Pueyrredon (španělsky \"Lago Cochrane\" v Chile nebo \"Lago Pueyrredon\" v Argentině) je mezinárodní jezero na hranici chilského regionu Aysén a argentinské provincie Santa Cruz. Jezero nese jméno Thomase Cochranea, respektive Juana Martína de Pueyrredón.\n\nJe ledovcového původu. Nachází se v Patagonských Andách. Leží v nadmořské výšce 112 m, jiné zdroje uvádí nadmořskou výšku 153 metrů. Jezero má rozlohu 320 km² (z toho 176,25 km² leží v Chile a 145 km² v Argentině), délku 68 km (z toho 20 km v Argentině) a maximální šířku 6,8 km. Nejvyšší hloubka je kolem 300 m. Od prosince 1996 do února 1997 byla na jezeře prováděna měření hloubky za pomoci sonaru a GPS. Výsledky ukázaly, že centrální část jezera dosahuje hloubky až 460 metrů.\n\nAsi pět kilometrů západně od jezera leží na řece Río Cochrane městečko Cochrane.\n\nSeverně od jezera byl na chilské straně v roce 1967 zřízen národní park \"Reserva Nacional Lago Cochrane o Tamango\".\n\nZ jezera odtéká řeka Baker do stejnojmenného fjordu Tichého oceánu.\n\nJezero je bohaté na ryby.\n"}
{"id": "110137", "url": "https://cs.wikipedia.org/wiki?curid=110137", "title": "Cochrane", "text": "Cochrane\n\nCochrane může být:\n"}
{"id": "110141", "url": "https://cs.wikipedia.org/wiki?curid=110141", "title": "Lagoa dos Patos", "text": "Lagoa dos Patos\n\nLagoa dos Patos je mělké lagunové jezero ve státě Rio Grande do Sul na jihovýchodě Brazílie. Má rozlohu 10 144 km². Je 265 km dlouhé a maximálně 60 km široké. Nachází se v nadmořské výšce 5 m a dosahuje maximální hloubky 7 m. Při průměrné hloubce 3 m má celkový objem 30 km³.\n\nLagunu napájejí řeky Rio Jacuí ou Lago Guaíba, Rio Camaquã a São Gonçalo, která přitéká z jezera Lagoa Mirim. Voda odtéká úzkým průtokem do Atlantského oceánu\n\nNa laguně je rozvinutý rybolov.\n\nV severozápadní části leží město Porto Alegre.\n"}
{"id": "110142", "url": "https://cs.wikipedia.org/wiki?curid=110142", "title": "Llanquihue (jezero)", "text": "Llanquihue (jezero)\n\nLlanquihue ( ) je jezero v regionu Los Lagos v jižní části středního Chile. Nachází se v údolí Valle Longitudinal u západních svahů And. Má rozlohu 740 km². Dosahuje maximální hloubky 108 m. Leží v nadmořské výšce 51 m.\n\nNa východním břehu se nad jezerem ční sopky Calbuco a Osorno. Lávový potok z druhé jmenované ho odděluje od jezera Todos Los Santos.\n\nZ jezera odtéká řeka Maullín do Tichého oceánu.\n\nNa břehu je rozšířena turistika.\n"}
{"id": "110143", "url": "https://cs.wikipedia.org/wiki?curid=110143", "title": "Villarrica (jezero)", "text": "Villarrica (jezero)\n\nVillarrica ( nebo ) je jezero v regionu La Araucanía ve středním Chile. Nachází se u západního úpatí And u severozápadních svahů stejnojmenné sopky v národním parku Los Paraguas. Má rozlohu 172 km². Leží v nadmořské výšce 230 m.\n\nNa západě je zahrazeno koncovou morénou. Západní břehy jsou mírné, zatímco východní jsou hornaté. Na břehu jezera leží města Villarrica a Pucón, která jsou vyhlášenými rekreačními středisky. Na břehu je rozvinutá turistika.\n\nDo jezera ústí řeka Pucón a odtéká řeka Toltén.\n\n"}
{"id": "110154", "url": "https://cs.wikipedia.org/wiki?curid=110154", "title": "Nemanice", "text": "Nemanice\n\nNemanice () jsou západočeská obec, v západní části okresu Domažlice. Nachází se pod hřebenem Haltravy (882 m), který je odděluje od zbytku českého území. Území odvodňuje Nemanický potok, patřící do povodí Dunaje. Obec leží 21 km západně od okresního města Domažlice. V prostoru bývalé vesnice Lísková se nacházel česko-německý hraniční přechod Lísková/Waldmünchen (otevřený v roce 1990). Žije zde obyvatel.\n\nVesnice byla založena z podnětu města Domažlice kolem roku 1591. Tehdy se tam usídlili čtyři čeští hospodáři a novou ves pojmenovali Loužnice. V 17. století dochází k německé kolonizaci. Ve vesnici byla v provozu sklárna. Zemědělství se nedařilo a obec byla chudá. Němečtí kolonisté dali obci německé jméno Wassersuppen (Vodové polévky). V letech 1781–1784 byl v obci vystavěn barokní kostel sv. Jana Nepomuckého. V 19. století, za průmyslové revoluce, obec začala díky průmyslové výrobě bohatnout. Byly postaveny nové továrny - např. sirkárna, továrna na staniol a kovové zátky, výroba zrcadel. V roce 1930, před nástupem Adolfa Hitlera k moci v Německu, měly Nemanice a jejich přidružené osady 1921 obyvatel s 326 domy. Druhá světová válka vývoj Nemanic zastavila.\n\nPo roce 1945 bylo místní německé obyvatelstvo odsunuto a obec i se svými částmi se skoro úplně vylidnila. Po roce 1946 byla obec dosídlena. Původního počtu obyvatel Nemanice ale již nikdy nedosáhly. V 50. letech 20. století bylo kvůli Železné oponě (procházející také hranicí ČSSR a SRN) zřízeno přísně střežené hraniční pásmo. V obci se natrvalo ubytovali příslušníci pohraniční stráže s rodinami, postupně se sem také stěhovaly romské rodiny. Nemanice byly tak skoro na dalších 40 let téměř uzavřenou obcí, kam byl přístup pouze na povolení hraniční stráže. Za komunismu veškeré původní průmyslové podniky v obci zanikly a občané od té doby museli dojíždět za prací do větších sídel (např. do Klenčí pod Čerchovem nebo do Domažlic). Postupně bylo v Nemanicích zbouráno velké množství původních domů a nahrazeno tehdy moderní bytovou výstavbou (betonové bytové domy). V 70. a 80. letech 20. století byla nově vystavěna prodejna potravin JEDNOTA a budova MNV (dnešní obecní úřad). Po sametové revoluci v roce 1989 dochází k otevření hranic. V prosinci 1989 byla zahájena likvidace „Železné opony“, o rok později byl zřízen nový hraniční přechod v Lískové.\n\nTěžko říci, zda ustálené spojení „Pán z Nemanic“ opravdu souvisí s touto obcí, nebo zda to je pouhá shoda jména s lidovou tvořivostí.\n\nV Nemanicích a jejich okolí můžeme stále ještě pozorovat zbytky původního německého osídlení. Velkou zajímavostí je budova železničního nádraží na Staré Huti. Za druhé světové války totiž Nemanice nebyly součástí Protektorátu Čechy a Morava, ale byly „natrvalo“ začleněny do Německé říše. Tehdy se plánovalo prodloužení německé železniční tratě Cham – Waldmünchen přes Nemanice až do Poběžovic. Proto byla předem vystavěna železniční stanice se záměrem, že se k ní v blízké budoucnosti postaví i koleje. Pak ale přišel obrat ve válce a Německo mělo jiné priority, než stavbu železniční infrastruktury. Trať nebyla dostavěna ani za komunismu a v současnosti tento projekt již úplně upadl v zapomnění.\n\nBarokní kostel sv. Jana Nepomuckého – stavba pochází z let 1781–1784. Kostel byl vystavěn pod patronací rodu Stadionů. Za komunismu kostel chátral a několikrát bylo uvažováno i o jeho demolici. Naštěstí ale přišel rok 1989 a otevření hranic a rekonstrukce stavby se ujali původní obyvatelé Nemanic – Němci. Oprava byla zahájena v roce 1991 a trvala skoro 5 let. Dnes je kostel opět chloubou obce a občas se v něm konají bohoslužby.\n\nOtevření hranic v roce 1989 přineslo obci své klady i zápory. Jednoznačným kladem je např. oprava místního kostela a možnosti rozvoje turistického ruchu. Otevření hranice ale mělo i odvrácenou stranu. V 90. letech byly v obci postupně zřízeny tři veřejné domy – Maxim, Piko a Eso. Blízkost hranice také přilákala vietnamské obchodníky, kteří poblíž hraničného přechodu Lísková zřídili velkou tržnici. Nezaměstnanost obyvatel postupně vzrostla až nad 15 %. Kvůli nerentabilitě byla zrušena základní i mateřská škola a děti musejí dojíždět do Klenčí pod Čerchovem. Kromě kostela a nových středisek obslužné sféry (nočních klubů) se obec od pádu režimu příliš nezměnila. Mnoho domů je stále zchátralých. Velmi viditelná je také početná romská komunita.\nDnes najdeme v Nemanicích poštu, knihovnu, kadeřnictví, prodejnu potravin a hostinec. Zaveden je vodovod a kanalizace, obec má Sbor dobrovolných hasičů.\n\nPodle údajů ze SLBD 2001 žilo v obci 330 obyvatel. 88,4 % občanů se tehdy přihlásilo k české národnosti, 5,8 % k národnosti slovenské, 1,2 % k národnosti ukrajinské a 0,6 % k národnosti romské.\n\nNejnovější demografické údaje udávají v Nemanicích 17,3 % podíl dětí do 15 let vyjma.\n\nV roce 2001 bylo v obci jenom 17,3 % obyvatel věřících.\n\nPři sčítání lidu bylo v obci napočítáno celkem 175 ekonomicky aktivních obyvatel. Nezaměstnanost dosahovala nadprůměrných hodnot - 17,1 %.\nNejvětší podíl pracujícího obyvatelstva byl zaměstnán v zemědělství a lesnictví (33,7 %). Následovaly tyto obory: průmysl (24,6 %), veřejná správa,obrana a soc. zabezp. (10,3 %) , obchod (4,6 %), stavebnictví (4 %) a doprava, pošta, komunikace (4 %).\n\nV Nemanicích a jejich částech stálo v roce 2001 celkem 89 domů. 69 (77,5 %) z nich bylo obydlených. Z tohoto počtu bylo 63 domů rodinných a 6 bytových.\n\nNemanice se rozkládají na ploše 3837 ha. 69,0 % plochy obce zabírají lesy. Zemědělská půda zaujímá celkem 22,2 % plochy, z čehož největší část zaujímají louky a pastviny. Pouhých 0,3 % katastru jsou zastavěné plochy.\n\nNejvýznamnější komunikací na území obce je silnice II/189, která vede z Draženova přes Klenčí pod Čerchovem na HP Lísková. Z této silnice se v Lískové odpojuje silnice III. třídy, která se v Nemanicích větví do Staré Hutě, Novosedelských Hutí a Novosedel.\n\nŽelezniční doprava v obci neexistuje, přestože tam najdeme již zmíněné železniční nádraží. Nejbližší funkční železniční stanici najdeme v Německu, ve Waldmünchenu, 8 km jižně od obce. Nejbližší česká železniční zastávka je v Trhanově (12 km).\n\nAutobusovou dopravu zajišťují 4 páry spojů místní linky Novosedelské Hutě - Domažlice, kterou provozuje domažlická provozovna ČSAD Plzeň. Tato linka jezdí jen v pracovní dny. Na nemanickém území\nmá tato linka 4 zastávky - Novosedelské Hutě, Nemanice II, Nemanice I a Lísková.\n\n\n"}
{"id": "110160", "url": "https://cs.wikipedia.org/wiki?curid=110160", "title": "Nukleosid", "text": "Nukleosid\n\nNukleosidy jsou glykosylaminy složené z nukleové báze a sacharidu, obyčejně D-ribózy nebo 2-deoxy-D-ribózy. V prvním případě to jsou ribonukleosidy, v druhém případě se nazývají deoxyribonukleosidy nebo častěji prostě deoxynukleosidy.\n\nSacharid je vázán N-glykosidovou vazbou k dusíku purinového nebo pyrimidinového kruhu. Tyto kovalentní vazby spojují anomerní uhlík pentózy a atom N (v případě purinové báze) nebo N (v případě pyrimidinové báze).\n\nKvůli rotaci kolem glykosidové vazby mohou nukleosidy existovat ve dvou konformacích: syn nebo anti. V přírodě převažují antikonformery (jsou zobrazené na obrázcích vpravo). \n\nFosforylací, tzn. navázáním fosfátu, zbytku kyseliny fosforečné, na hydroxylovou skupinu sacharidů vznikají nukleotidy. Ty se účastní přenosu volné energie v buňce, buněčné komunikace a tvoří stavební kameny nukleových kyselin.\n"}
{"id": "110164", "url": "https://cs.wikipedia.org/wiki?curid=110164", "title": "Greater Accra", "text": "Greater Accra\n\nVětší Akra je jeden z ghanských administrativních regionů. Hlavním městem tohoto regionu je Akra.\n\nVětší Akra má rozlohu 3 245 km² a zaujímá tak 1,4 % rozlohy země. Počet obyvatel je 2 905 726 (z roku 2000, dle těchto údajů zde žije 15,4 % ghanské populace).\n\nRegion Větší Akra je rozdělen dále do šesti distriktů:\n\nVčele distriktů stojí předsedové distriktních správ, reprezentující centrální vládu.\n\nHlavními etnickými skupinami obývající tuto oblast jsou:\nV regionu je na 83 % obyvatel katolické víry, 10,2 % obyvatel muslimské víry a 1,4 % obyvatel tradičního náboženství. 50 % obyvatel je starších 15 let, 9,6 % obyvatel jsou ženatí či vdaní.\n\nMístní parlament Větší Accry má 27 členů. Turistickými lákadly této části Ghany jsou:\n\n\nFestivaly:\n\nEtnická skupina GA-Dangmů koná tři hlavní festivaly:\n\n\nFestivaly se připravují při příležitosti hromadného shromáždění GA-Dangmů ze všech částí regionu Větší Accry.\n\nJako většina západoafrických zemí řeší i Větší Accra a spolu s ní i celá Ghana problém nezaměstnanosti. Nejmenší nezaměstnanost v regionu Větší Accra je v Dangme East District (7 %) a největší v Tema Municipal District(16%). Větší podíl v nezaměstnanosti zaujímají ženy oproti mužům, a to zejména díky nízké úrovni vzdělání. Velkým problémem je také otázka bydlení. Přes 42% lidí musí společně obývat jednu místnost. Stává se tak, že celá rodina je nucena vařit, spát a vykonávat sociální potřeby v jedné místnosti namačkáni na sebe v jedné místnosti. 29,5 % lidí obývá dvě místnosti a 28,3 % obývají tři a více pokojů. Velkým problémem je také dětská práce, mnohdy vykonávaná v otrockých podmínkách.\n\nHlavními řekami v regionu jsou Volta a Densu. Pobřeží větší Accry zaujímá území o délce 225 km rozpínající se od Kokrobite na západě, po Ada na východě.\n"}
{"id": "110167", "url": "https://cs.wikipedia.org/wiki?curid=110167", "title": "Roundhay Garden Scene", "text": "Roundhay Garden Scene\n\nRoundhay Garden Scene je krátký film z roku 1888. Jedná se o nejstarší dochovaný film.\n\nByl natočen na Oakwood Grange Road v Roundhay, Leeds, Západní Yorkshire, Anglie a jeho autorem je Louis Aimé Augustin Le Prince. Vystupuje zde Adolphe Le Prince (Le Princův syn), Sarah Whitley (Le Princova tchyně), Joseph Whitley a slečna Harriet Hartley chodící na okraji záběru.\n\nStáří filmu je určeno na 14. října 1888 a jedna z účinkujících, Le Princeova tchyně, zemřela v říjnu tohoto roku. Do dnešního dne se zachovala jen část snímků.\n\nSnímek byl zaznamenán na celuloidový fotografický film Le Pronceovou vlastnoručně vytvořenou jednočočkovou kamerou. Původně nahrávka obsahovala 12 snímků na sekundu, ale nyní je pravděpodobně nekompletní, a proto po rekonstrukci hraje 2 sekundy a má 18 snímků. Film je němý, neozvučený, černobílý, public domain.\n"}
{"id": "110177", "url": "https://cs.wikipedia.org/wiki?curid=110177", "title": "Tema Municipal District", "text": "Tema Municipal District\n\nHlavním městem Tema Municipal District je město Tema. Je součástí oblasti Větší Akra\nJe to pobřežní město nacházející se 25 kilometrů od hlavního města Ghany, Akry. Leží přímo na Greenwichském poledníku. Město i celý distrikt je ohraničený Guinejským zálivem. Rozloha distriktu je 565 km².\n\nV roce 1952 zde byl vybudován přístav určený pro zaoceánské obchodní lodě. V roce 1974 autonomní soud přeměnil svým rozhodnutím město Tema i s jeho okolím na region.\n\nV Temě panuje suché rovníkové počasí. Po celý rok jsou zde vysoké teploty. Tema je nejsušším místem jižní Ghany.\n\nV Tema Municipal District působí celkem tři velké ocelářské společnosti,potravinářské a rybářské podniky, jako jsou například: Nestle,Ghana Cocoa Processing Company, Pioneer Food Cannery a Ghanská agro-potravinářská společnost. Ve městě Tema existují také dvě velké textilky.\n\nVedle hlavních průmyslových odvětví se v tomto regionu nalézá také lehký průmysl, jako je například: chemička, tiskárny, dřevařské závody a další. Tema Municipal District je vskutku ideálním místem pro průmysl.\n\nAgrokulturními plodinami je především produkce miaze,kasavi a cowpei. Velké rybářská střediska se nachází v Kpone,Tema Manhean a Sakumono.\n\nV zemi se také dobře daří těžařskému průmyslu. Například těžba soli probíhá u města Kpoi-Ete. Tema má také tři velké oblasti s obrovskými trhy, a jsou to v těchto městech: Tema, Ashaiman a Tema Manhean.\n\nV Tema Municipal Districtu je postaveno na 220 km silnic. V zemi je evidováno přes 9200 telefonních linek. V roce 1962 vzniklo území volného obchodu námořní přepravy, které je největším v celé západní Africe. Stavba silnic tak stále pokračuje, kvůli lepšímu zajištění dopravní infrastruktury území volného obchodu.\n\nV Temě je také zajištěno množství škol pro vzdělávání obyvatel. Děti mohou navštěvovat přes 158 základních,77 státních a 81 soukromých škol. Ve spolupráci s londýnským obvodem Greenwichem mohou se starší žáci vzdělávat na polytechnické univerzitě v Kpone.\n\nTema nabízí mnoho krásných pláží vhodných k relaxaci.\n\nAshaiman, Tema Newtown, Tema Community one, Adenta East, lashibi, Tema Community Two Sakumono, Tema Community Five, Tema Community Four, Tema Community Seven, Ashaley Botwe, Kpone, Tema Community Eight, Tema community Nine, Kakasunanka II, Tema community Three, Ogbojo, Tema Community Six, Tema Community Eleven, a Bethelehem\n"}
{"id": "110178", "url": "https://cs.wikipedia.org/wiki?curid=110178", "title": "Orlan", "text": "Orlan\n\n\"Viz též Orlan (umělkyně)\"\n\nOrlan je sada polopevných skafandrů zkonstruovaných firmou NPP Zvezda pro použití v sovětském a později ruském vesmírném programu. Slovo Orlan znamená Rusky „\"mořský orel\"“.\n\nSkafandry Orlan prošly různými modely. Modely Orlan-D, Orlan-DM, Orlan-DMA a Orlan-M byly používány v kosmu; modely Orlan-GN, Orlan-T a Orlan-V byly používány pro výcvik. Původní model skafandru Orlan, s pracovní výdrží dvě a půl hodiny vyvíjený pro použití na Měsíci jako součást Sovětského lunárního programu, byl zrušen ve prospěch modelů s větší pracovní výdrží. Orlan-D již vydržel tři hodiny; Orlan-DM až devět hodin.\n\nSkafandry Orlan jsou polopevné, což znamená, že mají pevnou kostru a helmu ale pružné ruce. Skafandry byly navrženy se zadním vstupním otvorem skrz připevněný batoh, což umožňuje relativně rychlé obléknutí (přibližně pět minut). První modely byly připojeny ke kosmické lodi kabelem, který dodával energii a zajišťoval komunikaci. Orlan-DM a následující modely byly již navrženy jako soběstačné.\n\nPrvní výstup do kosmu se skafandrem Orlan byl proveden 20. prosince 1977 na sovětské vesmírné stanici Saljut 6 během mise Sojuz 26. Jurij Romanenko a Georgij Grečko zde testovali skafandr Orlan-D. Orlan-DM byl poprvé použit 2. srpna 1985 na stanici Saljut 7 kosmonauty Vladimirem Džanibekovem a Viktorem Savinychem.\n\nSkafandry Orlan byly používány pro výstupy do kosmu na vesmírných stanicích Saljut. Na stanici Mir byly použity nové modely Orlan-DMA a Orlan-M. Orlan-DMA byl poprvé testován 26. ledna 1990 Alexandrem Viktorenkem a Alexandrem Serebrovem a Orlan-M 29. dubna 1997 Vasiliem Ciblijevem a Jerrym M. Linengerem. Orlan-M byl na stanici Mir používán až do jejího konce a nyní je používán na Mezinárodní vesmírné stanici.\n\nDne 3. února 2006 byl z Mezinárodní vesmírné stanice vypuštěn na dočasnou oběžnou dráhu okolo Země vysloužilý skafandr Orlan (známý též jako Radioskaf, SuitSat, Radio Sputnik) s rádiovým vysílačem umístěným v přílbě.\n\nSkafandry Orlan jsou používány ve Výcvikovém středisku Jurij Gagarina v Moskvě: Orlan-GN pro výcvik pod vodou, Orlan-T pro nácvik postupů ve vzduchové kapse a Orlan-V pro výcvik pohybu ve stavu beztíže.\n\n"}
{"id": "110179", "url": "https://cs.wikipedia.org/wiki?curid=110179", "title": "Bilje", "text": "Bilje\n\nBilje je vesnice ležící na okraji přírodního parku Kopački Rit v oblasti Baranja (Osijecko-baranjská župa, Chorvatsko), 8 km severovýchodně od Osijeku v nadmořské výšce 87 metrů.\n\nHlavními zdroji příjmů jsou zemědělství, chov ovcí a zpracování potravin (např. ve mlýnech).\nZdejší zámek s parkem představuje hlavní turistickou atrakci; park je chráněn jako zahradnická památka.\n\nSousední opčina Mece je centrem jedné z nejstarších průmyslově-zemědělných družstevních hospodářství v Evropě - Belje.\n\nKopački Rit, nacházející se nedaleko Mece na soutoku Drávy a Dunaje, je unikátní chráněná mokřadní oblast. Její okolí nabízí mnoho příležitostí pro sportovní lov vysoké zvěře a rybolov.\n"}
{"id": "110181", "url": "https://cs.wikipedia.org/wiki?curid=110181", "title": "Arekovité", "text": "Arekovité\n\nArekovité (\"Arecaceae\", alternativní název \"Palmae\") je čeleď jednoděložných rostlin, souhrnně označovaných také jako palmy. Jsou to velmi různorodé dřeviny, nejčastěji mají jednoduchý nevětvený kmen zakončený růžicí rozměrných listů. Listy mohou být dlanité, zpeřené i celistvé. Květy jsou jednopohlavné nebo oboupohlavné, mají zpravidla trojčetné okvětí rozlišené na kalich a korunu, šest tyčinek a semeník ze tří plodolistů. Plodem je nejčastěji jednosemenná peckovice.\n\nPalmy jsou velkou skupinou rostlin, zahrnující téměř 2800 druhů ve 189 rodech. Jsou rozšířeny v tropech a subtropech celého světa. V jižní Evropě jsou domácí dva druhy, žumara nízká a datlovník Theofrastův, pěstuje se zde však řada jiných cizokrajných druhů.\n\nPalmy jsou z hlediska růstových forem a morfologie velmi různorodé. Nejcharakterističtější růstovou formou palem je přímý nevětvený kmen zakončený vrcholovou růžicí listů. Tato podoba má různé modifikace. Všechny palmy jsou dřeviny.\nKmeny mohou být tenké nebo tlusté, jednotlivé nebo ve shlucích (např. \"Cyrtostachys renda\"). Většinou jsou nevětvené, některé druhy však mají kmeny vidličnatě větvené (např. rod \"Hyphaene\"). Některé palmy mají kmen silně zkrácený nebo i podzemní. Rotan (\"Calamus\"), \"Desmoncus\" a některé další rody jsou dřevnaté liány šplhající prostřednictvím ostnitých šlahounů.\nV kmenech palem není přítomno kambium a tudíž chybí druhotné tloustnutí, obvyklé u jehličnanů i dvouděložných rostlin. Přesto jsou některé druhy schopny primárního tloustnutí kmenů. Patří mezi ně např. \"Colpothrinax wrightii\" a \"Hyophorbe lagenicaulis\" s lahvovitě ztlustlými kmeny nebo \"Gastrococos crispa\" se ztlustlou horní částí kmene.\nNa kmenech některých druhů zůstávají zřetelné listové jizvy, jiné druhy mají kmeny hladké. Druhy rostoucí na periodicky zaplavovaných stanovištích mohou mít chůdovité kořeny (\"Socratea\", \"Iriartea\", \"Verschaffeltia splendida\" aj.).\nRotan a četné další druhy (baktris, \"Acrocomia\", \"Deckenia nobilis\", \"Aiphanes\", \"Zombia antillarum\" aj.) mají kmeny pokryté ostny. U některých druhů bývá kmen obalen tlustou vrstvou uschlých vytrvalých listů (např. washingtonie vláknitá, \"Copernicia macroglossa\", \"Leopoldinia piassaba\").\n\nListy palem jsou střídavé, uspořádané ve spirále nebo výjimečně dvouřadé či trojřadé. Na bázi řapíku je listová pochva, která je zpočátku na bázi vždy trubicovitá a později se často rozděluje na segmenty. U některých druhů jsou pochvy ostnité. Řapík je na průřezu okrouhlý nebo je na horní straně různými způsoby žlábkatý či žebernatý, na okraji může být ostnitý. Čepele listů jsou velmi rozmanité. Nejčastěji jsou dlanité či jednoduše zpeřené, mohou však být i celistvé se zpeřenou žilnatinou, dvoudílné, dlanitozpeřené (segmenty vyrůstají z krátkého středního žebra) nebo dvakrát zpeřené (\"Caryota\"). Jednotlivé listové segmenty mohou být čárkovité, kopinaté, kosočtverečné nebo klínovité. Na průřezu mají buď tvar písmene V (induplikátní) nebo Λ (reduplikátní). Tento znak je důležitý v taxonomii. U šplhavých druhů je střední žebro listu často protažené v dlouhý bičovitý výběžek (\"cirrus\"). U některých vějířovitých palem (např. kopernicie, livistona) je na lícové straně listu v místě nasedání čepele na řapík vyvinut zvláštní výrůstek, známý jako \"hastula\".\n\nPalmy jsou jednodomé nebo dvoudomé rostliny. Většina druhů kvete za život opakovaně, některé palmy však vykvétají pouze jednou a poté odumírají. Patří mezi ně např. \"Corypha umbraculifera\" nebo \"Metroxylon salomonense\". Květenství jsou postranní, jednoduchá a klasovitá nebo složená a až šestinásobně větvená, dlouze nebo krátce stopkatá, s drobnými nebo nápadnými listeny, někdy tvořícími toulec. Zpravidla rozkvétají odshora dolů. Květy jsou jednopohlavné nebo oboupohlavné, stopkaté nebo přisedlé, v květenství vyrůstající po jednom nebo po několika. Okvětí je nejčastěji zřetelně rozlišené na kalich a korunu a trojčetné, řidčeji dvoučetné nebo vícečetné, výjimečně pouze v jednom kruhu s neustáleným počtem laloků. Lístky okvětí jsou obvykle na bázi srostlé a v poupěti se střechovitě překrývají. Tyčinek je nejčastěji 6, řidčeji pouze 3 nebo naopak velký počet (až 1000). Nitky tyčinek jsou volné nebo různými způsoby srostlé či přirostlé k okvětí. Většinou jsou přítomny i patyčinky. Gyneceum je apokarpní nebo synkarpní, složené nejčastěji ze 3, řidčeji z jiného počtu (až 10) plodolistů, výjimečně pouze jednokomůrkové (pseudomonomerní). V každé komůrce je jediné vajíčko. Čnělky jsou volné nebo srostlé.\n\nPlody palem mohou být drobné i velmi rozměrné. Zpravidla obsahují jediné semeno, řidčeji je semen více (až 10). Oplodí je na povrchu hladké, chlupaté (\"Rhapidophyllum\", \"Wettinia\"), trnité (baktris, \"Astrocaryum\"), korkovité (\"Nypa\"), bradavčité (\"Itaya\", \"Johannesteijsmannia\", \"Manicaria\", \"Pelagodoxa\" aj.) nebo pokryté střechovitými šupinami (śalaka aj. \"Calamoideae\"). Mezokarp je dužnatý, suchý nebo vláknitý. Endokarp je tenký až tlustý (plodem je peckovice) nebo řidčeji není vyvinut (pak je plodem bobule). Semena jsou volná nebo spojená s oplodím, obklopená tenkou nebo v některých případech dužnatou sarkotestou. Endosperm obsahuje tuky, hemicelulózy a aleuron a není v něm přítomen škrob. Má jednolitou nebo ruminátní strukturu a někdy je prorostlý sarkotestou.\n\nU palem nalezneme několik zvláštních struktur se speciální, méně běžnou terminologií:\n\n\nPalmám se vzdáleně podobají cykasy, které jsou s nimi někdy zaměňovány. Listy podobné listům některých drobných palem mají zástupci čeledi navinulcovité (\"Cyclanthaceae\") a \"Curculigo seychellensis\" z čeledi tvrzeňovité (\"Hypoxidaceae\"). Habitus palem mohou připomínat i australské trávové stromy, mezi něž patří zejména žlutokapy (\"Xanthorrhoea\") z čeledi asfodelovité a kingie (\"Kingia\") z čeledi \"Dasypogonaceae\".\n\nČeleď arekovité zahrnuje asi 2780 druhů ve 189 rodech. Největší rody jsou rotan (\"Calamus\", 370 druhů), baktris (\"Bactris\", 200), \"Daemonorops\" (115), likuala (\"Licuala\", 100) a chamedorea (\"Chamaedorea\", 100 druhů).\n\nPalmy tvoří významnou součást celé řady tropických a subtropických biotopů a vykazují četné ekologické adaptace na různé podmínky prostředí. Největší druhová pestrost je v západních oblastech Amazonie, na Nové Guineji a Sundských ostrovech (zejména na Borneu). Několik druhů zasahuje i do chladnějších subtropických oblastí. Nejdále na sever zasahuje v Evropě žumara nízká (až po 44° severní šířky), nejdále na jih zasahuje na Novém Zélandu \"Rhopalostylis sapida\" (po 48°18‘ jižní šířky).\nV tropické Asii a Americe jsou palmy hojně rozšířené také v horských lesích. Nejvyšších nadmořských výšek, až přes 4000 metrů, dosahuje kolumbijský druh \"Ceroxylon utile\". V Asii dosahují nejvyšších výšek druhy \"Pinanga capitata\" a \"Calamus gibbianus\" (okolo 3000 metrů na Kota Kinabalu na Borneu). V Afrických horách naproti tomu roste jediný druh, datlovník \"Phoenix reclinata\". Mezi palmami jsou i 2 mangrovové druhy: \"Nypa fruticans\" a \"Phoenix paludosa\".\n\nV Evropě jsou původní dva druhy palem. Žumara nízká (\"Chamaerops humilis\") je přirozeně rozšířená ve Středomoří od Portugalska po Itálii. Na Krétě a v jižním Řecku roste datlovník Theofrastův (\"Phoenix theophrastii\"), který je též jedinou původní palmou Turecka. Několik dalších druhů palem roste v africké a arabské části Středomoří. V oblasti od Egypta po Jordánsko roste duma thébská (\"Hyphaene thebaica\"), v Egyptě navíc ještě \"Medemia argun\". Některé cizokrajné druhy jsou ve Středomoří běžně pěstovány, např. washingtonie (\"Washingtonia\"), datlovník kanárský (\"Phoenix canariensis\"), \"Trachycarpus fortunei\", \"Brahea armata\" a \"Syagrus romanzoffiana\". datlovník kanárský je endemit Kanárských ostrovů.\n\nPalmy mají v rámci rostlinné říše několik prvenství.\nNejdelší listy ze všech rostlin má palma \"Raphia regalis\", pocházející z tropické západní Afriky. Listy exempláře nalezeného v Kongu měřily i s řapíkem 25,11 metru. Naopak některé druhy rodu \"Chamaedorea\" mají listy jen 15 cm dlouhé. Nejvyšší palmou světa a zároveň nejvyšší jednoděložnou rostlinou je andský druh \"Ceroxylon quindiuense\". Obvykle dorůstá výšek do 45 metrů, byly však nalezeny i exempláře šedesátimetrové.\n\nNejvětší semeno v rostlinné říši má seychelská palma lodoicea seychelská (\"Lodoicea maldivica\"). Semeno může být až 50 cm velké a 18 kg těžké. Plody některých druhů rodu geonoma (\"Geonoma\") jsou naproti tomu jen 4,5 mm velké. Indický druh \"Corypha umbraculifera\" (talipot) má obrovská a nebývale bohatá květenství, obsahující milióny květů. Jedná se o laty vysoké až 6 metrů. Jsou to největší květenství v rostlinné říši. Rostlina kvete jen jednou za život a po vykvetení odumírá.\n\nNejdelší název mají patrně druhy \"Johannesteijsmannia perakensis\" a \"Johannesteijsmannia lanceolata\".\n\nKvěty palem jsou opylovány zejména hmyzem, v menší míře pak větrem. Mezi hmyzí opylovače patří zejména mouchy, včely, mravenci a poměrně často i brouci. Někteří zástupci mají specializované vazby, např. rod \"Iriartea\" je přizpůsoben opylování včelami, rod \"Socratea\" opylují brouci. Větrem jsou opylovány např. datlovníky a trinaxy.\n\nPlody jsou nejčastěji šířeny zvířaty, mezi něž náležejí ptáci, savci, netopýři, plazi, hmyz i ryby. U některých druhů se plody šíří vodou. Patří mezi ně např. kokosovník ořechoplodý a \"Nypa fruticans\". Plody \"Ravenea musicalis\" dokonce klíčí pod vodou.\n\nPalmy jsou ve fosilním záznamu jednou z nejhojnějších skupin jednoděložných rostlin. Dochovaly se zejména listy, kmeny a pylová zrna. Mezi nejstarší fosílie náležejí listy a kmeny pocházející z období santonu (svrchní křída). Nejstarší pylová zrna připomínající pyl rodu \"Nypa\" pocházejí rovněž ze svrchní křídy a jsou nacházeny na několika různých kontinentech. Jedním z nejčastěji nalézaných fosilních rodů je †\"Palmoxylon\".\n\nČeleď \"Arecaceae\" tvoří jasně ohraničenou a monofyletickou skupinu. Sesterskou větví je podle výzkumů uveřejněných v roce 2016 nevelká australská čeleď \"Dasypogonaceae\". Obě tyto skupiny stojí na bázi vývojové větve jednoděložných rostlin známí jako \"Commelinids\". Aktuální taxonomie palem, postavená na základě molekulárních fylogenetických studií, byla publikována v letech 2005 až 2008 a byla završena publikací díla \"Genera palmarum: The Evolution and Classification of Palms\" (Dransfield et al. 2008). Oproti dřívější taxonomii, publikované např. v díle \"The families and genera of vascular plants\" (Kubitzki et al. 1998), došlo k několika rozsáhlejším změnám. Dřívější podčeleď \"Phytelephantoideae\" byla vřazena do podčeledi \"Ceroxyloideae\", tribus \"Caryoteae\" byl přesunut z podčeledi \"Arecoideae\" do \"Coryphoideae\" a tribus \"Hyophorbeae\" byl přesunut z \"Ceroxyloideae\" do \"Arecoideae\". Do rodu \"Calamus\" byla vřazena většina ostatních rodů subtribu \"Calaminae\".\n\n\n\n\n\n\nMezi charakteristické a hojně zastoupené obsahové látky náležejí polyfenoly, jako jsou např. glykosylové flavony, tricin, katechiny, proanthocyanidiny a třísloviny. Občas jsou přítomny steroidní saponiny. Alkaloidy se objevují výjimečně (např. arekolin v arekové palmě, \"Areca catechu\"). V rafidech či specializovaných ztlustlých buňkách se hromadí oxid křemičitý nebo šťavelan vápenatý.\n\n\"Acanthophoenix\", \"Acoelorrhaphe\", \"Acrocomia\", \"Actinokentia\", \"Actinorhytis\", \"Aiphanes\", \"Allagoptera\", \"Alloschmidia\", \"Alsmithia\", \"Ammandra\", \"Antongilia\", \"Aphandra\", \"Archontophoenix\", \"Areca\", \"Arenga\", \"Asterogyne\", \"Astrocaryum\", \"Attalea\", \"Bactris\", \"Balaka\", \"Barcella\", \"Basselinia\", \"Beccariophoenix\", \"Bentinckia\", \"Bismarckia\", \"Borassodendron\", \"Borassus\", \"Brahea\", \"Brassiophoenix\", \"Brongniartikentia\", \"Burretiokentia\", \"Butia\", \"Calamus\", \"Calospatha\", \"Calyptrocalyx\", \"Calyptrogyne\", \"Calyptronoma\", \"Campecarpus\", \"Carpentaria\", \"Carpoxylon\", \"Caryota\", \"Catoblastus\", \"Ceratolobus\", \"Ceroxylon\", \"Chamaedorea\", \"Chamaerops\", \"Chambeyronia\", \"Chelyocarpus\", \"Chrysalidocarpus\", \"Chuniophoenix\", \"Clinosperma\", \"Clinostigma\", \"Coccothrinax\", \"Cocos\", \"Colpothrinax\", \"Copernicia\", \"Corypha\", \"Cryosophila\", \"Cyphokentia\", \"Cyphophoenix\", \"Cyphosperma\", \"Cyrtostachys\", \"Daemonorops\", \"Deckenia\", \"Desmoncus\", \"Dictyocaryum\", \"Dictyosperma\", \"Drymophloeus\", \"Dypsis\", \"Elaeis\", \"Eleiodoxa\", \"Eremospatha\", \"Eugeissona\", \"Euterpe\", \"Gastrococos\", \"Gaussia\", \"Geonoma\", \"Goniocladus\", \"Gronophyllum\", \"Guihaia\", \"Gulubia\", \"Halmoorea\", \"Hedyscepe\", \"Heterospathe\", \"Howea\", \"Hydriastele\", \"Hyophorbe\", \"Hyospathe\", \"Hyphaene\", \"Iguanura\", \"Iriartea\", \"Iriartella\", \"Itaya\", \"Jessenia\", \"Johannesteijsmannia\", \"Juania\", \"Jubaea\", \"Jubaeopsis\", \"Kentiopsis\", \"Kerriodoxa\", \"Korthalsia\", \"Laccospadix\", \"Laccosperma\", \"Latania\", \"Lavoixia\", \"Lemurophoenix\", \"Leopoldinia\", \"Lepidocaryum\", \"Lepidorrhachis\", \"Licuala\", \"Linospadix\", \"Livistona\", \"Lodoicea\", \"Louvelia\", \"Loxococcus\", \"Lytocaryum\", \"Mackeea\", \"Manicaria\", \"Marojejya\", \"Masoala\", \"Mauritia\", \"Mauritiella\", \"Maxburretia\", \"Maximiliana\", \"Medemia\", \"Metroxylon\", \"Moratia\", \"Myrialepis\", \"Nannorrhops\", \"Nenga\", \"Neodypsis\", \"Neonicholsonia\", \"Neophloga\", \"Neoveitchia\", \"Nephrosperma\", \"Normanbya\", \"Nypa\", \"Oenocarpus\", \"Oncocalamus\", \"Oncosperma\", \"Orania\", \"Oraniopsis\", \"Orbigyna\", \"Palandra\", \"Parajubaea\", \"Pelagodoxa\", \"Phloga\", \"Phoenicophorium\", \"Phoenix\", \"Pholidocarpus\", \"Pholidostachys\", \"Physokentia\", \"Phytelephas\", \"Pigafetta\", \"Pinanga\", \"Plectocomia\", \"Plectocomiopsis\", \"Podococcus\", \"Pogonotium\", \"Polyandrococos\", \"Prestoea\", \"Pritchardia\", \"Pritchardiopsis\", \"Pseudophoenix\", \"Ptychococcus\", \"Ptychosperma\", \"Raphia\", \"Ravenea\", \"Reinhardtia\", \"Retispatha\", \"Rhapidophyllum\", \"Rhapis\", \"Rhopaloblaste\", \"Rhopalostylis\", \"Roscheria\", \"Roystonea\", \"Sabal\", \"Salacca\", \"Satakentia\", \"Scheelea\", \"Schippia\", \"Sclerosperma\", \"Serenoa\", \"Siphokentia\", \"Socratea\", \"Sommieria\", \"Syagrus\", \"Synechanthus\", \"Tahina\", \"Tectiphiala\", \"Thrinax\", \"Trachycarpus\", \"Trithrinax\", \"Veillonia\", \"Veitchia\", \"Verschaffeltia\", \"Voanioala\", \"Vonitra\", \"Wallichia\", \"Washingtonia\", \"Welfia\", \"Wendlandiella\", \"Wettenia\", \"Wodyetia\", \"Ynesa\", \"Zombia\".\n\nPalmy jsou po lipnicovitých a bobovitých hospodářsky nejvýznamnější čeledí rostlin.\n\nNěkteré palmy jsou důležité užitkové rostliny:\n\n\n"}
{"id": "110187", "url": "https://cs.wikipedia.org/wiki?curid=110187", "title": "Palma (rozcestník)", "text": "Palma (rozcestník)\n\nPalma může být:\n\n\n\n\n"}
{"id": "110189", "url": "https://cs.wikipedia.org/wiki?curid=110189", "title": "Himálajské jazyky", "text": "Himálajské jazyky\n\nHimálajské jazyky jsou skupinou jazyků patřící mezi tibetobarmské jazyky do rodiny sinotibetských jazyků. Tato skupina obsahuje pět jazyků rozdělených do dvou větví.\n"}
{"id": "110192", "url": "https://cs.wikipedia.org/wiki?curid=110192", "title": "Jedlová (nádraží)", "text": "Jedlová (nádraží)\n\nJedlová je železniční stanice uprostřed lesů Lužických hor, na železničních tratích 080 (Bakov nad Jizerou – Česká Lípa – Jedlová) a 081 (Děčín–Jedlová–Rumburk). Leží na katastrálním území Jedlová na adrese Jedlová 17 v nadmořské výšce 544 m n. m., v okrese Děčín. V několikakilometrovém okolí neleží žádná vesnice ani osada.\n\nPrvní vlak do stanice Jedlová přijel dne 16. ledna 1869.\nJejí výstavba byla velice náročná, vyžadovala jak odstřel skal, tak zarovnání prohlubní, neboť v okolí stanice Jedlová nebýval rovný prostor. Těsně před stanicí ve směru na Děčín musela být pro trať proražena pískovcová skála v délce 560 m, místy až do hloubky 15 metrů. U Svoru bylo potřeba postavit až 15 metrů vysoké náspy. Současníci v tehdejší době řadili tratě České severní dráhy co do obtížnosti hned za alpské tratě Semmering a Brenner. Podle vzoru železničních budov na dráze přes Semmering byla také odvozena podoba výpravních budov, vystavěných z režného cihelného zdiva, které místy vyplňovalo hrázděnou konstrukci, s charakteristickými nástupními přístřešky v podobě otevřené verandy.\n\nZe stanice vyjíždějí osobní vlaky \"Jedlová – Česká Lípa – Doksy\", jezdící v dvouhodinových intervalech. Dále zde zastavují osobní vlaky linky U8 \"Děčín – Benešov nad Ploučnicí – Česká Kamenice – Jedlová – Rumburk\", jezdící ve stejných intervalech, v některých obdobích pracovních dnů proložené na hodinový interval. Každé dvě hodiny ve stanici zastavují i rychlíky linky D22 \"Kolín – Mladá Boleslav – Česká Lípa – Jedlová – Rumburk (Šluknov)\".\n\nV budově nádraží funguje nádražní restaurace. Nádraží často slouží jako výchozí či cílový bod různých výletů po Lužických horách. Za budovou stanice je turistický rozcestník tras KČT - červené, žluté a zelené (E10).\n"}
{"id": "110201", "url": "https://cs.wikipedia.org/wiki?curid=110201", "title": "Starořečtina", "text": "Starořečtina\n\nStarořečtina neboli stará či klasická řečtina je mrtvý jazyk z řecké skupiny indoevropských jazyků a vývojový předchůdce moderní řečtiny (v současných jazykových typologiích se stará a nová řečtina zpravidla hodnotí jako dva jazyky). Tímto jazykem se hovořilo v klasickém období Řecka, je z něj ale odvozena i řada dnešních slov („policie“, „demokracie“, „arachnofobie“ a další).\n\nPředpokládané počátky vývoje sahají do 3. tisíciletí př. n. l., ale o této formě neexistují žádné doklady. Předpokládá se, že počátkem 2. tisíciletí př. n. l. prošla starořečtina poměrně rozsáhlým vývojem. V tomto stadiu bývá nazývána, podle místa objevení prvních nálezů, \"mykénštinou\", někdy též mykénskou řečtinou. Z Mykén se v této době pravděpodobně dostala na Krétu. Nejstarší písemné nálezy tohoto jazyka pochází zhruba z 15. století př. n. l. Z této doby bylo v Mykénách a na Krétě nalezeno několik nápisů a hliněných tabulek.\nPísmo tohoto období lze v zásadě rozlišit na dva typy označované jako „lineární písmo A“ a „lineární písmo B“. Přestože se od 14. století př. n. l. nápisy vyskytovaly relativně běžně, za první literární dílo lze považovat až Homérovu tvorbu. Jeho díla však podle nejnovějších výzkumů nejsou počinem jedné osoby, ale vznikala v rozmezí cca 800 let, přičemž Homérem a jeho žáky byla pouze sepsána.\nV posthomérském období se vydělilo aiolské, arkádsko-kyperské, iónsko-attické a západořecké nářečí. Prakticky jediným literárním jazykem se stalo iónsko-attické nářečí, které se jako jediné vyvíjelo dále a ve 4. století př. n. l. se z něj vyvinula koiné, tj. řečtina období helénismu (kterou je psán také Nový zákon, proto se jí říká také \"novozákonní\" nebo \"biblická řečtina\"). O starořečtině lze hovořit zhruba do 5. století, kdy tento jazyk přešel do byzantské řečtiny.\n\n\n\n\n\n\n"}
{"id": "110205", "url": "https://cs.wikipedia.org/wiki?curid=110205", "title": "Arcidiecéze Goa e Damão", "text": "Arcidiecéze Goa e Damão\n\nArcidiecéze Goa e Damão (\"Archidioecesis Goana et Damanensis\") je římskokatolickou arcidiecézí v Indii (ve státě Goa), která podléhá přímo Svatému stolci.\n\nDiecéze zabírá plochu o rozloze 4 197 km² s přibližně 455 000 obyvateli katolického vyznání (údaje se však značně liší). Území arcibiskupství zahrnuje vedle Goi a Damanu i Diu a území Dadra a Nagar Haveli (vše části bývalé Portugalské Indie). Arcibiskupem je současně Filipe Neri Ferrão.\n\nDiecéze Goa byla zřízena 31. ledna 1533, 4. února 1558 byla změněna na arcidiecézi. 1. září 1886 byl z části arcidiecéze zřízeno nové biskupství Damão. Arcibiskupovi v Goi byl papežem Lvem XIII. propůjčen titul „patriarcha východní Indie“, čímž měla být kompenzována ztráta jeho práv v Britské Indii a vyřešeno tak zvané „Goiské schizma“. Dne 1. května 1928 byly obě diecéze sjednoceny jako \"Arcidiecéze Goa e Damão\". Některé části arcidiecéze byly pak 15. září 1953 odstoupeny nově zřízené diecézi Belgaum.\n\n\n"}
{"id": "110207", "url": "https://cs.wikipedia.org/wiki?curid=110207", "title": "Hradlový závěr", "text": "Hradlový závěr\n\nHradlový závěr (též hradlová vložka) je elektromechanická součástka tvořící součást elektromechanického železničního zabezpečovacího zařízení. Umožňuje bezpečný přenos jednobitové informace elektrickou cestou a převod této elektrické informace na mechanické vazby dalších prvků zabezpečovacího zařízení. Hradlový závěr vynalezl v roce 1870 německý elektrotechnik Carl Frischen.\n\nHradlové závěry jsou umístěny v plechové hradlové skříni. Součástí hradlového závěru je dvoubarevná clonka indikující polohu hradlového závěru, která je umístěna v okénku na hradlové skříni. Pod okénkem se nachází tabulka s označením příslušného hradlového závěru.\n\nHradlové závěry spolupracují obvykle dva proti sobě, např. jeden v dopravní kanceláři, druhý stejného druhu na stavědle, na hradle nebo v sousední stanici. Výjimečně nemá hradlový závěr dvojici (např. hradlová zarážka, která pracuje při obsazení izolované kolejnice vlakem). Hradlové závěry fungují buď na střídavý nebo, v případě že jsou vybavovány samočinně obsazením izolované kolejnice vlakem, na stejnosměrný proud. Zdroj střídavého proudu pro obsluhu hradlových závěrů je tvořen induktorem, ručně poháněným klikou vystupující z boku hradlové skříně.\nHradlový závěr se uzavírá stlačením hradlového tlačítka nad ním za současného vyrábění elektřiny induktorem. Uzavíráním hradlového závěru se elektricky uvolňuje spolupracující hradlový závěr stejného druhu.\n\nHradlový závěr na střídavý proud se uzavírá i uvolňuje střídavým elektrickým proudem. Většina hradlových závěrů je tohoto typu. \nStřídavý hradlový závěr je uložen v hradlové skříni, na jejímž vrchu je umístěno hradlové tlačítko stlačující tlačnou tyč, která vstupuje do hradlové skříně. Tam je na tlačné tyči umístěn rámeček tlačící na kruhovou výseč, připomínající třetinu ozubeného kola. Na kruhové výseči je připevněna dvoubarevná clonka, která je vidět v okénku hradlového přístroje a která tím indikuje polohu hradlového závěru. Do zubů této výseče zapadá zdržovadlo spojené s kotvou elektromagnetu na střídavý proud. Tlačná tyč pokračuje dolů pod kruhovou výseč a tam se její pohyb směrem dolů přenáší na závěrnou tyč, která pokračuje hradlovou skříní dolů až do pravítkové skříně, kde zprostředkovává mechanické vazby a závislosti. Rámeček na tlačné tyči, tlačná tyč i zádržná tyč jsou opatřeny pružinami, které je tlačí do horní polohy. Závěrná tyč však může být přidržována závěrnou západkou zapadající do osy kruhové výseče. Pohybem závěrné (popř. tlačné) tyče se přestavují elektrické kontakty, umístěné na přilehlé desce z izolantu. Tím jsou zprostředkovány elektrické závislosti mezi hradlovými závěry.\n\nHradlový závěr se uzavírá stlačením hradlového tlačítka a točením klikou induktoru, zároveň se uvolňuje spolupracující hradlový závěr (např. výpravčí v dopravní kanceláři uzavírá návěstní hradlový závěr na řídícím přístroji a tím uvolňuje návěstní hradlový závěr na výhybkářském přístroji na stavědle, aby mohl signalista postavit návěstidlo do polohy dovolující jízdu.) Stisknutím hradlového tlačítka se posune tlačná tyč směrem dolů (a s ní i vodící rámeček), pohyb dolů se přenese i na závěrnou tyč, která tím zprostředkuje mechanickou závislost v přístroji, a na závěrnou západku, která se překlopí přes osu kruhové výseče. Otáčením klikou induktoru se vyrábí elektrický proud, který prochází cívkami magnetu, čímž se uvádí do kmitavého pohybu kotva magnetu a na ní připojené zdržovadlo. Kýváním zdržovadla se postupně uvolňují zuby ozubené kruhové výseče a ta se otáčí směrem dolů. V okénku hradlové skříně se mění barva clonky. Po úplné změně barvy clonky je kruhová výseč úplně přetočena do spodní polohy (otočí se o necelých 90°). Zaměstnanec pustí hradlové tlačítko a ustane s točením induktoru. Tlačná tyč se pružinou vrátí do horní polohy a zapadne na ní pojistná západka, která brání jejímu opětovnému stlačení, dokud je hradlový závěr uzavřen. Kruhová výseč ve své dolní poloze, kde je držena zdržovadlem, přidržuje závěrnou západku překlopenou a ta tím drží (navzdory pružině) v dolní poloze i závěrnou tyč. \n\nHradlový závěr se uvolňuje tím, že je na jiném přístroji uzavírán s ním spolupracující hradlový závěr (např. signalista po průjezdu vlaku uzavírá na výhybkářském přístroji na stavědle návěstní hradlový závěr, čímž se na řídícím přístroji v dopravní kanceláři uvolňuje návěstní závěr do základní polohy). Ze spolupracujícího právě uzavíraného hradlového závěru přitéká elektrickým vedením, položeným ve stanici či podél trati v zemi nebo na sloupech, elektrický proud do elektromagnetu v „našem“ hradlovém závěru. Hradlový závěr pracuje opačně než při uzavírání - elektromagnet kývá kotvou a zdržovadlem, to se vymyká z ozubů kruhové výseče, takže se kruhová výseč, jež je pružinou rámečku umístěného na tlačné tyči tlačena vzhůru, otáčí nahoru a v okénku na hradlové skříni se mění barva clonky. Otočením kruhové výseče do horní polohy se uvolní závěrná západka, ta se odklopí a tím uvolní závěrnou tyč, která se silou pružiny pohne vzhůru a tím uvolní doposud zapevněné mechanické závislosti přístroje. Současně se též vyklesne pojistná západka bránící stlačení tlačné tyče a hradlového tlačítka. Hradlový závěr je v uvolněné poloze a je možné jej opět uzavřít.\n\nHradlové závěry můžeme rozdělit podle účelu, který plní v zabezpečovacím zařízení na tyto druhy:\n\n\n\n\n\n\n\n\n"}
{"id": "110210", "url": "https://cs.wikipedia.org/wiki?curid=110210", "title": "Patriarchové Východní Indie", "text": "Patriarchové Východní Indie\n\nPatriarcha Východní Indie (latinsky \"Patriarcha Indiarum Orientalium\") je titul římskokatolického patriarchy - arcibiskupa Goi a Damão v Indii. \n\nPatriarcha na rozdíl od pravoslavných patriarchů plně podléhá papeži, nicméně má vlastní diecézi (na rozdíl od patriarchy Západní Indie. Titul byl poprvé udělen roku 1886, jako výsledek dohody mezi Svatým Stolcem a Portugalskem, a patriarcha církevně spravoval Portugalskou Indii.\n\n\n\n\n\n"}
{"id": "110213", "url": "https://cs.wikipedia.org/wiki?curid=110213", "title": "Učení o třech stavech", "text": "Učení o třech stavech\n\nUčení o třech stavech (případně o trojím lidu) byla teorie, jíž středověká Evropa popisovala ideál své společnosti. Tato teorie spočívala v představě, že Bůh rozdělil společnost na tři skupiny – bojovníky, kteří měli společnost bránit, duchovní, kteří měli pečovat o spásu společnosti, a rolníky, kteří měli společnost živit. Celá teorie se shrnovala do známého úsloví \"Ty se modli, ty ochraňuj, ty pracuj\" (latinsky \"Tu ora, tu protege, tu labora\").\n\nZprvu Evropa uznávala jen dvě základní kategorie, pány a poddané. Původ dělení na tři vrstvy pravděpodobně je v Anglii, kde o válečníkovi, modliteli a pracovníkovi hovořil král Alfréd Veliký. Rozvedení této teorie je zásluhou francouzských biskupů Adalbera z Laonu a jeho bratrance Gerharda z Cambrai v 11. století. Ve Francii tehdy sílilo hnutí božího míru pod vedením církve a Adalbero varoval krále Roberta II., aby se nevzdával své role ochránce míru a společenských pořádků. Svou představu uspořádání společnosti králi sdělil těmito verši:\n\nObecné rozšíření této teorie vedlo v Evropě k sociálnímu smíru, v němž si jednotlivé skupiny (zejména poddaní) uvědomovaly své (domněle) neměnné místo v božím plánu světa. Teorie o třech stavech se hlásala až do pozdního středověku, ale ve skutečnosti přestala platit už ve vrcholném středověku. Tehdy se do středověké společnosti včlenila města, pro něž však v teorii nebylo místo a jejichž obyvatelé byli ze strany šlechty a církve řazeni mezi poddané. V pozdním středověku někteří myslitelé učení o třech stavech zpochybňovali a hlásali dokonce rovnost všech lidí (viz např. Petr Chelčický).\n\nSEIBT, Ferdinand: Lesk a bída středověku. Praha, Mladá Fronta, 2000, 421 s.\n"}
{"id": "110215", "url": "https://cs.wikipedia.org/wiki?curid=110215", "title": "Celý tón", "text": "Celý tón\n\nCelý tón je jiné označení pro velkou sekundu. Tvoří ho dva půltóny, nejmenší intervaly v evropské hudbě.\n\nV čistém ladění existují dva celé tóny: velký celý tón s poměrem frekvencí 9:8 a malý celý tón s poměrem frekvencí 10:9. Velký celý tón se dále skládá z diatonického půltónu (16:15) a velkého chromatického půltónu (135:128). Malý celý tón se skládá z diatonického půltónu (16:15) a malého chromatického půltónu (25:24).\n\nPythagorejské ladění používá jen velký celý tón (9:8).\n\nVe středotónovém ladění existuje jen jeden celý tón s poměrem frekvencí formula_1\n\nV současnosti nejběžněji používaném rovnoměrně temperovaném ladění existuje také jediný celý tón, s poměrem frekvencí formula_2\n"}
{"id": "110222", "url": "https://cs.wikipedia.org/wiki?curid=110222", "title": "Pico de Aneto", "text": "Pico de Aneto\n\nPico de Aneto (: ) je se svými 3404 m nejvyšší horou Pyrenejí. Nachází se ve španělské provincii Huesca na severu Aragonie, v horském masivu Maladeta.\n\nV okolí vrcholu se nachází několik ledovců – největší je Aneto, který je kilometr dlouhý a 1,6 km široký a stéká ze severní strany masívu pod vrcholem Pico de Coronas (3293 m n. m.). Dalšími významnými ledovci jsou Coronas (jediný větší na jižní straně přímo pod vrcholem Pico de Aneto), Barrancs (na severním svahu Pico de Aneto), Tempestades, Maladeta, Salenca, Russel (také na jižní straně, ale výrazně menší) a další.\n\nVrchol Pico de Aneto leží v místě setkání tří horských hřbetů: Medio od severozápadu, Tempestades od jihovýchodu a Llosás od jihozápadu. Vystoupit na vrchol lze ze dvou stran – z jihu od přehradního jezera Llosás přes stejnojmenný hřbet a ledovec Coronas, nebo ze severu od potoka Maladeta přes hřbet Portillones a ledovec Aneto. Stezka se v poslední etapě setkává a vede na vrchol společně. Bezpečnější a využívanější je jižní varianta. Dalším důvodem je blízkost známé pyrenejské magistrály GR 11, která vede z jihu a na Pico de Aneto vede odbočka. Severní svahy jsou příkřejší, zároveň je zde větší úhrn srážek a z kolmých stěn padají vysoké vodopády.\n\nOkolí masivu je důležitou zdrojnicí vody, pramení zde španělské řeky Esera a Ribagorzana a také známá francouzská řeka Garonna. Pod jižní stěnou Pico de Aneto se ve výšce 2493 m n. m. nachází přehradní jezero Llosás, na severní straně je dále níže položené přehradní jezero Barrancs a na západě leží největší přehradní jezero v okolí Cregüena. Pod ledovcem Coronas se nachází v karu Ball de Coronas několik ples, z nichž nejnižší leží ve výšce 2635 m n. m.\n\n"}
{"id": "110224", "url": "https://cs.wikipedia.org/wiki?curid=110224", "title": "Asafa Powell", "text": "Asafa Powell\n\nAsafa Powell (* 23. listopadu 1982) je jamajský atlet sprinter, bývalý držitel světového rekordu v běhu na 100 metrů z roku 2005 časem 9,77 s a později 9,74 s z 9. září roku 2007. V roce 2006 vítěz ankety Atlet světa.\n\nZe všech sprinterů dokázal Powell nejčastěji běžet pod exkluzivní hranicí 9,80 s (8×). Dále to dokázal regulérně pouze 6× jeho krajan Usain Bolt a třikrát Američan Tyson Gay. Powell má výborné somatické předpoklady ke sprintu, při výšce 190 cm váží 88 kilogramů a rozsah jeho pohybových schopností je udivující. Je také jedním z nejmladších světových rekordmanů na této trati, poprvé zaběhl rekordní čas už ve svých 22 letech.\n\nBez zajímavosti jistě není ani fakt, že tento sprinter byl po dlouhé době prvním světovým rekordmanem na stovce, který nereprezentoval USA. Powell je v současnosti jedním z nejlepších sprinterů světa, vyhrál přes 20 běhů na této trati v řadě a zastavil ho až americký rival Tyson Gay na mistrovství světa v Ósace v roce 2007. Pod hranici extratřídy 10,00 sekund dokázal běžet již 97krát, což je s výrazným odstupem historické maximum (více než 50krát to dokázal již pouze Maurice Greene - 53×), pod hranicí 9,90 s běžel 32× (historický rekord) a v jediné sezóně (2008) dokázal běžet pod rovných 10,00 s 15× (což je také historický rekord).\n\nV roce 2008 ho připravil o světový rekord již zmiňovaný krajan Usain Bolt. Ve finále běhu na 100 metrů na olympijských hrách v Pekingu obsadil 16. srpna 2008 Powell časem 9,95 sekundy až 5. místo, čímž znovu prokázal svoji psychickou neschopnost zvládat velké závody.\n\nV roce 2013 měl na jamajském národním mistrovství pozitivní test na doping.\n\n27. května 2010 zaběhl na Zlaté tretře v Ostravě nový rekord mítinku a nejrychlejší regulérní čas na 100 metrů na českém území - 9,83 sekundy, navíc ve slabém protivětru. Přitom mu byl změřen také mezičas na 100 yardů (91,44 metru), který činil 9,07 sekundy. V současnosti jde o neoficiální světový rekord, přestože sám Powell a nejspíš i Usain Bolt a Tyson Gay již běželi rychleji v nezměřených mezičasech při svých osobních rekordech. Předchozí rekordní čas z roku 1987 měl hodnotu 9,21 sekundy.\n\n\n"}
{"id": "110226", "url": "https://cs.wikipedia.org/wiki?curid=110226", "title": "Quetzalcoatlus", "text": "Quetzalcoatlus\n\nQuetzalcoatlus byl obří ptakoještěr a zřejmě jeden z největších létajících tvorů všech dob. Žil v období svrchní křídy před asi 70 až 66 miliony let na území dnešního státu Texas (souvrství Javelina, USA). Vyskytoval se však zřejmě na většině území Severní Ameriky (krční obratel objevený v roce 2002 v Montaně také nejspíš patřil tomuto rodu). Podobně velkými rody ptakoještěrů byli ještě další azdarchidi \"Arambourgiania\" a \"Hatzegopteryx\".\n\nTento gigantický ptakoještěr mohl dosáhnout v rozpětí křídel až kolem 12 metrů, což je stejné jako u malého dopravního letadla (pravděpodobnější jsou možná hodnoty kolem 10-11 metrů). Rozpětí křídel tohoto pterosaura bylo zhruba třikrát větší než u největšího létajícího ptáka současnosti, kondora andského. Jeho hmotnost se zřejmě pohybovala kolem 200 až 250 kg, těžší tělo by již aktivní let nejspíš neumožňovalo. Měl velmi dlouhý krk (asi 2 až 3 metry) a hlavu, která možná přesáhla i se zobákem délku 2,5 metru.\n\nŽivil se pravděpodobně rybolovem nebo kroužil nad krajinou a vyhledával dole pod sebou dinosauří mršiny. Novější teorie vidí v těchto obřích azdarchidech kráčející tvory podobné obřím čápům, vyhledávající drobnější kořist v bažinách a na pevné zemi, což zahrnuje i mláďata dinosaurů, která byla též snadnou kořistí.\n\nJméno je odvozeno z řeči mexických indiánů (Aztéků) a je původním označením božstva „Okřídleného hada“. Druhové jméno \"northropi\" bylo zvoleno podle letecké společnosti \"Northrop-Grumman\". Vědecké binomické jméno \"Quetzalcoatlus northropi\" bylo v roce 2019 rozhodnutím Mezinárodní komise pro zoologickou nomenklaturu (ICZN) konzervováno a stanoveno jako neměnné.\n\n\"Quetzalcoatlus\" se vyskytuje například v šesté epizodě fiktivně dokumentárního seriálu \"Putování s dinosaury\" nebo ve čtvrtém díle fiktivního dokumentu \"Planeta dinosaurů\". Objevuje se však také v dokumentech Toulky dinosaurů Amerikou, nebo Poslední dny dinosaurů. V roce 1986 vytvořili letečtí inženýři (vedení Paulem MacCreadym) funkční repliku kvecalkoatla poloviční velikosti (rozpětí křídel 5,5 metru). Několikaminutový let tohoto modelu pak natočili a stal se součástí dokumentu s názvem \"On the Wing\" (\"Na křídlech\") IMAXu. Obří ptakoještěr se objevil také v četných knižních příbězích, z českých lze uvést například titul \"Poslední dny dinosaurů\", kde je zobrazen jako obří mrchožrout, jeden z posledních ptakoještěrů vůbec.\n\n\n"}
{"id": "110228", "url": "https://cs.wikipedia.org/wiki?curid=110228", "title": "Edelmann", "text": "Edelmann\n\nEdelmann je příjmení.\n\nNěkteré osobnosti s tímto příjmením:\n\n"}
{"id": "110231", "url": "https://cs.wikipedia.org/wiki?curid=110231", "title": "Šang", "text": "Šang\n\nŠang (), pro druhou část období je též používán název Jin () je první čínský historický stát a dynastie. Předcházela mu legendární dynastie Sia, následoval stát dynastie Čou. Rozkládal se v severočínské nížině.\n\nTato dynastie je v Číně první, z níž se dochovaly písemné záznamy, a to především záznamy věšteb na zvířecích kostech a želvích krunýřích. Vládla v dnešní severovýchodní Číně v údolí řek Chuang-che a Jang-c’-ťiang přibližně od roku 1600 př. n. l. do roku 1046 př. n. l.. Šangská společnost byla otrokářská a ovládala různé technologie, především výrobu hedvábí a bronzu. V náboženství měl hlavní úlohu kult předků, spojený s věštěním a lidskými oběťmi. Šangský stát zanikl, když vypuklo povstání proti tyranské vládě jeho posledního vládce Ti Sina, vedené Wu-wangem, vládcem státu Čou. Nejspíše roku 1046 př. n. l. byli Šangové poraženi v bitvě u Mu-jie a na jejich místo nastoupili Čouové.\n\nK základním pracím tradiční čínské historiografie píšícím o Šanzích patří Kniha dokumentů, Bambusové anály a Zápisky historika. Podle tradiční chronologie založené na výpočtech chanského historika Liou Sina († 23 n. l.) šangský stát existoval v letech 1766–1122 př. n. l., v případě Bambusových análů ze „současného“ textu plynou data 1556–1046 př. n. l., podle „starého“ textu dynastie šang trvala do roku 1027 př. n. l. Čínští historikové v Chronologickém projektu Sia-Šang-Čou na přelomu 20. a 21. století stanovili období vlády Šangů na cca 1600 – 1046 př. n. l.\n\nŠangský stát je nejstarší čínský stát známý z písemných záznamů, který je doložen archeologickými vykopávkami. Nalezeno bylo šangské hlavní město Jin (u moderního An-jangu), kde archeologové odhalili jedenáct velkých královských hrobek, základy paláců a obřadních míst, v nichž byly nalezeny zbraně a zbytky lidských i zvířecích obětí. Nalezeny byly desetitisíce předmětů z bronzu, nefritu, kamene, kostí a keramiky.\n\nV An-jangu byly nalezeny nejstarší doklady čínského písma, vesměs nápisy na věštebných kostech – želvích krunýřích, hovězích lopatkách nebo jiných kostech. Během 20. a 30. let archeologové v první vlně nálezů vykopali na 20 tisíc nápisů na kostech a od té doby čtyřikrát více. Nápisy umožnily osvětlit mnohé stránky života šangské společnosti.\n\n\n\n"}
{"id": "110235", "url": "https://cs.wikipedia.org/wiki?curid=110235", "title": "Mládě", "text": "Mládě\n\nMládě je nedospělý jedinec vyšších živočichů. Doba, po kterou je živočich mládětem, je různá: závisí na rychlosti růstu a délce života daného druhu. Např. hlodavci pohlavně dospívají už ve 3 týdnech věku, u jiných druhů (např. slon) jedinec zůstává mládětem i několik let.\n\nMláďata přicházejí na svět několika způsoby:\n\n\nPři příchodu na svět jsou mláďata různě vyvinutá a podle toho vyžadují určitou péči rodičů. Podle schopnosti se o sebe postarat se mláďata dělí na dvě skupiny: prekociální a altriciální.\n\nPrekociální mláďata (v souvislosti s ptáky také nidifugní) jsou mláďata, která přicházejí na svět plně vyvinutá a jsou schopná prakticky okamžitě následovat svou matku nebo u druhů, které o mláďata nepečují, se o sebe starat sama.\n\nPříkladem jsou antilopy nebo jiní kopytníci, ale např. i sloni.\n\nAltriciální mláďata (v souvislosti s ptáky také nidikolní) jsou mláďata, která přicházejí na svět plně závislá na rodičovské péči. S tímto typem mláďat se setkáváme jen u ptáků a savců. Jsou neosrstěná a slepá, s nevyvinutou schopností termoregulace a bez rodičů hynou. Říká se jim také \"holata\" nebo \"holátka\", protože jsou holá.\n\nDruhy, které mají altriciální mláďata, si často staví hnízda, nory nebo podobné úkryty, kde mohou mláďata udržovat v teple a kde jsou chráněna před predátory.\n"}
{"id": "110237", "url": "https://cs.wikipedia.org/wiki?curid=110237", "title": "Ozonová díra", "text": "Ozonová díra\n\nOzonová díra je označení pro oblast stratosféry s oslabenou vrstvou ozonu.\n\nOd roku 1930 jsou vyráběny halogenované uhlovodíky (freony), které jsou použity v chladicích a hnacích médiích, v aerosolech, nadouvadlech, hasicích přístrojích a čisticích prostředcích. V roce 1974 byla poprvé vyslovena hypotéza, že freony, ač mnohdy několikrát těžší než vzduch, pronikají do stratosféry (10 až 50 km nad povrch Země), kde se z nich odštěpuje chlór, který se podílí na katalytickém rozkladu ozonu. Snižují tak obsah ozonu ve stratosféře. Ozonová vrstva absorbuje část ultrafialového záření (s vlnovou délkou 280–320 nm), které má nepříznivé účinky na život na Zemi.\n\nTrendu, že ozon se ničil rychleji, než se stačil vytvářet, si poprvé všimli v 60. letech Mario J. Molina a Sherwood Rowland. Oba se v roce 1995 dočkali Nobelovy ceny za chemii.\n\nOzonová díra byla poprvé pozorována počátkem 80. let 20. století nad Antarktidou. V roce 1985 tam v září a říjnu poklesla koncentrace ozonu na polovinu dlouhodobého průměru. Později byl naměřen kolísavý úbytek stratosférického ozonu nad Jižní Amerikou a Austrálií a později také nad Arktidou na severní polokouli. Rekordní snížení bylo v letech 1992 až 1993 a dlouhodobě je sledováno nad nejobydlenějšími oblastmi světa o cca 0,5 % za rok.\n\nZeslabená vrstva ozonu představuje větší pravděpodobnost průniku ultrafialového záření typu B a C, které je karcinogenní. U lidí a zvířat může zvýšená intenzita ultrafialového záření způsobit poškození zraku (přestože se původní vliv na oslepování ovcí nepotvrdil), vyvolat rakovinu kůže a snížení imunity. U rostlin včetně mořského fytoplanktonu snížený růst a sníženou odolnost vůči škůdcům. Ozonová díra však napomáhá obnově ledovců.\n\nZastavení výroby, dovozu, vývozu freonů (náhrada ve výrobě jinými látkami), sběr a recyklace freonů je dosud v oběhu.\n\nV roce 1987 byl uzavřen Montrealský protokol – dohoda o snížení a ukončení výroby. Signatářské země nebudou obchodovat s freony se zeměmi, které nepodepsaly. Dále byl vytvořen fond na pomoc rozvojovým zemím. Zpřísňující dodatky k této dohodě byly přijaty v letech 1990, 1992, 1995 a 1997.\n\nPůvodní freony (obchodní název firmy DuPont) s obsahem chloru (chlor-fluorované uhlovodíky) byly počátkem 90. let ve sprejích, hasicích přístrojích, ledničkách a klimatizacích nahrazeny náhražkami jako je HFC-134a (tetrafluoretan firmy DuPont).\n\nČeská republika v roce 1995 schválila nový zákon, který nahradil nevyhovující z roku 1993.\n\nPrůmyslové země ukončily výrobu freonů v roce 1996; Evropská unie již v roce 1994. Jako náhrady jsou používány propan-butan, amoniak, voda, kyselina citrónová. Rozvojové země by měly ukončit produkci freonů do roku 2010. V letech 1986 až 1994 stoupla však jejich produkce o třetinu.\n\nNa jaře roku 2011 zpozorovala a změřila družice Envisat v rámci projektu OMI ozónový úbytek nad Arktidou (Špicberky, Skandinávský poloostrov a široké okolí, výrazně zasahující i do evropského kontinentu).\n\nRoku 2019 byla díra nejmenší od roku 1982.\n\nProblémy jsou prodeje starých technologií ve třetím světě a dlouhověkost freonů, které vydrží v atmosféře stovky let. Dále se některé „měkké“ látky poškozující ozon, jako freony chlordifluormethan a pesticid metylbromid dosud smějí vyrábět. Freony se podílejí také na globálním oteplování.\nLetecká doprava hraje v úbytku ozónu také velkou roli. Problematika úbytku ozónu ve stratosféře je poměrně komplikovaná.  Z chemického hlediska lze zjednodušeně říci, že současný životní styl vede k produkci dalších látek, které se nekontrolovaně dostávají do stratosféry, a vůbec nejde o látky, které by nějak zvlášť souvisely s chemickým průmyslem. Jedná se zejména o leteckou dopravu. V jejím důsledku se vytváří velké množství oxidů dusíku a dalších látek, které jsou relativně reaktivní. Navíc, vzhledem k tomu, že se letadla pohybují ve vysokých výškách a nemají tedy k ozónové vrstvě daleko, snadno se k ní tedy dostanou a narušují popsanou rovnováhu. To vede k úbytku ozónu. Při pohledu letové aktivity nad Evropou a Severní Amerikou je úbytek ozónu v důsledku letové aktivity značně znepokojující.\n\n\n"}
{"id": "110246", "url": "https://cs.wikipedia.org/wiki?curid=110246", "title": "Dornier Flugzeugwerke", "text": "Dornier Flugzeugwerke\n\nDornier Flugzeugwerke byl německý letecký výrobce, který roku 1914 založil Claudius Dornier ve Friedrichshafenu.\n\nMezi lety 1920 až 1930 se zde vyráběly hydroplány, jako např. obří Dornier Do X. Ve třicátých letech tu vznikl úspěšný bombardér Do 17 a během druhé světové války společnost pracovala na velmi rychlém stíhači Do 335, ten se však nasazení nedočkal.\n\nPo válce mělo Německo zakázanou výrobu letadel a společnost se tak přesunula do Španělska a poté do Švýcarska, kde působila jako poradce pro letectví, v roce 1954 se vrátila zpět do Německa. Roku 1974 společnost, spolu s francouzskou firmou Dassault-Breguet, vyvinula letoun Alpha Jet, který se během 70. a 80. let stal standardním cvičným letounem NATO.\n\nV roce 1996 byla společnost získána firmou Fairchild a tak vznikla Fairchild Dornier. Společnost však roku 2002 zkrachovala.\n"}
{"id": "110255", "url": "https://cs.wikipedia.org/wiki?curid=110255", "title": "Zesilovač bez výstupního transformátoru", "text": "Zesilovač bez výstupního transformátoru\n\nZesilovač bez výstupního transformátoru se většinou označuje zkratkou OTL (z angl. Output Transformer-less). Elektronkové nízkofrekvenční zesilovače na rozdíl od současných tranzistorových zesilovačů obsahovaly ve své výstupní části transformátor, který impedančně přizpůsoboval anodový obvod koncové elektronky reproduktoru. Tento výstupní transformátor je z pohledu dnešních audiofilů, nezřídka i nyní upřednostňujících elektronkové zesilovače, jedním z nejkritičtějších prvků celého zesilovače. Snaha zbavit se tohoto kritického prvku vedla ke zvláštní konstrukci elektronkových zesilovačů, umožňujících výstupní transformátor ze zapojení vypustit.\n"}
{"id": "110258", "url": "https://cs.wikipedia.org/wiki?curid=110258", "title": "Miloš Bok", "text": "Miloš Bok\n\nMiloš Bok (* 16. ledna 1968 Praha) je český hudební skladatel, dirigent, klavírista, sbormistr, varhaník a pedagog.\n\nMiloš Bok se narodil 16. ledna 1968 v Praze. Vystudoval na Pražské konzervatoři obor klavír, který absolvoval v roce 1988 u Jaromíra Kříže, a krátce poté se stal posledním žákem profesora Josefa Páleníčka na HAMU v Praze, u něhož studoval do jeho smrti (1991). V mládí získal na různých národních i mezinárodních klavírních soutěžích celkem šest cen. Za komunistického režimu mu bylo zabráněno studovat dirigování a skladbu. Po pádu totality vystudoval dirigování u Maria Klemense, opět na Pražské konzervatoři (1991-1993), ve skladbě zůstal autodidaktem. S Bokem spolupracovala, zejména v rámci jeho privátních projektů řada významných českých symfonických i sborových těles (Symfonický Orchestr Hlavního Města Prahy FOK, Symfonický Orchestr Českého Rozhlasu, Orchestr Národního divadla, Kühnův smýšený a dětský sbor...). Jeho tvorbu dokumentuje celá řada nahrávek (v roce 2018 přes dvacepět CD), bylo jí věnovano mnoho pořadů Českého rozhlasu, České televize a dalších televizních stanic i celovečerní dokumentární film Credo fis moll (režie Přemysl Havlík, 2006). V roce 1998 založil Umělecké sdružení Elgar. Významná je jeho činnost varhaníka především v plzeňské a litoměřické diecézi a organizátora kulturního života v severních a západních Čechách. Od roku 1987 je činný jako pedagog na různých hudebních a základních školách. V letech 1999-2016 vedl Západočeskou symfoniettu Sv. Cecílie. V letech 2002-2011 také vedl Karlovarský pěvecký sbor.\n\nV roce 2017 mu OSA udělila ceny Nejúspěšnějšího skladatele vážné hudby a Vážná skladba roku.\n\nS manželkou a sedmi dětmi žije v Močidleci (část obce Pšov) u Žlutic na Karlovarsku.\n\nSkladatelské tvorbě se věnuje od dětství. Po prvních nedokončených kompozičních pokusech (klavírní koncert, symfonie) ho postupná konverze ke katolické víře dovádí k poznání, že jeho posláním je věnovat se pozdvihnutí církevní hudby. V rámci tohoto vyhranění své tvorby a činnosti se dotkl všech hudebních forem a svým dílem vytvořil rozsáhlý svébytný hudební svět. Jeho první dokončené dílo, Missa Solemnis (1986) patří mezi nejhranější velká vokálně instrumentální soudobá díla (přes padesát provedení, v roce 1999 v proslulé Carnegie Hall v New Yorku a v roce 2015 v Dómu Sv. Víta, Václava a Vojtěcha v Praze). Následovaly další mešní kompozice, Missa Brevis Es dur (1987) a Missa brevis Fis dur (1988, revid. 2003), a celá řada menších děl určených k doprovodu liturgie, od slavnostních mešních zpěvů (Hospodine, ulituj nás, 1996; Alleluja, živ buď, 2007; Věřím v jednu církev, 2008...), přes osobitá zhudebnění žalmů a chvalozpěvů (Hymnus k Duchu svatému, 2005; De profundis, 2009; Psalm 131, 2010; Magnificat, 2011), cykly vánočních koled (Symfonické koledy, 1998; Snové koledy, 2006), až po prosté Chórové zpěvy pro klášter trapistů (2001). Za zmínku stojí také monumentální Credo fis moll (2006), které svou délkou přesahuje běžný rámec mešního obřadu a je autorovým osobním vyznáním. Kvalitu a konverzní účinek Bokovy hudby vyzdvihl v osobním dopise v roce 2006 papež Benedikt XVI. V roce 2015 Česká biskupská konference Boka ocenila za jeho chrámová díla a činnost pro katolickou církev.\n\nVrchol jeho tvorby tvoří rozsáhlá oratorní trilogie pro sóla, dětský a smíšený sbor, varhany a velký symfonický orchestr. Prvním z nich je oratorium Skřítkové z Křinického údolí (1993), jehož první provedení proběhlo při příležitosti autorova absolventského koncertu dirigování v pražském Rudolfinu. Následuje oratorium Svatá Zdislava (2001), ze kterého byly prozatím autorem provedeny pouze některé rozsáhlejší celky. Posledním je rozpracovaná Apokalypsa v Kamenické stráni, jejíž první díl Bok dokončil v roce 2012 a který s velkým úspěchem provedl v roce 2016 s Českou filharmonií v Dvořákově síni Rudolfina světoznámý a renomovaný dirigent Manfred Honeck. Celá trilogie vytváří zcela nový, moderní druh duchovní kompozice. Formálně se v ní pojí velkolepé sonátové rozvržení s principem attaca propojených částí, jejichž názvy a autorský, abstraktní text vedou posluchačovu fantazii. Bokova ojedinělá oratorní trilogie prostoupená autobiografickými prvky je meditací o smrti a pocitu blížící se apokalypsy a zároveň oslavou římskokatolické církve.\n\nDůležitým aspektem Bokovy tvorby je její vztah k duchovnímu a kulturnímu místopisu severních a západních Čech, jejichž sociální a kulturní předivo bylo dramaticky poznamenáno dějinnými událostmi. Bok složil řadu originálních duchovních skladeb pro komorní dechové ansámbly s varhanami (Symfonické fanfáry, 1999; Vakovská litanie, 2002; Svatováclavská intráda, 2007; Svatodušní intráda, 2008; Smuteční hudba, 2008), z nichž každá je věnovaná konkrétnímu místu. To je případ i dalších jeho skladeb, mimo jiné klavírních fug na poštovní směrovací čísla některých farností. V těchto krajích také hojně působí jako dirigent a organizátor hudebního života, mimo jiné zde již přes třicet let provádí Rybovu Českou mši vánoční a další duchovní díla (Mozart, Beethoven, Liszt, Dvořák aj.).\n\nDalším významným rysem Bokova díla je, že většina jeho skladeb existuje v různých verzích: orchestrální, komorní, varhanní, klavírní atd. Došlo k tomu jednak pro usnadnění jejich provádění, ale často také na žádost celé řady interpretů, pro které autor vypracoval různé úpravy vybraných částí svých duchovních děl (Malá suita pro 5 pozounů, tubu a tympány, 2006; Komorní koledy pro flétnu, trubku, tympány, varhany, a smyčcový kvartet s kontrabasem, 2007; Křinická suita pro lesní roh a smyčcový kvartet, 2008 aj.). Pro své přátele pak vypracoval celou řadu úprav či orchestrací, ať už jejich vlastních děl (Jaroslav Novák, Jaroslav Pelikán, Jean-Gaspard Páleníček, Václav Krahulík) nebo děl velkých skladatelů minulosti (orchestrace Tria Es dur Op. 40 J. Brahmse, úprava motetů a částí symfonií A. Brucknera, úpravy smyčcových kvartetů L. van Beethovena a J. Haydna pro dechový soubor, většinou na objednávku hornisty Radka Baboráka). Mezi nejprestižnější patří úprava pro žesťový soubor Ciaconny J. S. Bacha, kterou si u něho objednal světově proslulý dirigent a klavírista Daniel Barenboim, a orchestrace české národní hymny objednaná Českým olympijským výborem, která při svém zvěřejnění vzbudila kontroverzi (obojí 2017). Zvláštní kapitolou je pak Bokova hudební tvorba pro filmy režiséra Jiřího Stracha (Anděl Páně, 2005; O dívce, která šlápla na chléb, 2007; Tři životy, 2007; Ďáblova lest, 2008; Ztracená brána, 2011; Svatojánský věneček, 2015), která se často stala přípravou pro jeho další vlastní kompozice.\n\n\n\n\n\n\n\n\n\n\n\n\n\n\n\n\n"}
{"id": "110262", "url": "https://cs.wikipedia.org/wiki?curid=110262", "title": "Dřevěný nástroj", "text": "Dřevěný nástroj\n\nDřevěný nástroj (v množném čísle hovorově \"dřeva\") je dechový hudební nástroj, jehož tón vzniká nárazem vzduchu na hranu otvoru nebo rozkmitáním plátku, a u něhož je výška tónu určována rezonanční frekvencí vzduchového sloupce. Jak již název napovídá, tyto nástroje byly původně vyrobeny ze dřeva, avšak některé moderní dřevěné nástroje jako např. saxofon a příčná flétna jsou vyrobeny z jiných materiálů.\n\n\n\nMezi dřevěné nástroje řadíme tyto dechové nástroje:\n"}
{"id": "110263", "url": "https://cs.wikipedia.org/wiki?curid=110263", "title": "Ga West District", "text": "Ga West District\n\nGa West District je Ghanská územní jednotka, leží v regionu Greater Accra. \nGa West District se nachází z části na západě a z části na severu regionu Greater Accra. Hraničí s oblastmi: Tema Municipal na východě, Akwapim South District na severu a s Central Region na západě. Na jihu je ohraničován Guineiským zálivem a oblastí Accra Metropolis. Rozloha distriktu je 692 km. Předsedou správy distriktu je Eric B. Quartey-Papafio.\n\nMnoho obyvatel je v tomto regionu zaměstnáno v soukromém sektoru. Velmi silnou roli v hospodářství tohoto regionu sehrává zemědělství produkující hlavně rajčata, pepř, ořechy a okro. V okolí Amasanu a Pokuase jsou velké plantáže pěstující ananas. Ananas je tak hlavním vývozním artiklem.\n\nDalšími významnými odvětvími jsou kamenolomy v okolí měst: Oblogo, Weija a Kwabenya.\n\n"}
{"id": "110269", "url": "https://cs.wikipedia.org/wiki?curid=110269", "title": "Nová Dubnica", "text": "Nová Dubnica\n\nNová Dubnica je město na Slovensku ležící v Trenčínském kraji. Žije zde  obyvatel.\n\nS vlastní stavbou města se začalo v roce 1951. Město mělo být původně jen sídlištěm pro dělníky pracující ve významné zbrojovce v Dubnici nad Váhom. Bylo umístěné pět kilometrů od zbrojovky pro případ bombardování během války. Samotný projekt města navrhl architekt Jiří Kroha v duchu socialistického realismu. Ten se však podařilo zrealizovat jen přibližně z jedné třetiny. Nové části totiž nenavazují svým řešením na Krohův projekt. Jde už jen o typickou panelákovou výstavbu. Do města se vstupuje z boku, protože podle návrhu měl byt vstup řešený novou hlavní cestou od Dubnice nad Váhom ústící na Mírovém náměstí, která ale nebyla vůbec postavena.\n\nCentrum města je prakticky rozděleno na pět samostatných celků: Mírové náměstí, Sad kpt. Nálepky, Sady Cyrila a Metoděje, Komenského a Pribinovy sady. Tyto sady vypadají, díky velkému množství zeleně, jako uzavřené dvory připomínající menší parky. Samostatnou obcí se „sídliště“ stalo 1. ledna 1957 a dostalo svůj název – Nová Dubnica.\n\nPro pořádání kulturních akcí slouží kino Panorex, které bylo prvním panoramatickým kinem na Slovensku.\n\n🇨🇿 Slavičín, Česko \n\n"}
{"id": "110284", "url": "https://cs.wikipedia.org/wiki?curid=110284", "title": "Teoretická chemie", "text": "Teoretická chemie\n\nTeoretická chemie je obor chemie, který využívá neexperimentální metody k vysvětlení nebo předpovězení chemických jevů. V současné době se jedná hlavně o kvantovou chemii, což je aplikace kvantové mechaniky na chemické problémy. Lze ji zhruba rozdělit na problémy elektronové struktury, dynamiky a statistické mechaniky. Nejnovější oborem teoretické chemie je matematická chemie.\n\nZa počátek teoretické chemie lze považovat formulaci Schrödingerovy rovnice.\n\n"}
{"id": "110286", "url": "https://cs.wikipedia.org/wiki?curid=110286", "title": "Curzonova linie", "text": "Curzonova linie\n\nCurzonova linie byl návrh západní hranice SSSR (současného Běloruska, Ukrajiny a Litvy) s Polskem. Vytyčila ji \"Rada Dohody\" podle usnesení z 8. prosince 1919.\n\nCurzonova linie nebyla a ani neměla být vytyčena podle etnického kritéria, i když je tak často prezentována. Jak na její východní, tak na západní straně ponechávala rozsáhlé oblasti obydlené většinově etniky, která měla rozdělovat (Polsku přiznávala oblast kolem Sejn a Punska obydlenou hlavně Litevci, Litvě a Bělorusku přiznávala Vilensko a oblast Grodna obydlené hlavně Poláky, Polsku přiznávala oblasti kolem Bielska Podlaského a Hajnovky obydlené hlavně Bělorusy,Sovětskému Rusku přiznávala Lvov a Ternopilsko obydlené hlavně Poláky, Polsku přiznávala východní část vesnických oblastí u Přemyšle, Sanoku a Chelma obydlené hlavně Ukrajinci). Původně byla Curzonova linie vytyčena pouze na území patřícím před válkou Rusku, teprve později byla dodatečně prodloužena také na bývalé rakouské území v Haliči. Název projektu je odvozen od tehdejšího britského ministra zahraničních věcí lorda George Curzona, který ale nebyl ani jejím autorem ani zastáncem. Autorem linie byl Philip Kerr, sekretář tehdejšího britského premiéra Davida Lloyd George, který ji také osobně prosazoval.\n\nJejí trasa vedla (od severu):\n\nBěhem polsko-sovětské války v roce 1920 předložil britský ministr zahraničí G. N. Curzon Moskvě návrh, aby se Rudá armáda na svém postupu zastavila právě na této linii, ale sovětská strana tento požadavek ignorovala (sovětská vojska tehdy postupovala na přes linii dále na západ). Sovětský svaz začal Curzonovu linii prosazovat teprve po porážce u Varšavy a ústupu daleko na východ od Brity propagované Curzonovy linie. Po uzavření Rižského míru v březnu 1921 vedla hranice mezi Polskem a sovětským Ruskem mnohem východněji.\n\nV roce 1945 předložil Stalin na konferenci v Jaltě svůj požadavek sovětských hranic na západě na Curzonově linii. Konference se nakonec usnesla, že východní hranice Polska povede víceméně po této linii. 16. srpna 1945 byla podepsána moskevská \"dohoda o sovětsko-polské hranici\", vycházející z Curzonovy linie, ale místy upravená ve prospěch Polska, protože západní mocnosti se bránily příliš velkým územním požadavkům Sovětského svazu. \n\nCurzonova linie se však původně týkala příměří a znamenala demarkační čáru. Nebyla míněna jako stálá státní hranice. Po Jaltě se jí se souhlasem spojeneckých velmocí stala. Náhradu za ztracená území na východě Polsko dostalo na úkor dosavadního německého státu, zde ovšem hlavně Britové protestovali proti připojení Dolního Slezska a oblasti kolem Štětína k Polsku. Území připojené k Polsku bylo o 77 000 km² menší než polské území, které bylo připojeno k Sovětskému svazu.\n\n\n"}
{"id": "110287", "url": "https://cs.wikipedia.org/wiki?curid=110287", "title": "Nádab", "text": "Nádab\n\nNádab (hebrejsky: \"Nadav\"), v českých překladech Bible přepisováno též jako Nadab, byl druhým králem Severního izraelského království. Jeho jméno se vykládá jako \"„Dobrovolný“\". Dle názoru moderních historiků a archeologů vládl asi v letech 909 až 908 př. n. l. Podle kroniky Davida Ganse by však jeho kralování mělo spadat do let 2985–2986 od stvoření světa neboli do rozmezí let 777–775 před naším letopočtem, což odpovídá 2 letům vlády, jak je uvedeno v První knize králů.\n\nNádab byl synem krále Jarobeáma I., takže rodově příslušel ke kmeni Efrajim. Na trůn usedl ve druhém roce vlády Ásy – krále Judského království. Ve svém krátkém působení v úřadu krále se nijak nevyznamenal, pouze pokračoval v hříchu svého otce. Při obléhání města Gibetónu, jež bylo v té době v držení Pelištejců, proti němu zosnoval spiknutí Baeša z kmene Isachar. Poté, co Baeša Nádaba zabil, ujal se kralování místo něj a nechal vyvraždit všechny možné královské nástupce z dynastie Jarobeáma I., tedy i Nádabovy potomky. Tím se zcela splnila ta část Achijášova proroctví, jež se týkala domu krále Jarobeáma I.\n\n"}
{"id": "110288", "url": "https://cs.wikipedia.org/wiki?curid=110288", "title": "Tugrik", "text": "Tugrik\n\nTugrik (₮) je národní mongolská měna, která byla prvně vydána roku 1925. Nahradila mongolský dolar.\n\nTugrik byl tisknut v nových sériích a to v letech 1939, 1941, 1955, a 1993.\n\nV roce 1939 se na bankovkách objevuje poprvé Süchbátar s mongolským písmem.\n\nOd roku 1941 se na bankovkách začíná objevovat místo mongolského písma cyrilice.\n\nBankovky sérií z let 1925, 1939, 1941, 1955 obsahovaly pouze základní ochranný prvek - vodoznak, zabraňující jejich padělání. U sérií z roku 1993 bylo přikročeno k zavedení nových ochranných prvků. Byl zaveden vodoznak tradičního ornamentu Mongolů „ulzii“, ochranný proužek, hlubotisk, bankovky jsou vyrobeny ze 3/5 bavlny a 2/5 syntetického vlákna. Do bankovek jsou vložena červená, modrá a různobarevná vlákna, která jsou vidět pouhým okem.\n\nBankovky ze série v roce 1993 jsou velké a barevné. 500, 1000, 5000, 10000 ,20000 Tugriků má portrét Čingischána a bankovky o hodnotě 10, 20, 50 a 100 Tugriků portrét Süchbátara.\n\nTradice vývoje platidel na území dnešního Mongolska je velmi prastará. \n\nJiž staří Hunové, Turegové a Uigurové započali tradici ražby místních platidel. Po sjednocení Mongolska do Mongolské říše Čingischánem byla započata ražba zlatých a stříbrných mincí.\n\nV roce 1227 byly v Mongolsku vydány první papírové peníze zaručující pevnou stabilitu finančnímu světu veleříše.\nDříve než v roce 1236 byla podniknuta finanční reforma došlo k znehodnocení mincí, razily se s jinou váhou, ražby přestávaly být kvalitní, papírové peníze se přestaly vyrábět.\n\nK obnovení slávy platidel došlo až v roce 1253 kdy došlo k vytváření tzv. finančních divizí, tedy jakýchsi obdob dnešních mezinárodních finančních institucí. Byly nastaveny tržní podmínky a finanční zvyklosti připomínající dnešní prostředí.\n\nNominální hodnoty mincí nebyly původně označovány číselnými hodnotami. Nicméně od roku 1241 byly označovány nápisem \"Měna Velkého Mongolského království\" a na lícové straně bylo vyryté číslo jedna. Během období vlády chána Kublaje byla vytvořena \"Depositní banka\" v Karakoramu, hlavním městě veleříše. V roce 1260 se zde začaly tisknout bankovky o nominálních hodnotách: 10,20, 100 a 1000. V roce 1282 se začaly otvírat další pobočky Depositní banky i v dalších městech.\nPeněžní systém zažil další proměny, reformy bankovek byly provedeny v roce 1280. Po roce 1327 došlo k rozvrácení zavedeného ekonomického systému, systém bankovek se začal rozpadat a spolu s ním i společná měna veleříše.\n\nBěhem vlády následné Mongolské zlaté hordy se razily stříbrné a zlaté mince, bankovky se tiskly více než 100 let.\nVýroba vlastních mincí a bankovek tak ustala, začala se používat platidla okupantů kdysi slavného národa.\n\nV roce 1921 následoval mongolský lid příklad lidových revolucí a vyhlásil tak samostatný stát kdysi okupovaný cizími mocnostmi.\n\nMongolsko tak znovu chtělo zavést svůj vlastní platební systém. V Mongolsku se doposud používaly mince ruské, čínské, používané v Anglii, v USA, nebo v Mexiku.\n\nČínské mince se nazývaly Yumbuu. Nová revoluční vláda vytvářela zákony a prostředí pro vymýcení všech cizích platidel a nahrazení nějakými domácími. \n\nBěhem začátku období revoluce docházelo k razantním změnám v oblasti finančnictví. 2. června 1924 došlo k ustanovení Mongolské obchodní a průmyslové banky, v roce 1954 přeměněnou na Banku Mongolska. Banka byla založena jako společný podnik sovětsko-mongolské spolupráce.\n\nPo stabilizaci revolučních událostí se nová porevoluční vláda uchopila nutnosti vytvoření vlastní mongolské měny.\n\nV roce 1921 byl „lan“ stanoven jako provizorní platidlo sloužící jako prostředek výměny všech dosud používaných mincí. \n\nKoeficient výměny byl takový:\n\nVelkou roli stále dlouho zastávala cizí platidla, reforma se prováděla velmi pomalu, dokonce se používala tradiční platidla, jako jsou materiální prostředky (vlna, maso…) - velmi se tak rozšířilo směňování. Vláda se stále, ač mnohdy zbytečně snažila vymýtit jiná než státem proklamovaná platidla. Bylo uplatňováno plánované hospodářství a v tomto soukolí neměly zpátečnické návyky místo.\n\nV srpnu 1924 Mongolská lidová revoluční strana na svém Třetím sjezdu diskutovala o Bance Mongolska a celkové ekonomické situaci v zemi. Bylo rozhodnuto o vytvoření akční skupiny, která měla hlavní úkol, ustanovení pravidel a nastolení podoby nové měny.\n\nMongolská lidová vláda vyhlásila tak v roce 1925 historický zákon o národní měně. A to v této podobě:\n\nI přes toto všechno bylo v roce 1925 v držení přes 20 000 000 kusů cizích platidel. Při svém zrodu byl Tugrik velkou konkurencí čínského Yanchaanu.\n\n1. srpna 1928 byl Tugriku stanoven zlatý standard rovnající se 51,8 US centů. Tímto byl dovršen celý integrační proces mongolské vlády. Lidem se stále více vyplatilo používat Tugrik než zahraniční měny, a navíc veškeré daně a ceny musely být uváděny a placeny mongolskými národními platidly „Tugriky“.\n\n"}
{"id": "110289", "url": "https://cs.wikipedia.org/wiki?curid=110289", "title": "Baeša", "text": "Baeša\n\nBaeša (hebrejsky: \"Ba'ša\"), v českých překladech Bible přepisováno též jako Baaša, Baša či Báza, byl třetím králem Severního izraelského království. Jeho jméno se vykládá jako \"„Baal vyslyšel“\". Dle názoru moderních historiků a archeologů vládl asi v letech 908 až 885 př. n. l. Podle kroniky Davida Ganse by však jeho kralování mělo spadat do let 2986–3009 od stvoření světa neboli do rozmezí let 776–752 před naším letopočtem, což odpovídá 24 letům vlády, jak je uvedeno v První knize králů.\n\nBaeša byl synem jistého Achijáše z kmene Isachar. Ve 3. roce vlády judského krále Ásy zorganizoval Baeša spiknutí proti izraelskému králi Nádabovi a v době, kdy Nábatovo vojsko obléhalo město Gibetón, jež bylo v té době v držení Pelištejců, jej zavraždil. Poté se Baeša ujal kralování místo něj a nechal vyvraždit všechny možné královské nástupce z dynastie Jarobeáma I., tedy i Nádabovy potomky. Tím se zcela splnila celá část předpovědi proroka Achijáše, jež se týkala domu krále Jarobeáma I.\n\nBaeša měl své královské sídlo v Tirse a po celou dobu své vlády bylo jeho království ve válečném stavu s jižním Judským královstvím. Stejně jako jeho předchůdci se i on dopouštěl \"„toho, co je zlé v Hospodinových očích“\", a přes varování proroků nadále podporoval modlářství, které v severním Izraeli zavedl Jarobeám I. Také z tohoto důvodu prorok Jehú nakonec vyřkl proti Baešovu domu podobné proroctví, jako před ním prorok Achijáš proti domu krále Jarobeáma I. Baeša pravděpodobně zahynul ve válce s aramejským králem Ben-hadadem I., který Baešovi vypověděl na základě úplaty judského krále Ásy smlouvu a napadl severoizraelská města patřící kmeni Neftalí. Po jeho smrti usedl na izraelský trůn v Tirse jeho syn Éla.\n\n"}
{"id": "110292", "url": "https://cs.wikipedia.org/wiki?curid=110292", "title": "PG", "text": "PG\n\nSpojení písmen P a G může mít různé významy:\n\n\n\n\n\n"}
{"id": "110293", "url": "https://cs.wikipedia.org/wiki?curid=110293", "title": "Jehú (prorok)", "text": "Jehú (prorok)\n\nJehú (\"hebr.\" יְהוּא) je jedním z tzv. nepíšících proroků Starého zákona, který působil v 10. století př. n. l.\n\nPodle Bible předpověděl konec Baešovy dynastie; vytýkal také judskému králi Jóšafatovi jeho spojenectví se severoizraelským králem Achabem.\n\nJe autorem dnes již ztracené knihy \"Příběhy Jehúa ben Chananího\", o níž je zmínka ve 2. Paralipomenon 20, 34.\n"}
{"id": "110295", "url": "https://cs.wikipedia.org/wiki?curid=110295", "title": "CART v roce 1985", "text": "CART v roce 1985\n\nVII. ročník americké série formulových vozů CART zahájil sezónu na trati v Long Beach 14. dubna a zakončil jí na trati Tamiami Park v Miami 10. listopadu. Již po čtyřech odjetých závodech se zdálo, že obhájce titulu Mario Andretti, nebude mít ani v letošním ročníku přemožitele. V prvních čtyřech závodech třikrát zvítězil a pouze v 500 mil v Indianapolis ho překonal Danny Sullivan. Po zbytek sezóny ho provázela smůla a tak se spolu s Bobby Rahalem zapsal do statistil pouze jako jezdec s největším počtem vítězství v sezóně, oba zvítězili třikrát. Z titulu se radoval Al Unser, který zvítězil jen jedinkrát a v celkovém hodnocení porazil svého syna o pouhý bod. Nejúspěšnějším cizincem byl Emerson Fittipaldi z Brazílie a o titul nejlepšího nováčka, Rookie of the Year, se utkali Arie Luyendyk z Nizozemska a Bruno Giacomelli z Itálie. Přestože se šampionátu zúčastnilo pět výrobců šasí, o přední umístění bojovaly jen vozy March a Lola, a rozděliy si také všechny vítězství v poměru 10:5.\n\nBodový systém:\n\n"}
{"id": "110297", "url": "https://cs.wikipedia.org/wiki?curid=110297", "title": "Přírodní národy", "text": "Přírodní národy\n\nPřírodní národy (nebo také čtvrtý svět) je označení pro současné lovce a sběrače.\nPřevážně se jedná o kmeny a přírodní lidi v zemích třetího světa (ale i jinde), kteří se vůbec, nebo téměř vůbec nesetkali s civilizací.\n\nČtvrtý svět je ohrožen nejvíce příchodem velkých společností na jejich území, které jim zabírají pro vlastní potřebu. Původním lidem žijícím lovem a sběrem, popřípadě tradičním zemědělstvím nezbývá, než se stěhovat hlouběji do pralesa a nebo jinak utíkat. Hrozí zde i setkání s tzv. nekontaktovanými kmeny, které se nikdy nesetkaly s ostatní civilizací. Těm totiž stačí jedno setkání s těžařskými dělníky na to, aby více než osmdesát procent kmene zemřelo na pro nás běžnou nemoc.\n\nPřírodní národy věří, že zemi oživuje posvátná síla, vše na zemi je projevem této síly. Země je jejich matka. Člověk není centrem světa. Náboženství je způsob života. Lidé a zvířata mají duši. Vývoj probíhá v cyklech zima, léto… Opustím-li svoje rodné místo, opustím tím duchy svých předků a uvnitř zemřu.\n\nZnalosti i moudrost se přenáší příběhy a klade důraz na odpovědnost. Mají velmi přesné znalosti místní přírody, jinak by nepřežili. Např: Kungové – Kalahari vědí, kde sehnat vodu, a znají místní zvířata.\n\nPřevládá samozásobitelství a výměnný obchod. Hospodaří se na občinách a peníze nemají důležitou roli. Různé způsoby přerozdělování (Kungové, SZ Amerika). Vynalézané a promyšlené využívání místních zdrojů (Kajapó – lesní zahrady).\n\nGenocida přírodních národů jak přímým vyvražďováním, tak zavlečením nových pro ně neznámých nemocí. Tzv. kulturní genocida - vnucování své „vyšší“ kultury přírodním národům (např. zákaz kanibalismu). Výchova dětí v internátech bez rodičů (indiáni v USA).\n\nVětšina přírodních národů nemá svůj stát. Nevedou žádná separatistická hnutí, nýbrž pouze chtějí pokračovat „normálně“ žít svůj život. Ani nemají problémy s integrací do moderní společnosti, která je považuje za primitivy, avšak právě tzv. „pokroková“ společnost má problémy s integrací odlišnosti do svého unifikujícího se rámce. Přírodní zdroje na jejich území lákají nadnárodní společnosti. To někdy vede až k genocidě původních obyvatel (např. těžba ropy v ekvádorské Amazonii). Nenarušená příroda rovněž láká mnoho turistů do těchto oblastí.\n\nTuto situaci se snaží změnit sami příslušníci přírodních národů - snaží se proniknout do legislativy a do médií, což někdy přináší výsledky – demarkace indiánských území v Brazílii a dalších jihoamerických zemích. Přírodním národům pomáhají i některé organizace – např. Survival ve Velké Británii.\n"}
{"id": "110299", "url": "https://cs.wikipedia.org/wiki?curid=110299", "title": "Ron Kenoly", "text": "Ron Kenoly\n\nRon Kenoly (* 6. prosince 1944 v Coffeyville) je americkým černošským křesťanským gospelovým zpěvákem. Prosadil se jako klubový zpěvák v Los Angeles již počátkem 70. let 20. století, roku 1975 se stal křesťanem, svou produkci zaměřil výlučně náboženským směrem a jeho jméno se neoddělitelně spojilo s hudbou „praise and worship“. Koncertoval ve více než 90 zemích světa. Jeho česká premiéra se uskutečnila 23. července 2006 ve Smilovicích.\n\nŘada jeho písní zdomácněla v církvích na celém světě, v českém prostředí je populární např. jeho píseň \"Haleluja, Ježíš je živý\" (v překladu Jaroslava Zouhara).\n\n\nRon Kenoly Ministries\n"}
{"id": "110304", "url": "https://cs.wikipedia.org/wiki?curid=110304", "title": "Desná (přítok Kamenice)", "text": "Desná (přítok Kamenice)\n\nDesná je levostranný přítok řeky Kamenice v okrese Jablonec nad Nisou v Libereckém kraji. Délka toku činí 2,3 km. Plocha povodí měří 50,75 km².\nŘeka má staré slovanské jméno uváděné již roku 1577. Slovo „desný“ mělo ve staročeštině význam \"pravý\", v tomto případě pravostranný přítok jiné řeky – tehdejší obyvatelé postupovali zpravidla proti proudu řek z nížiny do hor a tak všechny toky, považované dnes za levostranné, byly z jejich hlediska pravostranné a naopak.\n\nTato horská říčka protékající Jizerskými horami vzniká soutokem zdrojnic Černé a Bílé Desné v Desné v nadmořské výšce 484 m. Po dvou kilometrech toku se v Tanvaldě vlévá zleva do řeky Kamenice v nadmořské výšce 390 m. Obecné označení Desná pro společný tok Černé i Bílé Desné souvisí i s názvem obce, kde se obě říčky slévají. Nicméně v mapách společný tok Černé a Bílé Desné je označován jako Černá Desná až po ústí do Kamenice v Tanvaldě.\n\nPrůměrný průtok u ústí činí 1,41 m³/s.\n"}
{"id": "110309", "url": "https://cs.wikipedia.org/wiki?curid=110309", "title": "Rozvojová země", "text": "Rozvojová země\n\nRozvojová země je pojem obecně používaný k označování států, pro něž je typická nižší úroveň materiálního blahobytu. Neexistuje jediná celosvětově přijímaná definice stavu, kdy je stát „vyspělý“, a úroveň ekonomického rozvoje se také může velmi lišit v rámci skupiny rozvojových zemí. \n\nV minulosti byl kladen důraz především na hospodářský růst a míru industrializace země. Dnes patří k nejuznávanějším měřítkům rozvinutost průmyslové základny a Index lidského rozvoje (HDI), který zohledňuje jak ekonomické, tak sociální aspekty rozvoje. Za rozvojovou tak bývá obvykle označována země s nižší životní úrovní obyvatelstva, méně rozvinutým průmyslem a nižším HDI.\n\nRozvojové země zahrnují: nově industrializované země, rozvíjející se trhy, hraniční trhy a nejméně rozvinuté země. \nVětšinou jsou do této kategorie zařazovány členské státy G77 a další státy na podobném stupni vývoje. Někdy se nejméně rozvinutým zemím též zjednodušeně říká země Jihu či třetí svět.\n\nRozvojové země bývají ještě dále členěny. Na konci žebříčku se nacházejí nejméně rozvinuté země a naproti tomu se mluví o takzvaných nově industrializovaných zemích. Speciální skupinou jsou státy, které selhaly ve výkonu své funkce - tedy ty, kde vláda nemá kontrolu nad děním v zemi. Ty označujeme jako zhroucené státy (failed states).\n\n\n\nRozdělení států světa podle \"světů\":\n"}
{"id": "110310", "url": "https://cs.wikipedia.org/wiki?curid=110310", "title": "Třetí svět", "text": "Třetí svět\n\nTřetí svět je označení, používané pro státy světa, jež jsou považovány za ekonomicky málo rozvinuté. Rozdělení zemí na „světy“ vzniklo během studené války (autorem samotného termínu je francouzský demograf Alfred Sauvy), kdy jím byly označovány státy, které nepatřily ani do prvního, ani do druhého světa (tj. ani mezi západní kapitalistické státy, ani země socialistického bloku). Přestože oprávněnost označení je diskutována, byl termín přijat mnoha rozvojovými zeměmi, zejména členy Hnutí nezúčastněných zemí.\n\nStalo se stereotypem odkazovat na ekonomicky málo rozvinuté země jako na „země třetího světa“ (ačkoliv některé neutrální země byly velmi prosperující). Od konce studené války se tento termín používal stále méně a začal se nahrazovat termínem například „nejméně rozvinuté země“.\n\n"}
{"id": "110311", "url": "https://cs.wikipedia.org/wiki?curid=110311", "title": "Rozvojová politika", "text": "Rozvojová politika\n\nRozvojová politika označuje komplex politických, sociálních a ekonomických strategií, které mají za cíl zlepšit situaci především v rozvojových zemích.\n\n\"Teorie mnohem většího koláče\" je metaforické označení \"teorie globálního ekonomického růstu\", tedy té makroekonomické teorie, která zdůrazňuje, že celkový ekonomický růst a liberální tržní mechanismy způsobí zbohatnutí nejen bohatých, ale i chudých, a že globální ekonomický růst je jediným možným způsobem pro snížení chudoby. Obdobná metafora označující stejné přesvědčení říká, že „stoupající příliv zvedne všechny lodě“. K teorii se hlásí především konzervativní liberálně zaměření ekonomové.\n\n\"Teorie přerozdělení koláče\" je protikladnou teorií. Zdůrazňuje, že zdrojů je dostatek a extenzivní rozvoj (mnohonásobné zvýšení průmyslové výroby) není únosný a udržitelný. Příčinou chudoby jsou ekonomické mechanismy, které způsobují i přes ekonomický růst prohlubování rozdílu mezi bohatými a chudými. Vyvlastňování a koncentrace půdy v rukou několika tisíc boháčů mají za následek migraci obyvatel do měst, kde však často žijí pod hranicí bídy, protože zde není dostatek práce. Hlavní příčinu ekologických problémů a bídy vidí v nadměrném konzumu vyspělých států na úkor rozvojových zemí. Řešení vidí v dobrovolné skromnosti vyspělých zemí a v politicko-ekonomických změnách majících za následek podporu místního podnikání v zemích třetího světa. Díky těmto snahám se začíná objevovat značka FairTrade, která podporuje místní podnikání v rozvojových zemích. Tato teorie je považována za bližší levicovému a ekologickému myšlení.\n\n\"Trvale udržitelný rozvoj\" je teorie integrující oba principy. Nesporně je třeba hledat rovnováhu mezi oběma koncepcemi, jejich zastánci se však liší v tom, jak je vyvážit.\n\nMetafora o koláči má zřejmě původ již ve starších sporech mezi liberálními a sociálními koncepcemi. Užívá se jak v kontextu národní (státní) nebo vnitropodnikové ekonomiky, tak při analýze celosvětové ekonomické situace.\n\nZpopularizována byla v dokumentu Naše společná budoucnost, který vydala příslušná komise OSN v roce 1987. V tomto dokumentu se nově objevil i pojem trvale udržitelný rozvoj. Dokument označuje chudobu za hlavní příčinu ekologických problémů a řešení vidí v ekonomickém růstu rozvojových zemí.\n\nRozvojová spolupráce (ZRS = zahraniční rozvojová spolupráce nebo ODA = official development assistance) je způsob, jakým vyspělé státy pomáhají řešit problémy rozvojových zemí. Termín \"rozvojová spolupráce\" nebo \"rozvojová pomoc\" je připisován německému spolkovému prezidentovi Lübkemu. Na rozdíl od humanitární pomoci, která reaguje na okamžitou potřebu (např. po přírodních katastrofách, ve válce atd.) má rozvojová spolupráce řešit problémy rozvojových zemí dlouhodobě. Jedná se jak o podporu finanční a materiální (např. stavba škol, nemocnic), tak i předávání know-how (např. vzdělávání učitelů, školení porodních asistentek i státní správy). Oproti dříve užívanému termínu rozvojová pomoc je dnes preferováno spojení rozvojová spolupráce, což má zdůraznit partnerství mezi zemí poskytovatele a příjemce při plánování i realizaci projektů.\n\nPodle závazku přijatého všemi státy OSN by měly vyspělé země na rozvojovou spolupráci vyčlenit 0,7 procenta svého HND.. To se však dosud nepovedlo naplnit\n\nRozvojová spolupráce se snaží reagovat na nejpalčivější problémy rozvojových zemí. Ty se OSN pokusilo formulovat v takzvaných Rozvojových cílech tisíciletí. Obecněji lze za hlavní sektory označit:\n\n\nČeskoslovensko se před rokem 1989 výrazně angažovalo v rozvojovém světě. Tehdy se zaměřovalo zejména na země socialistické nebo uplatňující určité prvky plánovaného hospodářství. Jednalo se zejména o hmotnou (léky, potraviny), technickou pomoc (vysílání odborníků) a stipendia zahraničním studentům .\n\nTradici pomoci rozvojovým zemím obnovila Česká republika krátce po svém vstupu do OECD. V roce 1995 se výchozí koncepcí pro organizaci rozvojové spolupráce stal vládní dokument Zásady pro poskytování zahraniční pomoci. Ten dával hlavní pravomoci ministerstvům a pro následující léta tak byla typická izolovanost jednotlivých projektů a chybějící koncepce. Docházelo tak k velkému tříštění sil (v letech 1996-2000 byly realizovány významnější projekty ve 40 státech) .\n\nTuto situaci měla zlepšit nová Koncepce zahraniční rozvojové pomoci České republiky na období let 2002—2007 přijata vládou v roce 2002. V té se ČR plně přihlásila k Rozvojovým cílům tisíciletí, programu OSN na omezení světové chudoby. Na dvacet byl omezen počet zemí, na které by se měla česká zahraniční rozvojová spolupráce zaměřit. Zároveň se začala připravovat institucionální změna a při Ústavu mezinárodních vztahů vzniklo Rozvojové středisko, které zajišťovalo koordinaci mezi ministerstvy a odborný dohled. Tato koncepce také počítá se značným zapojením soukromých firem a nevládních a společenských organizací. Ty v roce 2002 vytvořily zastřešující organizaci České fórum pro rozvojovou spolupráci (FoRS).\n\nDalší změny přišly po vstupu ČR do EU, zejména v důsledku harmonizace české a evropské legislativy. Došlo k významnému posunu od situace, kdy s rozličnými projekty přicházeli sami realizátoři. Nový přístup vyžaduje, aby vláda (resp. ministerstva) stanovily priority (jak geografické, tak sektorové) a vyhlásila výběrová řízení na jejich uskutečnění. Jako dlouhodobé prioritní země české rozvojové spolupráce byly stanoveny: Angola, Bosna a Hercegovina, Jemen, Moldavsko, Mongolsko, Srbsko a Černá Hora, Vietnam a Zambie. Střednědobými prioritami jsou Afghánistán a Irák.\n\nDalší významnou změnou byla transformace Rozvojového střediska do organizace Česká rozvojová agentura (ČRA) k 1. lednu 2008. ČRA se stala implementační agenturou Ministerstva zahraničních věcí ČR pro bilaterální rozvojové projekty ČR. Získala významné pravomoci v oblasti koordinace rozvojové spolupráce, provádění výběrových řízení na jednotlivé projekty a dohledu nad nimi i co se týče komunikace s jednotlivými ministerstvy, nevládním sektorem, Evropskou komisí i širokou veřejností. Od 1. července 2010 je zřízena zákonem č. 151/2010 Sb., o zahraniční rozvojové spolupráci a humanitární pomoci poskytované do zahraničí.\n\nPodle mezinárodních závazků by měla Česká republika v roce 2015 na rozvojovou spolupráci vydávat 0,7% svého hrubého národního důchodu. V rámci Evropské unie je nicméně stanoven pro nové členy nižší závazek 0,33% HND. Vše však nasvědčuje tomu, že ani jedno z čísel se nepodaří naplnit, dokonce ani interně stanovený mezistupeň 0,17% HND do roku 2010.\n\n"}
{"id": "110318", "url": "https://cs.wikipedia.org/wiki?curid=110318", "title": "Anti-Flag", "text": "Anti-Flag\n\nAnti-Flag je americká politická punk rocková skupina z Pittsburghu v Pensylvánii.\n\nV roce 1993 po pětileté zkušenosti s hraním založili Justin Sane a Pat Thetic spolu s novým kamarádem Andy Flagem Anti-Flag. O tři roky později kapela dospěla k první desce a to u labelu New Red Archives. V létě po vydání \"Die for the Government\" kapelu opouští baskytarista Flag pro neshody se Sanem. Mezeru po něm zaplnil Sean Whelan z Bad Genes a 57 Defective, odkud přinesl také kytaristu Chrise Heada, který po chvilce přebírá basu. Poté přichází Jamie Cook, který odsunuje Heada na pozici 2. kytaristy, avšak sám je v r. 1999 nahrazen Chrisem Barkerem (Chris #2) a tak skupina dospěla ke konečnému line-upu.\n\nAnti-Flag původně vznikli v Pittsburghu v Pensylvánii roku 1988.\n\nRoku 1996 skupina vydala své první album - Die For The Government u New Red Achieves. Andy Flag opustil kapelu v létě roku 1996 kvůli svým neshodám s Justinem. V roce 1997 vychází druhé album Their System Doesn't Work for You. Krátce po Andyho odchodu jej nahradil Sean Whelan z pittsburské kapely Bag Genes. V té době Sean hrával v jiné skupině (57 Defective) s kytaristou Chrisem Headem, kterého představil Anti-Flag.\nZačátkem roku 1997 Chris začal hrát v A-F na basovou kytaru. Koncem roku jeho místo převzala Jamie Cock a Chris Head přešel na pozici druhého kytaristy. Současná sestava skončila v roce 1999, když Chris Barker, známý také jako Chris #2 nahradil Jamie Cock.\nRoku 1999 Anti-Flag vydali album A New Kind of Army u Go-Kart Records/A-F Records (A-F Records je vlastní nezávislý label Anti-Flag). Album ukazuje široký rozsah témat, jako třeba korupci v politice, rasismus, fašismus, problémovou mládež, policejní brutalitu a jednotu americké mládeže. Obal alba se dal rozložit jako plakát zobrazující výrok \"Too smart to fight. Too smart to Die. Join now. A new kind of army.\" (Příliš chytrý, aby bojoval. Příliš chytrý, aby zemřel. Přidej se teď. Nový druh armády.)\n\nV roce 2000 byli Anti-Flag pozváni jako účastníci Vans Warped Tour. V té době se členové se seznámili s Fat Mikem z NOFX, majitelem labelu Fat Wreck Chords. Toto setkání se vyvinulo v přátelství, které Anti-Flag přivedlo k vydání dalších dvou alb na tomto labelu.\nV roce 2001 se Anti-Flag spřáhli s legendárním punkovým producentem Massem Giorginim a nahráli album Underground Network, vydané u Fat Wreck Chords. Vydání tohoto alba je pravděpodobně průlomem ze tmy hardcorde undergroundu do světla mainstreamových reflektorů. Album pokračuje v ukazování problémů fašismu (obzvlášť neonacistického infiltrování \"hardcorové scény\") a zahraniční politiky USA. Toto album jako první obsahuje dnes už běžný booklet s eseji historiků a politických znalců. Za zmínku stojí profesor Howard Zinn. V únoru roku 2002 vydali Anti-Flag album Mobilize u A-F Records. Na albu se objevily jak nové songy, tak osm live songů z jiných alb. Po teroristických útocích z jedenáctého září Anti-Flag promluvili proti válce. V té době většina obchodů s hudbou stáhla nahrávky Anti-Flag z pultů, protože jejich hudba byla označena jako anti-americká. V roce 2003 Anti-Flag vydali album The Terror State u Fat Wreck Chords. Album se primárně zaměřovalo na kritiku Bushových administrativních manipulací při válce proti terorismu. Album opět přineslo booklet plný esejů od členů kapely a politických expertů.\n\n8. října 2004 americký poslanec Jim McDermott při svém proslovu v parlamentu pochválil Anti-Flag za jejich povzbuzení mladých lidí při registraci a volbách.\n\nV roce 2005 Anti-Flag podepsali smlouvu na dvě alba s labelem RCA. První z těchto dvou alb, For Blood and Empire, vydali 21. března 2006. Kapela se na albu zaměřuje na kritiku na nesprávné vedení války proti terorismu vládou USA. Song 'This Is The End (For You My Friend)' se objevil v počítačových hrách Madden NFL 2007 a NHL 07. A-F v dubnu dokončili svoje velké turné \"War Sucks, Let's Party\" po USA a začali pracovat na vedlejších projektech, jako třeba African Well Funa a Star to Finish MS.\n25. listopadu na svých stránkách Anti-Flag oznámili, že název jejich nového albu bude The Bright Lights of America. Album vydali 1. dubna 2008, ale singl \"The Bright Lights of America\" vydali exkluzivně na iTunes už 12. února 2008. Klip k singlu se objevil o pár týdnů později.\nV roce 2008, na turné s kanadskou skupinou Billy Talent po Evropě, Justin Sane a Chris #2 z Anti-Flag spolu se zpěvákem Benem Kowalewiczem a kytaristou Ianem D'Saem z Billy Talent nahráli nový song \"Turn Your Back\" pro nadcházející album.\n\n\n\n\n"}
{"id": "110320", "url": "https://cs.wikipedia.org/wiki?curid=110320", "title": "Citron", "text": "Citron\n\nCitron (nebo citrón) je plod citronovníku (\"Citrus limon\"). Plody citronů jsou tzv. \"hesperidia\" a jsou vejcovitého tvaru, velikosti slepičího vejce či menší. Citron je nepatrně větší než limetka.\n\nMohou být od tmavě, přes světle zelené až do žluta. Citron má výrazně kyselou chuť.\n\nCitrony obsahují velké množství kyseliny askorbové a kyseliny citronové (3,5-8,0 g/100 g), mají přibližně kolem 87 % vody. Proto se využívají jako přírodní okyselovadlo do řady pokrmů, nebo se z nich mačká kyselá šťáva. Dále obsahují bioflavonoidy, pektin, vonné silice, provitamin A, vitamin B, cca 3 % sacharidů. Je též zdrojem vápníku, draslíku, fosforu, hořčíku, železa, zinku a dalších.\n\nCitrony údajně pochází z jihovýchodní Asie.\n\nCitrusy z řad citroníků pochází ze subtropů, ale citrus lze pěstovat i v Česku v mírném pásmu, a to ve sklenících či doma při pokojových teplotách. Ideální jsou slunné, závětrné balkony. Ve velké míře se průmyslově pěstuje v Itálii.\n\nVzrostlý strom může v závislosti na druhu a lokalitě rodit ročně něco mezi 200 až 1 500 citrony.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v dužině plodů citronu.\n\nNapříklad citronový olej z kůry lze použít jako olejové mořidlo.\n\n"}
{"id": "110323", "url": "https://cs.wikipedia.org/wiki?curid=110323", "title": "Ugrické jazyky", "text": "Ugrické jazyky\n\nUgrické jazyky jsou skupinou jazyků spadající do uralské jazykové rodiny. Spolu s finsko-permskými jazyky vytvářejí větev nazvanou ugrofinské jazyky. Patří sem tři jazyky rozdělené do dvou geograficky vzdálených skupin jazyků.\n"}
{"id": "110326", "url": "https://cs.wikipedia.org/wiki?curid=110326", "title": "Daimler-Benz DB 600", "text": "Daimler-Benz DB 600\n\nDaimler-Benz DB 600 byl německý letecký motor. Šlo o kapalinou chlazený, vidlicový dvanáctiválec. Montoval se do hlavně do předválečných typů letounů Messerschmitt Bf 110, Heinkel He 111 a dalších. Jako další stupně jeho vývoje vznikly motory DB 601 (místo karburátoru vstřikování) a DB 603 (s přímým vstřikováním a větším vrtáním).\n\n\n\n\n"}
{"id": "110331", "url": "https://cs.wikipedia.org/wiki?curid=110331", "title": "Středooceánský hřbet", "text": "Středooceánský hřbet\n\nStředooceánský hřbet je místo v oceánské kůře, kde dochází k výlevu magmatu a roztahování litosférické desky v podobě divergentního rozhraní, které je lemováno transformními zlomy, jež rozdělují zlom do dílčích segmentů. Celková délka všech středooceánských hřbetů dosahuje na Zemi okolo 65 000 km.\n\nStředooceánský zlom vytváří na mořském dně typickou vnitřní charakteristiku členění dna, kde se vždy vyzdvihuje nad okolní abyssální (hlubokomořské) plošiny do výšek okolo 3 km. V krajním případě se může stát, že hřbet vystupuje i nad hladinu oceánu jako například na Islandu. Šířka zlomu dosahuje řádově stovky km. Transformní zlomy jsou místy vzniku podmořských zemětřesení, během kterých může dojít k sesuvům a vzniku vln tsunami. V oblastech okolo středooceánských příkopů se nachází nejmladší část oceánské kůry, jelikož je to místo, kde neustále dochází k jejímu vzniku a obnově.\n\nStředooceánské hřbety se rozlišují na dvě skupiny:\n\n"}
{"id": "110332", "url": "https://cs.wikipedia.org/wiki?curid=110332", "title": "Witold Zglenicki", "text": "Witold Zglenicki\n\nWitold Leon Julian Zglenicki, rus. \"Витольд Згленицкий\" (6. ledna 1850, Wargawa Stara – 6. července 1904, Baku) byl polský geolog a filantrop.\n\nWitold Zglenicki objevil bohatá ložiska ropy v oblasti Kavkazu. Byl také průkopníkem v oblasti těžby ropy z mořského dna.\nByl přezdíván \"otcem\" ropy v Baku.\n\nZglenicki založil nadaci pro rozvoj polské kultury a společnosti, proto je také přezdíván \"polský Nobel\". Zemřel v Baku, ale je pohřben ve Woli Kiełpińske nedaleko Varšavy.\n\n"}
{"id": "110338", "url": "https://cs.wikipedia.org/wiki?curid=110338", "title": "Abyssální plošina", "text": "Abyssální plošina\n\nAbyssální plošina, česky hlubokomořská plošina, je rozsáhlý útvar na oceánské kůře. Jedná se o morfologicky málo členité oblasti oceánské pánve mezi hřbety a subdukčními zónami.\n\nPlošiny jsou tvořeny převážně bazickými magmaty, které mají na povrchu sklovitou strukturu, díky rychlému ztuhnutí v mořské vodě. Jejich povrch je pokryt jen minimem sedimentů, jelikož sem již nesahá transportní činnost z kontinentů. Sedimentární vrstva je velmi tenká a je tvořena převážně z drobného sopečného prachu, který unášel vítr, případně z kosmického prachu a mikrometeoritů, jílů, radiolaritů a případně v menších hloubkách (nad CCD hranicí) také karbonáty. Veškerá tato sedimentace probíhá jen velmi pomalu a mocnosti sedimentů jsou velmi malé. Minimální zastoupení má obsah látek z kontinentů, které sem může dopravit nanejvýš vítr anebo proudy v mořské vodě. Zvláštním případem jsou ojedinělé výskyty spadlých kamenů (\"dropstones\"), které byly na dno doneseny transportní činností ledovců.\n\nV oblastech zvýšené sopečné aktivity nad horkými skvrnami (\"hotspot\") je vyrovnaný povrch plošin narušován sopečnými kužely, které mohou vystupovat až nad mořskou hladinu (jako v případě Havajských ostrovů). Jejich celková výška může být větší než pozemských velikánu v Himálají. Místy se objevují také \"stolové hory\" (guyoty).\n"}
{"id": "110343", "url": "https://cs.wikipedia.org/wiki?curid=110343", "title": "Zvěřina (maso)", "text": "Zvěřina (maso)\n\nZvěřina je označení pro maso zvěře, které bylo uloveno ve volné přírodě. Může to být maso jak srstnaté, tak i pernaté zvěře. Jako zvěřina by se nemělo označovat maso divokých zvířat (zejména jelenů a daňků) chovaných na farmách. Produktem takto chovaných zvířat, která by měla být porážena na jatkách (což se však obchází), je maso. Maso z faremních chovů má jinou strukturu než zvěřina, a to v důsledku nedostatku pohybu chovaných zvířat a jejich krmení granulovanými krmivy. Zvěřina získaná odstřelem (a ne porážkou) obsahuje ve tkáních velké množství krve. To je jeden z důvodů její zvláštní chuti a tmavého zbarvení, ale také se proto rychle kazí. Měla by být co nejrychleji spotřebována a neměla by se tedy dlouho skladovat.\n\nZvěřina je výživná, dietní, lehce stravitelná, obsahuje vysoké množství minerálních látek (železa, draslíku, fosforu), má charakteristickou vůni a chuť. Toto maso také obsahuje větší množství bílkovin a minimum tuku (jen asi 2-3%). \n\nOproti masu jatečních zvířat toto maso obsahuje málo glykogenu, je proto třeba jej před vařením nechat delší dobu odležet (až 14 dní), případně naložit do mořidel. Při zrání se v mase zvěřiny za pomoci enzymů z glykogenu stává kyselina mléčná. Maso poté změkne, je křehčí získává svou charakteristickou pikantní vůni a chuť, specifickou pro dobře odleženou zvěřinu.\n\nZvěřina se používá k přípravě různých druhů pokrmů, které jsou výrazně dražší, než pokrmy připravené z obyčejného masa.\n\n\n"}
{"id": "110345", "url": "https://cs.wikipedia.org/wiki?curid=110345", "title": "Baltofinské jazyky", "text": "Baltofinské jazyky\n\nBaltofinské jazyky jsou skupinou jazyků patřící do uralské jazykové rodiny. Spadají pod ugrofinské, finsko-permské, finsko-volžské a finsko-laponské jazyky.\n\n"}
{"id": "110347", "url": "https://cs.wikipedia.org/wiki?curid=110347", "title": "Daimler-Benz DB 605", "text": "Daimler-Benz DB 605\n\nDaimler-Benz DB 605 byl německý letecký motor, vyráběný za druhé světové války, vyvinutý z motoru DB 601. Byl to kapalinou chlazený, invertní vidlicový dvanáctiválec. Montoval se do především do stíhaček Messerschmitt Bf 109 a Bf 110. Licenčně se vyráběl i v Itálii, kde se montoval do stíhacích letounů Macchi MC.205, Fiat G.55 a Reggiane Re-2005. Po válce byla v krásnobřezenském skladu v Ústí nad Labem obrovská zásoba těchto motorů, byla však zničena během požáru (který předcházel ústeckému masakru), což si později vynutilo osazovat draky Messerschmittů Bf 109 při poválečné výrobě motorem Jumo 211 (označení takto vzniklého letounu bylo Avia S-199).\n\nRozdíl mezi typem 605 a jeho předchůdcem DB 601 spočívá hlavně v jejich zdvihovém objemu, maximálních otáčkách, vyšším kompresním poměru a výkonnějším kompresoru přeplňování. Technici tehdy použili stejný blok jako pro 601, převrtaný o pouhé 4 mm (u tak velkého dvanáctiválcového motoru to ovšem znamená zvýšení objemu ze 33,9 l na 35,7 l). Pozměněním časování ventilů dosáhli lepšího plnění válců, což umožnilo motoru vyšší max. otáčky (ze 2 600 na 2 800) a zvýšilo jeho výkon. Nárůst výkonu po těchto úpravách činil cca 1200 k, ovšem za cenu zvýšení hmotnosti ze 700 na 756 kg. Modernizován byl také kompresor, který byl automaticky ovládán hydromechanickou spojkou, v závislosti na atmosférickém tlaku, a motor tak lépe zvládal změny nadmořské výšky.\n\nZbytek zůstal oproti tehdy 10 let starému DB 601 nezměněn. Oba používaly zdvojené magnetové zapalování Bosch se dvěma svíčkami na válec, ventilový rozvod OHC, chlazení kapalinou, mechanické přímé vstřikování paliva plněné čerpadlem o tlaku 90 bar a mazání ze samostatné 35litrové olejové nádrže, hnané třemi čerpadly.\n\nTyp 605 byl stejně jako 601 konstruován pro 87 oktanové palivo. Ovšem v roce 1944 byly představeny modernizované 605AM spalující 100 oktanové palivo, a vybaveny systémy MW 50 (vstřikování směsi metanolu a vody do kompresoru) a GM-1 (vstřikování oxidu dusného do sacího potrubí).\nTakto upravené podávaly krátkodobě vzletový výkon až 1 775 k. Vyráběny byly v různých dalších variantách kombinujících systémy MW 50, GM-1 a typy používaných paliv.\n\n\n\n\n\n\n"}
{"id": "110349", "url": "https://cs.wikipedia.org/wiki?curid=110349", "title": "Hongandži", "text": "Hongandži\n\nHongandži (: 本願寺; doslova \"Chrám výchozího slibu\") je pojmenování dvou buddhistických chrámů v Kjótu, které v minulosti tvořily jeden celek.\n\nOd roku 1994 je Hongandži, společně s dalšími památkami v okolí Kjóta, zapsán na Seznam světového dědictví UNESCO pod názvem „Památky na starobylé Kjóto“.\n\nChrám Hongandži byl založen v roce 1321 na místě mauzolea Ótani, kde byl pohřben Šinran – zakladatel sekty Džódo šinšú (Pravá sekta Čisté země). Prvním představeným chrámu se stal Šinranův pravnuk Kakunjo a zasvětil ho buddhovi Amidovi. Hongandži poprvé získal moc a důležitost v 15. století, kdy se jeho osmou hlavou stal Rennjo (1415 - 1499). Ale sekta Tendai, sídlící na hoře Hiei, viděla vzrůstající moc chrámu jako své ohrožení, a tak Hongandži třikrát napadla svou mnišskou armádou. Rennjo uprchl nejprve do provincie Wakasa a později v roce 1471 do provincie Ečizen, kde jeho stoupenci během tří měsíců vystavěli chrám Jošizaki.\n\nBěhem období Sengoku (období válčících knížectví) se Oda Nobunaga obával moci mnichů z Hongandži a pokusil se chrám zničit. Deset let obléhal Išijama Hongandži v Ósace, jednu z chrámových pevností sekty Ikkó, a v roce 1580 ji dobyl.\n\nPoté, co se v roce 1604 stal šógunem Tokugawa Iejasu, nařídil rozdělit chrám Hongandži na dva. Kjonjo, 12. představený Hongandži se stal první hlavou Higaši Hongandži (Východní Hongandži), zatímco Džunjo stanul v čele Niši Hongandži (Západní Hongandži).\n\nBěhem restaurace Meidži v 60. letech 19. století stanovila vláda nová pravidla fungování náboženských organizací. Nově založené organizace \"Šinšú Ótani\" byla svěřena kontrola nad Higaši Hongandži.\n\nV roce 1987 byl chrám přejmenován na „Šinšú Honbjo“ (Nové buddhistické mauzoleum) a slouží opět jako mauzoleum. V roce 1996 založil Ótani Kórin, 25. hlava chrámu, nový chrám Higaši Hongandži v kjótské čtvrti Higašijama (Východní hora).\n\nV Niši Hongandži (西本願寺), stejně jako v Higaši Hongandži, se nachází obří \"Goei-dó\" (護衛堂; \"Budova strážců\") a menší \"Amida-dó\"　(阿弥陀堂; \"Buddhova budova\") uchovávající obraz buddhy Amidy. \"Kura\" (倉; \"pokladnice\") Niši Hongandži ukrývá mnoho \"národních pokladů\", z nichž většina je nepřístupná veřejnosti. Poměrně známá je i \"šoin\" (書院), studovna, která je rozdělena na dvě části – bílou studovnu \"širošoin\" (白書院) a černou studovnu \"kurošoin\" (黒書院). Kurošoin je veřejnosti uzavřena, ale Širošoin je dvakrát měsíčně veřejnosti přístupná.\n\nSoučástí Niši Hongandži jsou také \"Hiunkaku\" (悲運角), velký čajový pavilon, dvě jeviště divadla nó, z nichž o jednom se tvrdí, že je nejstarší v Japonsku (a tedy i na světě) a zahrady \"Kokei no niwa\" (固形の庭).\n\nMasivní brána chrámu Higaši Hongandži (東本願寺) je často první věcí, kterou vidí chodci mířící na sever ze stanice Kjóto. Chrám má skoro stejné uspořádání jako Niši Hongandži – také se v něm nachází \"Amida-dó\" a větší \"Goei-dó\". Goei-dó pochází z roku 1895 a soupeří s několika dalšími budovami o titul největší dřevěné budovy na světě.\n\nNedaleko hlavního areálu leží zahrada \"Šosei-en\", která je ve vlastnictví chrámu. Na jejím vybudování se prý v 17. století podíleli básník a učenec Išikawa Džozan a zahradní architekt Kobori Enšú.\n\n"}
{"id": "110352", "url": "https://cs.wikipedia.org/wiki?curid=110352", "title": "Asociace profesionálních myslivců České republiky", "text": "Asociace profesionálních myslivců České republiky\n\nAsociace profesionálních myslivců České republiky (APM ČR) je myslivecká organizace, která sdružuje myslivce zapsané do seznamu myslivců vedeném Asociací. APM má sídlo v Praze, ale působí na území celé České republiky.\n\nAsociace si klade za cíle ochranu profesních zájmů, zvyšování odborné úrovně, obhajobu myslivosti, prosazování jejího řádného výkonu a prosazování celého souboru mysliveckých etických a historických tradic a zvyklostí. \n\nAsociace profesionálních myslivců České republiky (dále jen Asociace) je jednou z mála mysliveckých organizací, které zatím vznikly v naší společnosti mimo Českomoravskou mysliveckou jednotu. Asociace je samosprávnou stavovskou organizací sdružující myslivce na principu zákona o sdružování občanů. Jedním z předpokladů členství je vyšší odborná zkouška z myslivosti. Asociace sdružuje ty občany ČR, kteří vykonávají myslivost na profesionální odborné úrovni nebo jako své povolání. \n\nAsociace hájí zájmy svých členů a zájmy své a uplatňuje je v souladu s platnými právními předpisy ČR. Hlavním posláním Asociace je sdružování svých členů, obhajoba jejich profesních zájmů, zvyšování odborné úrovně a prosazování výkonu práva myslivosti v souladu s právními předpisy, zásadami řádného mysliveckého hospodaření a chovu zvěře při respektování celého souboru mysliveckých etických norem, historických tradic a zvyklostí.\n\nAsociace nemá naprosto žádné ambice v oblasti masového sdružování myslivců na bázi zájmové činnosti, kde již dominují jiné subjekty s fungující organizační strukturou. Cílem Asociace jako výběrové organizace je vedle činnosti vyplývající ze stanov především vysoce odborná a aktivní spolupráce se všemi subjekty pohybujícími se v celém spektru mysliveckých činností. \n\nAsociace považuje za stěžejní zejména transformační proces uvnitř myslivosti a zrovnoprávnění myslivosti s ostatními příbuznými obory lidské činnosti vykonávanými člověkem v přírodě - zemědělstvím, lesnictvím, veterinární medicínou a také s ochranou přírody a životního prostředí. Podstatnými změnami musí projít vztah myslivců k přírodě, zvěři a k vlastnímu výkonu práva myslivosti v honitbách.\n\nAsociace se snaží přispět k prosazení moderně pojaté myslivecké činnosti, která bude v rámci ochrany životního prostředí nedílnou součástí všech pozitivních aktivit člověka v přírodě na začátku 3. tisíciletí. Zaměření Asociace vyjadřuje i její heslo „ Příroda neslouží myslivcům, myslivci slouží přírodě „.\n\n"}
{"id": "110354", "url": "https://cs.wikipedia.org/wiki?curid=110354", "title": "Iezer Păpușa", "text": "Iezer Păpușa\n\nIezer Păpuşa je horský masiv geograficky spadající do rumunském pohoří Fagaraš v Jižních Karpatech. Tento výrazný jihovýchodní masiv je některými geology považován za součást Fagarašských hor a geograficky s ním úzce souvisí. Nejvyšší vrchol Roşu dosahuje 2469 metrů a pokud by Iezer Păpuşa byl považován za samostatné hory, byly by páté nejvyšší (po pohoří Paring, Retezat, Bucegi) v Rumunsku.\nIezer Păpuşa sestává ze dvou hlavních částí – západní Iezer s nejvyšším vrcholem Roşu a východní Păpuşa se stejnojmenným vrcholem vysokým 2391 metrů. Jméno masivu však dal vrchol Iezerul Mare 2462 metrů vysoký, který je v západní části výraznější. Oba masivy tvoří 40 kilometrů dlouhý hřeben ve tvaru podkovy otevřené k jihu. Mezi masivy pramení potok Târgulu a je na něm vybudována přehradní nádrž Râusor. Tuto podkovu od Fagaraše dělí na severu a východu potok Dâmboviţa a na západě potok Doamnei. S hřebenem Fagaraše je Iezer Păpuşa spojen výrazným hřebenem Mezei, který se v Iezer Păpuşa napojuje na vrchol Roşu a ve Fagaraši na vrchol Brătilei ve východní části Fagaraše.\n\nIezer Păpuşa je také tvořen krystalickými břidlicemi a jeho svahy jsou zřetelně modelovány ledovci. V masivu se nachází jediné pleso Iezer. Vápencová skladba pohoří je zřetelná pouze ve východní části při styku s pohořím Piatra Craiului.\n\nObojí velmi podobné jako ve Fagarašských horách. Teploty jsou celoročně velmi nízké a červencový průměr na hřebeni je pouhých 8 °C. Lesy na úbočích jsou domovem obrovskému množství karpatské zvěře a setkání s medvědem nemusí být v těchto místech velkou náhodou.\n\nV úvahu přichází prakticky pouze letní sporty a to vysokohorská turistika a horolezectví (i když velmi málo provozované). V zimě jsou výpravy do těchto končin velmi vzácné. Masiv je velmi odlehlý a mnohem lépe jsou dostupné Fagarašské hory od severu svými krátkými dolinami.\n\n"}
{"id": "110358", "url": "https://cs.wikipedia.org/wiki?curid=110358", "title": "Diskontinuita (geologie)", "text": "Diskontinuita (geologie)\n\nDiskontinuita je nespojitost ve struktuře Země. \nDiskontinuita v zemské kůře se objevuje přímo v litosférické desce.\n\nLitosférické desky se pohybují na plastickém povrchu tzv. astenosféře přibližně jako ledové kry na vodě. Během pohybu přicházejí do vzájemných interakcí, kdy se jednotlivé desky o sebe třou a nebo se pod sebe zasouvají. Tyto změny poloh mají za následek změny tlaků, které na desky působí a které způsobují poškození desek.\n\nRozlišujeme 3 základní druhy diskontinuit zemské kůry\n\n\nDiskontinuity Země v pořadí jejich hloubky pod povrchem jsou:\n\nConradova diskontinuita pode dnem oceánů se nevyskytuje, pod kontinenty probíhá v hloubce kolem 15 – 20 km.\n\nNejznámější je Mohorovičičova diskontinuita, známá také jako \"vrstva Moho\", která odděluje v hloubi asi 5 až 8 km pod oceány až 80 km pod Himálajem zemskou kůru od pláště. Objevená byla jako první v roce 1909.\n\nGolicinova diskontinuita tvoří hranici mezi astenosférou a geologickou mezosférou a leží v hloubce okolo 350 - 400 km.\n\nRepettiho diskontinuita je hraniční vrstva v zemském plášti oddělující svrchní plášť od spodního v hloubce přibližně 670 km.\n\nGutenbergova diskontinuita čili \"vrstva Wiecherta-Gutenberga\" odděluje plášť Země simu a zemské jádronife v hloubce cca 2900 km. Je nejzřetelnější mezi diskontinuitami Země.\n\nDiskontinuita Lehmannové v jádru rozděluje tekuté vnější zemské jádro od pevného vnitřního jádra v hloubce okolo 5100 km.\n"}
{"id": "110366", "url": "https://cs.wikipedia.org/wiki?curid=110366", "title": "Trog", "text": "Trog\n\nTrog neboli ledovcové údolí je zvláštním případem údolí s typickým tvarem písmene U, které vzniká působením erozivní činnosti postupujícího ledovce.\n\nVznikající ledovec v karu (ledovcovém kotli) má tendence sestupovat po zakřiveném zemském povrchu do míst s nižší nadmořskou výškou. Ledovec v podstatě pomalu odtéká z místa svého vzniku. Sestupuje po tzv. ledovcových splazech. Během svého odtékání tlačí před (a pod) sebou velikou změť klastů, které jsou ve vzájemné interakci s okolím. Působící tlak na klasty se projevuje tím, že se postupně zabořují do podloží, které obrušují a poškozují, čímž dávají podnět ke vzniku údolí. \n\nRychlost obrušování je závislá na odolnosti rozrušované horniny a na spádnici, po které ledovec odtéká. Stává se, že čím více ledovec rozrušuje podklad, tím větší vytváří spádnici a tím rychleji odtéká a urychluje erozivní činnost. Vlivem tlačící masy úlomků se údolí neustále prohlubuje a rozšiřuje. \n\nJsou známy případy, kdy se ledovcové údolí prohloubilo o 200 metrů a v Norsku dokonce u fjordů až o 2 km (zde je ale problematika složitější, souvisí se změnou výšky litosférických desek).\n"}
{"id": "110369", "url": "https://cs.wikipedia.org/wiki?curid=110369", "title": "Seifa-utaki", "text": "Seifa-utaki\n\nSeifa-utaki (: 斎場御嶽) je nejposvátnější háj na japonském ostrově Okinawa podle starého domorodého náboženství království Rjúkjú.\n\nLegenda praví, že bohyně Amamikjo, která stvořila souostroví Rjúkjú, sestoupila právě sem. Z tohoto \"posvátného háje\" se lidé modlili k ostrovu Kudaka, nejposvátnějšímu místu na Okinawě. Náboženské ceremonie v posvátném háji Seifa-utaki vedla nejvyšší kněžka \"Kikoe-ogimi\". Tyto ceremonie byly spojeny s žádostmi o dobrou úrodu a měly bezprecedentně důležité místo v náboženském životě místních lidí. Ovšem i náklady s nimi spojené byly nebývale vysoké.\n\nSeifa-utaki bylo v roce 2000, společně s dalšími památkami v prefektuře Okinawa, zapsáno na Seznam světového dědictví UNESCO pod názvem \"Gusuku a související památky na Království Rjúkjú\".\n\n"}
{"id": "110371", "url": "https://cs.wikipedia.org/wiki?curid=110371", "title": "Ekologická stopa", "text": "Ekologická stopa\n\nEkologická stopa je měřítkem lidského nároku na zemský ekosystém. Jde o standardizované měřítko potřeby přírodního kapitálu, který může být porovnán s planetární ekologickou schopností se regenerovat. Ekologická stopa je uměle vytvořená jednotka, která určuje kolik metrů čtverečních Země potřebuje člověk k dané činnosti, či kolik metrů čtverečních Země potřebuje pro svůj život. Jednotka v sobě obsahuje vše od získání potravin, dopravu až po odpad, který člověk vyprodukuje. Pro výpočty na úrovni města, státu, celé Země se používá jednotka globální hektar.\n\nKoncept ekologické stopy (dále ES) je zaměřen na čerpání a spotřebu přírodních obnovitelných zdrojů definované populace (od jedince až po celé město nebo zemi) a na převedení těchto lidských aktivit na plochu, kterou lidstvo pro tyto účely využívá. ES je tak vyjádřena jako plocha ekologicky produktivní země a vody potřebná k produkci spotřebovaných zdrojů a asimilaci vzniklých odpadů této populace používající běžné technologie.\n\nEkologická stopa definované populace (jednotlivec, město, stát…) je celková plocha ekologicky produktivní země a vodní plochy, využívaná výhradně k zajištění zdrojů a asimilaci odpadů produkovaných danou populací, při používání běžných technologií. Ekologická stopa je vyjadřována v jednotkách plošné míry.\n\nKoncept ekologické stopy byl vytvořen, aby odpověděl na otázku, zda lidská populace žije v hranicích únosné ekologické kapacity či nikoliv a aby odhadl (ve formě plochy) dopad, jaký mají aktivity člověka na přírodu. Každý spotřebovává přírodní zdroje ve formě jídla, energie a materiálů, čímž zatěžuje nosnou ekologickou kapacitu. V posledních desetiletích se stále častěji ozývají varovné hlasy některých vědců upozorňující na skutečnost, že lidský tlak na přírodní zdroje již nosnou kapacitu překračuje.\n\nPokud se z přírody odebírá více, než se stačí obnovovat, může to mít nepříznivé důsledky až do daleké budoucnosti. Jaké množství přírodních zdrojů je možné spotřebovávat bez budoucích následků na schopnostech ekosystémů poskytovat nadále své statky a služby v dostatečné míře a kvalitě, není známo. Přírodní obnovitelné zdroje a jejich využívání udržitelným způsobem se pro lidskou společnost jeví jako klíčové. Tento předpoklad je zároveň základní myšlenkou metody ekologické stopy. Koncept ES je zaměřen na čerpání a spotřebu přírodních obnovitelných zdrojů definované populace (od jedince až po celé město nebo zemi) a na převedení těchto lidských aktivit na plochu, kterou lidstvo pro tyto účely využívá. ES je tak vyjádřena jako plocha ekologicky produktivní země a vody potřebná k produkci spotřebovaných zdrojů a asimilaci vzniklých odpadů této populace používající běžné technologie.\n\nPrvní vědeckou publikací o ekologické stopě byla \"Williama Reese\" v roce 1992. Koncept ekologické stopy a způsob výpočtu byl vyvinut jako disertační práce Mathise Wackernagela pod dohledem Reese na Univerzitě Britská Kolumbie v kanadském Vancouveru mezi lety 1990 a 1994. Původně Wackernagel a Rees nazvali koncept „náležitá nosná kapacita“. Aby udělali koncept dostupnější, Rees přišel s termínem „ekologická stopa“, inspirované výpočetní technikem, který chválil svůj nový počítač slovy „malá stopa na stole“. Na počátku roku 1996 Wackernagel a Rees vydali knihu \"Naše ekologická stopa: Snížení vlivu člověka na Zemi\" \n\nKaždý, od konkrétního člověka až po celé město či stát, má vliv na Zemi a její přírodní potenciál, protože spotřebovává přírodní zdroje a služby. Ekologický dopad koresponduje s množstvím přírody, které používáme k uspokojení svých potřeb, čili vytváří naši ekologickou stopu.\nSamozřejmě, ve skutečnosti tato část přírody není souvislým pásem Země. Díky mezinárodnímu obchodu jsou suchozemské a mořské vodní plochy využívané obyvateli země roztroušeny po celém světě.\n\nKalkulace ekologické stopy je založena na dvou jednoduchých faktech:\n\nNa přiblížení konceptu ekologické stopy použil jeden z jejích autorů tuto metaforu: Představte si ekonomiku jako velké zvíře. Jako velkou pastvinu potřebujeme, abychom toto zvíře uživili? Ekologická stopa je právě plocha této pastviny.\n\nExistují dva základní způsoby výpočtu ekologické stopy:\n\nVýběr způsobu výpočtu záleží od úrovně, na které se ekologická stopa počítá. Pro potřeby výpočtu ekologické stopy jednotlivce je vhodnější druhý zmíněný způsob, ale pro potřeby národních statistik bychom použili první popsaný způsob, tedy metodu zaměřenou na zdroje.\n\nNa analýzu ekologické stopy 52 zemí autoři Wackernagel a Rees rozdělili přírodní plochu Země na šest základních kategorií:\n\nPokud sečteme 0,25 ha orné půdy na osobu; 0,6 ha pastvin; 0,6 ha lesů a 0,03 ha zastavěné plochy vyjde nám, že Země poskytuje 1,5 ha ekologicky produktivní plochy na osobu. Když k tomuto číslu přičteme 0,5 ha moří, výsledek je 2 ha na osobu.\nNe všechna tato plocha je ale k výhradní dispozici lidí. Musíme brát v úvahu, že na této ploše žije 30 milionů druhů rostlin a živočichů, se kterými sdílíme tuto planetu. Podle WCED minimálně 12% této plochy nesmí být využívaných a má být chráněných z důvodu zachování biodiverzity.\n\nPokud odečteme z výsledných 2 ha zmiňovaných 12 %, vyjde nám, že lidstvo má k dispozici 1,76 ha biologicky produktivní země na obyvatele.\n\nAnalýzou ekologické stopy odhalíme, kolik ekologicky produktivní plochy potřebujeme pro zajištění našeho způsobu života a můžeme si tento údaj porovnat s množstvím, které je reálné na Zemi k dispozici. Samozřejmě, s růstem obyvatel se i množství ekologicky produktivní země připadající na jednoho obyvatele zmenšuje.\n\nSvětová průměrná ekologická stopa v roce 2007 byla 2,7 globálních hektarů na osobu. Průměr na jednu zemi se pohybuje od 10 až po méně než 1 globální hektar na osobu. V závislosti na individuálním životní stylu existují také vysoké rozdíly uvnitř jednotlivých zemí.\n\nPrůměrná ekologická stopa České republiky je 5,73 globálních hektarů na osobu, biologická kapacita je 2,67 globálních hektarů na osobu, takže republika vytváří ekologický dluh ve výši 3,06 globálních hektarů na osobu.\n\n\n\n\n"}
{"id": "110373", "url": "https://cs.wikipedia.org/wiki?curid=110373", "title": "Šikina-en", "text": "Šikina-en\n\nŠikina-en (: 識名園) je zahrada s rezidencí na japonském ostrově Okinawa, která vznikla během existence království Rjúkjú.\n\nRezidence byla postavena v roce 1799 a sloužila nejen pro odpočinek králů a jejich blízkých, ale i k přijímání vyslanců z Čínské říše. Rozvržení zahrady připomíná to, které používají moderní japonské zahrady, ale rezidence se svými červenými taškami je typicky okinawská a jezírko s dvěma mosty na miniaturní ostrůvek je vybudováno v čínském stylu. Zahrada je vzácným, historicky cenným příkladem rjúkjúské zahradní architektury.\n\nCelková rozloha zahrady je 41 997 m².\n\nŠikina-en byla v roce 2000, společně s dalšími památkami v prefektuře Okinawa, zapsána na Seznam světového dědictví UNESCO pod názvem \"Gusuku a související památky na Království Rjúkjú\".\n\n"}
{"id": "110374", "url": "https://cs.wikipedia.org/wiki?curid=110374", "title": "Munții Apuseni", "text": "Munții Apuseni\n\nApuseni (čti \"[apusen]\") nebo Munții Apuseni (\"Apusenské hory\", volně přeloženo \"Západní hory\"; maďarsky nazývané \"Erdélyi-középhegység\", tj. \"Sedmihradské středohoří\") je rozsáhlý systém (geomorfologická oblast) několika horských masivů, který je součástí rumunských Západních Karpat (spolu s Poianou Ruscou a Banátskými horami). Z jihu jsou ohraničeny řekou Maruší a ze severu řekou Bystrý Kriš. Na západě hory klesají do Panonské nížiny a na východě do kotliny Sedmihradska.\n\nTento horský masiv, který je charakteristickou krajinou Sedmihradska, se skládá z velkého množství různých hřebenů a menších masivů. Rozloha Apusenských hor je zhruba 20 000 km² a na této ploše lze nalézt různorodou podobu hor. Téměř polovina masivu je vápencová, často velmi silně zkrasovatělá, zastoupeny jsou i břidlice, ruly, žula, ale i sopečné vyvřeliny. Nejvyšším bodem je Cucurbăta Mare (1847 m) v pohoří Bihor. Dalšími významnými horskými celky jsou Vlădeasa, Gilău, Trascău, Zarand a Munții Metaliferi. Méně významnými jsou pak pohoří Șes, Meseș, Codru-Moma či Pădurea Craiului.\n\nOsídlení hor je realizováno především menšími vesnicemi a samotami. Oblast je tradičně rolnická, rozšířený je chov hospodářských zvířat a pastevectví. Největší města se nacházejí spíše po obvodu pohoří, na jeho úpatí: Kluž, Alba Iulia, Deva, Zălau, Aiud, Turda, Oradea. Přímo uvnitř hor jsou významnými středisky Abrud, Beiuș a Brad; vesměs původem hornická města.\n\n"}
{"id": "110381", "url": "https://cs.wikipedia.org/wiki?curid=110381", "title": "Fosforečnany", "text": "Fosforečnany\n\nFosforečnany nebo také fosfáty (PO) jsou soli kyseliny trihydrogenfosforečné (HPO), které vzniknou odtržením všech tří atomů vodíku. Fosfáty jsou důležitá skupina látek v biochemii.\n\nFosfátový anion má tetraedrickou strukturu (grupa symetrie \"T\"), okolo atomu fosforu jsou čtyři identické atomy kyslíku. Náboj iontu je -3, jeho konjugovanou kyselinou je HPO (hydrogenfosforečnan), který je dále konjugovanou bází HPO (dihydrogenfosforečnanu). Dihydrogenfosforečnan je konjugovanou bází kyseliny fosforečné.\n\nFosfáty se v přírodě vyskytují v mnoha minerálech, např. monazit, apatit aj.\n\nV biologických systémech se fosfát nachází v anorganické iontové formě (značí se P) a vzniká hydrolýzou difosfátu PP:\n\nMnohem častěji ale v živých systémech nacházíme fosfáty v organické formě. V tomto případě jde v podstatě o estery kyseliny fosforečné (R-O-P(O)(OH)); difosfáty – estery kyseliny difosforečné (R-O-P(O)(OH)-O-P(O)(OH)) a trifosfáty – estery kyseliny trifosforečné (R-O-P(O)(OH)-O-P(O)(OH)-O-P(O)(OH)). Příkladem jsou \"adenozinfosfáty\" (AMP, ADP, ATP) a v nukleových kyselinách DNA a RNA. Adenozinfosfáty jsou pro organismy velmi důležité, protože díky makroenergetické vazbě mezi fosfátovými jednotkami slouží jako zásobárna energie.\n\nHlavní použití je výroba hnojiv. Fosforečnany se též často používají k snížení tvrdosti vody vázáním iontů vápníku a hořčíku. \n"}
{"id": "110382", "url": "https://cs.wikipedia.org/wiki?curid=110382", "title": "Sekvence DNA", "text": "Sekvence DNA\n\nSekvence DNA nebo genetická sekvence je posloupnost písmen představujících primární strukturu reálné nebo hypotetické molekuly či vlákna DNA, které má kapacitu nést informaci.\n\nPoužívaná písmena \"A\", \"C\", \"G\" a \"T\" reprezentují čtyři nukleotidy ve vláknu DNA – adenin, cytosin, guanin a thymin, lišící se typem báze kovalentně vázané k fosfátové páteři. Posloupnost libovolného množství nukleotidů většího než čtyři lze nazývat sekvencí. Obvykle se sekvence vypisuje bez mezer, např. AAAGTCTGAC, ve směru 5' → 3'. Vzhledem k biologickým funkcím, které mohou záviset na kontextu, sekvence buďto mají anebo nemají smysl a jsou tedy kódující nebo nekódující DNA. Typem nekódující sekvence DNA je také tzv. „junk DNA“.\n\nSekvence lze získat přímo z biologického materiálu procesem zvaným sekvenování DNA.\n\n"}
{"id": "110387", "url": "https://cs.wikipedia.org/wiki?curid=110387", "title": "Dějiny Lichtenštejnska", "text": "Dějiny Lichtenštejnska\n\nLichtenštejnské knížectví je stát sice malý, avšak s dlouhou a nepřerušenou historií; za zajímavost lze považovat i to, že se jeho hranice od roku 1434 nezměnily. Jeho dějiny jsou provázány s rakouskými, od roku 1919 se politicky orientuje na Švýcarsko.\n\nLichtenštejnsko bylo jako část Rhétie součástí římské říše. V průběhu 6. století toto území osídlily germánské kmeny. V 9. století se stalo součástí karolinské říše.\nPo zániku švábského vévodství roku 1268 se oblast dnešního Lichtenštejnska stala přímo podřízenou císaři. Roku 1342 bylo na jeho území zformováno hrabství Vaduz. Na území Lichtenštejnska tak existovala až do roku 1719 dvě hrabství (Vaduz a Schellenberg), která podléhala císaři. Roku 1699 koupil hrabství Schellenberg třetí lichtenštejnský kníže Johann Adam Andreas a o devět let později (1708) přikoupil i hrabství Vaduz. V roce 1719 tato hrabství císař sloučil a povýšil je na knížectví, které bylo součástí Svaté říše římské. V tomto období sice Lichtenštejnové vlastnili toto knížectví, ale nijak se zde neangažovali a Lichtenštejnsko byl chudý a zaostalý zemědělský kraj.\nV době napoleonských válek (roku 1806) získalo Lichtenštejnsko nezávislost a připojilo se k Rýnskému spolku. Po mírových dohodách z roku 1815 se Lichtenštejnsko připojilo k Německému spolku, jehož členem bylo až do roku 1866, kdy vznikla celní unie s Rakousko-Uherskem. Roku 1868 Lichtenštejnsko rozpustilo svou osmdesátičlennou armádu a vyhlásilo neutralitu, tu potvrdilo ještě roku 1914, kdy dokonce vyhlásilo trvalou neutralitu, která trvá dodnes. Po první světové válce se Lichtenštejnsko začalo orientovat na Švýcarsko, se kterým roku 1924 podepsalo celní dohodu.\nLichtenštejnsko se dlouhou dobu nezapojovalo do žádných světových politických organizací, teprve roku 1990 se stalo členem OSN.\n"}
{"id": "110388", "url": "https://cs.wikipedia.org/wiki?curid=110388", "title": "Karel Martel", "text": "Karel Martel\n\nKarel Martel (690 – 16. či 22. října 741) byl francký majordomus (konkrétně z Austrásie), který držel faktickou moc ve franské říši, ač byli oficiálními držiteli královského titulu příslušníci rodu Merovejců, jejichž postavení bylo v jeho době ale spíše už jen formálního charakteru. Přídomek Martell znamená v překladu doslova kladivo. Byl levobočkem Pipina II.\n\nDne 25. října 732 zastavil v bitvě u Tours (jinde jako v bitvě u Poitiers) útok Saracénů. Bitva byla klíčová pro celou Evropu. Frankové vedení Karlem v ní zastavili islámskou expanzi do Evropy. Fakticky nebyla v Evropě v té chvíli známa jiná síla, která by měla naději Ummájovce zastavit. Díky této bitvě dostal Karel přezdívku Martel (Kladivo). V roce 737 vytěsnil při vojenském tažení Araby až za Pyreneje.\n\nI když byl jeho vliv obrovský, nikdy se nestal korunovaným králem (pokud ano, znali bychom ho jako Pipina III, kterým byl až jeho syn). I po smrti Merovejce Theudericha IV. v roce 737 nechal raději trůn neobsazený. (Králem se stal až jeho syn Pipin III. Mladší zvaný Pipin Krátký, a to v listopadu roku 751. Pipin Krátký měl poté syna Karla Velikého, který byl papežem korunován na císaře.)\n\nKarel zemřel v roce 741 a následně byl pohřben v bazilice Saint-Denis v Paříži.\nKarel Martel vystupuje také ve starofrancouzských eposech (v tzv. \"chansons de geste\"). V písni s názvem \"Píseň o Girartovi de Roussillon\" (asi 1180) je tomu ale jen proto, že historické údaje jsou zde natolik deformované, že Karel Martel v písni nahradil Karla Velikého. V lotrinské písni \"Hervis de Metz\" (začátek 13. století) bojuje Karel Martel po boku svého vazala Hervise proti Saracénům.\n"}
{"id": "110391", "url": "https://cs.wikipedia.org/wiki?curid=110391", "title": "Forum Romanum", "text": "Forum Romanum\n\nForum Romanum bylo v dobách antického Říma centrum veřejného dění ve městě i v říši. Je to zhruba obdélné náměstí o rozměrech asi 130x60 m mezi pahorky Kapitol a Palatin, kterým prochází hlavní římská cesta Via Sacra, spojující pahorek Kapitol s Koloseem. Konaly se zde slavnosti, triumfální průvody, soudy, volby, politická shromáždění i trhy. Kolem původního tržiště v období od 7. století př. n. l. do konce západořímské říše (476) postupně vzniklo množství veřejných budov (bazilik), chrámů, vítězných oblouků a veřejných řečnišť (rostra). V současné době je to velká oblast zbytků staveb a archeologických vykopávek, nepřehledně nakupených v mnoha vrstvách.\n\nUprostřed dnešního fora byla kdysi bažina, která byla v 6. století př. n. l. za vlády římského krále Tarquinia Prisca vysušena krytým odvodňovacím kanálem Cloaca maxima. Nejstarší stavby však pocházejí už z 8. nebo 7. stol. př. n. l.: například královská residence Regia a chrám bohyně Vesty na jihovýchodním nebo \"Umbilicus urbis\" (pupek), \"Lapis niger\" (černý kámen), svatyně Vulcanova a \"Comitia\", původní sídlo Senátu, na severozápadním konci náměstí.\n\nBudovy byly mnohokrát přestavovány, roku 179 př. n. l. byla postavena Bazilika Aemilia, počátkem 1. stol. př. n. l. chrám Concordie a \"Tabularium\" a největší rozkvět fora nastal za císařské doby. Caesar vybudoval velikou Baziliku Juliu na jižní straně fora a soudy i trhy se přenesly na nová a honosnější fora dále na sever (forum Juliovo, Augustovo, Trajánovo). Velkolepá Maxentiova bazilika byla dokončena za císaře Konstantina roku 312.\n\nSláva fora romana skončila společně se Západořímskou říší a od té doby chrámy, které nebyly přeměněny na křesťanské kostely, jen pustly. Zkázu dokonaly barbarské nájezdy a také sami Římané, kteří po staletí brali z honosných staveb vzácný mramor a používali jej na novostavby. Časem ruiny chrámů zarostly trávou a na planině se pásly kozy. Znovuobjevení se dočkalo forum na konci 18. století, kdy se zde konaly pokusné vykopávky. Do velkých systematických vykopávek se pustil italský archeolog Carlo Fea na přelomu 18. a 19. století a již v roce 1803 se mu podařilo objevit pozůstatky mohutného Oblouku Septimia Severa. V průběhu 19. století se na místo sjíždělo mnoho archeologů a postupně byly odkrývány zbytky chrámů a bazilik. Velké archeologické práce byly zakončeny na počátku 20. století a díky tu lze dnes vidět alespoň zlomek z antické krásy fora romana.\n\nJižní resp. jihozápadní stranu Fóra lemuje sloupořadí \"Columnae Honorianae\" a na úpatí Palatinu rozlehlá Bazilika Julia, kde zasedal sněm a kde byly také obchody. Na ni navazoval Saturnův chrám s pokladnou, dále na severozápadě Vespasiánův chrám, Tabularium čili archiv na úpatí Kapitolu a chrám Concordie. K severnímu rohu přiléhal oblouk Septimia Severa s Umbilikem a Augustovým řečništěm, o málo východněji jsou zbytky prastaré svatyně Černého kamene (\"Lapis niger\") a kousek opodál \"Curia Julia\" či dříve \"Hostilia\", stará budova Senátu.\n\nPodél severovýchodní strany se táhla Bazilika Aemilia, na JV od ní chrám Antonina a Faustiny a ještě dál na jihovýchodě směrem ke Koloseu Maxentiova bazilika. Na JV konci Fora stálo řečniště Diokleciánovo, za ním Caesarův chrám a ještě dál k JV Regia, starý královský palác. Vedle něho k JZ okrouhlý Vestin chrám s celým komplexem Vestálek a blíže k Foru Augustův oblouk. K jihozápadu dál navazovalo „Přilehlé fórum“ až po Titův oblouk. Konečně k jižnímu rohu Fóra přiléhal chrám Castora a Polluka.\n\nÚroveň Fora se za staletí zvýšila o několik metrů, což také přispělo k jeho vysušení, a archeologové zde našli několikerou dlažbu nad sebou. Travertinová dlažba, po níž dnes turisté chodí, pochází z doby Augustovy, takže mladší budovy stojí nad její úrovní.\n\n\n\n"}
{"id": "110395", "url": "https://cs.wikipedia.org/wiki?curid=110395", "title": "Červený Kameň", "text": "Červený Kameň\n\nČervený Kameň ( , ) je obec na Slovensku v okrese Ilava v Trenčínském kraji, 10 km jihozápadně od Púchova, v Bílých Karpatech v nadmořské výšce 360 m n. m. Obcí protéká Tovarský potok. V obci o rozloze 32,583 km žije  obyvatel.\n\nNa katastru obce je naleziště radiolaritu (přirozeně štěpný kámen), které bylo využíváno již v pravěku. Bylo zde nalezeno sídliště lužické kultury z mladší doby kamenné. Zakládací listina obce je z roku 1354, kdy obec patřila k panství hradu Vršatec.\n\n\n\n"}
{"id": "110396", "url": "https://cs.wikipedia.org/wiki?curid=110396", "title": "Sonohjan Utaki Išimon", "text": "Sonohjan Utaki Išimon\n\nKamenná brána Sonohjan Utaki (: 園比屋武御嶽石門; \"Sonohjan Utaki Išimon\") leží na japonském ostrově Okinawa, kde byla postavena během existence království Rjúkjú.\n\nTato kamenná brána stojí nalevo od brány Šureimon. Byla vztyčena v roce 1519 králem Šo Šinem, třetím králem druhé dynastie Šo. Za bránou leží posvátný háj \"Sonohjan Utaki\", kde se král modlil za řád ve svém království a za bezpečný návrat, když se vydával na cesty. Na kamenné bráně je zřetelně vidět čínský vliv a vysoká úroveň opracování vápence, kterého dosahovali místní řemeslníci.\n\nKamenná brána Sonohjan Utaki byla v roce 2000, společně s dalšími památkami v prefektuře Okinawa, zapsána na Seznam světového dědictví UNESCO pod názvem \"Gusuku a související památky na Království Rjúkjú\".\n\n"}
{"id": "110403", "url": "https://cs.wikipedia.org/wiki?curid=110403", "title": "Ilava", "text": "Ilava\n\nIlava (, nebo též \"Eulau\") je okresní město na Slovensku ležící v severní části Trenčínského kraje na levém břehu Váhu. Žije zde  obyvatel. První písemná zmínka o obci pochází z roku 1229.\n\nNarodili se zde hokejisté Marek Kvapil, Tomáš Kopecký, Marcel Hossa a Ivan Baranka.\n\n"}
{"id": "110405", "url": "https://cs.wikipedia.org/wiki?curid=110405", "title": "Šureimon", "text": "Šureimon\n\nBrána Šureimon (: 守礼門) (nebo také Šurei-no-mon) je brána v sousedství hradu Šuri na japonském ostrově Okinawa, kde byla postavena v 16. století během existence království Rjúkjú.\n\nNa bráně jsou patrné místní náboženské tradice a silný čínský vliv.\n\nHlavní sloupy jsou od sebe vzdáleny 7,94 metrů. Horní překlad brány dosahuje výšky 7,05 metrů a dolní 5,11 metrů. Čtyři pilíře stojí na kamenných základech a vpředu a vzadu jsou podporovány šikmými pomocnými pilíři pro lepší stabilitu.\n\nObrázek brány Šureimon se objevil na 2 000¥ bankovce vydané v roce 2000 na paměť Summitu skupiny G8, který se konal na Okinawě.\n\n"}
{"id": "110409", "url": "https://cs.wikipedia.org/wiki?curid=110409", "title": "Undecima (hudba)", "text": "Undecima (hudba)\n\nUndecima (z lat. \"undecimus\" – jedenáctý) je hudební interval skládající se z oktávy a kvarty. V rovnoměrně temperovaném ladění obsahuje undecima 17 půltónů. V harmonii a kontrapunktu se s undecimou zachází takřka stejným způsobem jako s kvartou. Objevuje se ve složitých jazzových akordech, které mají v označení číslovku „11“.\n"}
{"id": "110410", "url": "https://cs.wikipedia.org/wiki?curid=110410", "title": "Duodecima (hudba)", "text": "Duodecima (hudba)\n\nDuodecima (z lat. \"duodecimus\" – dvanáctý) je hudební interval skládající se z oktávy a kvinty. V rovnoměrně temperovaném ladění obsahuje duodecima 19 půltónů. V harmonii a kontrapunktu se s duodecimou zachází takřka stejným způsobem jako s kvintou. Poměr frekvencí duodecimy je 3:1, do tohoto intervalu přefukují některé dechové nástroje, například klarinet.\n"}
{"id": "110411", "url": "https://cs.wikipedia.org/wiki?curid=110411", "title": "Tercdecima (hudba)", "text": "Tercdecima (hudba)\n\nTercdecima (z lat. \"tredecimus\" – třináctý) je hudební interval skládající se z oktávy a sexty. V rovnoměrně temperovaném ladění obsahuje tercdecima 20 půltónů a tercdecima 21 půltónů. V harmonii a kontrapunktu se s tercdecimou zachází takřka stejným způsobem jako se sextou. Objevuje se ve složitých jazzových akordech, které mají v označení číslovku „13“.\n"}
{"id": "110412", "url": "https://cs.wikipedia.org/wiki?curid=110412", "title": "Kvartdecima (hudba)", "text": "Kvartdecima (hudba)\n\nKvartdecima (z lat. \"quattuordecimus\" – čtrnáctý) je hudební interval skládající se z oktávy a septimy. V rovnoměrně temperovaném ladění obsahuje malá kvartdecima 22 půltónů a velká kvartdecima 23 půltónů. V harmonii a kontrapunktu se s kvartdecimou zachází takřka stejným způsobem jako se septimou.\n"}
{"id": "110413", "url": "https://cs.wikipedia.org/wiki?curid=110413", "title": "Kvintdecima (hudba)", "text": "Kvintdecima (hudba)\n\nKvintdecima (z lat. \"quindecimus\" – patnáctý) je hudební interval skládající se ze dvou oktáv. V rovnoměrně temperovaném ladění obsahuje kvintdecima 24 půltónů. Intervaly větší než kvintdecima již svoje hudební názvosloví nemají.\n"}
{"id": "110421", "url": "https://cs.wikipedia.org/wiki?curid=110421", "title": "Steve Buscemi", "text": "Steve Buscemi\n\nSteven Vincent Buscemi (sám vyslovuje <nowiki>[busemi]</nowiki>, původní italská výslovnost je však <nowiki>[bušemi]</nowiki>) (* 13. prosince 1957) je americký filmový a divadelní herec a filmový režisér; pochází z New Yorku.\n\nBuscemi se narodil v newyorském Brooklynu. Jeho otec, John Buscemi, původem z Itálie, je veterán z korejské války, jeho matka je původem z Irska.\n\nSteven vystudoval Valley Stream Central High School (ročník 1976). Po dvou letech nastoupil na Berklee College of Music v Bostonu, kde studoval vokální vystupování. Po třech semestrech studium ukončil a hledal uplatnění v různých konkurzech. V letech 1980 až 1984 pracoval jako hasič v New York City.\n\nJeho první velkou rolí byl Richard Ganoug ve snímku \"Parting Glances\" z roku 1986. Ve stejné době se také stává členem experimentální divadelní skupiny The Wooster Group.\n\nMezi Buscemiho nejznámější role patří Mr. Pink ze snímku \"Reservoir Dogs\" (\"Gauneři\"), Rockhound (\"Armageddon\"), Donny (\"The Big Lebowski\"), Carl Showalter (\"Fargo\"). Rovněž propůjčil svůj hlas Randallovi z animovaného snímku \"Příšerky s.r.o.\" (\"Monsters, Inc.\"). Kromě častějších vedlejších rolí zaznamenal i velký úspěch v rolích hlavních, např. ve snímku \"Přízračný svět\" (\"Ghost World\").\n\nBuscemi hraje mnohdy osoby paranoidní a neurotické. Často byl obsazován do filmů bratří Coenů, přičemž v každém z těchto snímků se objevuje na dobu kratší, než ve snímku předchozím.\n\nV dubnu roku 2001, v době natáčení filmu \"Domestic Disturbance\" (\"Malý svědek\") ve Wilmingtonu (Severní Karolína), byl pobodán, když se připletl do barové rvačky mezi svým dobrým přítelem Vincem Vaughnem, scenáristou Scottem Rosenbergem a místním mužem Timothym Fogertym, jež údajně rvačku vyprovokoval.\n\nRoku 2003 účinkoval jako host (tzv. ) v jedné z epizod seriálu \"Simpsonovi\", kde hrál sám sebe.\n\nV roce 2004 přijal roli v seriálu \"The Sopranos\" (\"Rodina Sopránů\"), v němž ztvárnil postavu Tonyho Blundetta, bratrance Tonyho Soprana. S tímto dílem je spjat rovněž jako režisér divácky velmi oblíbené epizody \"Pine Barrens\" ze třetí série a páté epizody ze série šesté (ve třetí epizodě této série se objevil jako vyhazovač venkovského klubu ve snu Tonyho Soprana).\n\nMimo herectví se Buscemi uplatnil i jako filmový režisér: \"Trees Lounge\" (\"Můj nejmilejší bar\", 1996), \"Animal Factory\" (\"Věznice\", 2000), \"Lonesome Jim\" (2005) a \"Interview\" (2007).\n\nKromě těchto filmů a již zmíněného seriálu \"Rodina Sopránů\" režíroval i několik epizod seriálu \"\" a dvě ze seriálového dramatu \"Oz\" z produkce HBO (\"U.S. Male\" a \"Cuts Like a Knife\").\n\nV roce 2015 bylo oznámeno, že bude režírovat adaptaci románu \"\" od Ronalda De Fea. Rovněž měl režírovat adaptaci knihy \"Teplouš\" od Williama Sewarda Burroughse.\n\nDen po teroristických útocích na New York se přihlásil jako dobrovolník ke své bývalé jednotce a týden pracoval dvanáct hodin denně na Ground Zero, kde hledal přeživší lidi. Odmítl účast kamer a snažil se pracovat anonymně. O svém angažmá se nechlubil a na veřejnost proniklo jen díky zveřejnění jeho jména na seznamu zasahujících hasičů na facebookové stránce \"Brotherhood of Fire\" v roce 2013.\n\nOd roku 1987 je ženatý s choreografkou a filmařkou Jo Andres. Má jednoho syna (narozen 1991). V současnosti žije v Brooklynu.\n\n\nU některých filmů je uveden pouze dabing.\n\n\n"}
{"id": "110422", "url": "https://cs.wikipedia.org/wiki?curid=110422", "title": "DPÚK", "text": "DPÚK\n\nDPÚK a. s. (do 31. prosince 2008 Dopravní podnik Ústeckého kraje a. s.), IČ 25497961, je dopravní společnost, která do roku 2006 provozovala převážnou část autobusové dopravy v Ústeckém kraji. Po ztrátě zakázek od Ústeckého kraje provozovala kolem deseti linek dálkové (mezikrajské) komerční linkové dopravy a MHD v Lounech a Žatci. K 1. únoru 2014 převedla svoje komerční linky na dceřinou společnost DP CITY s.r.o.\n\nFirma byla zapsána do Obchodního rejstříku 26. listopadu 2004. Vznikla rozdělením společnosti \"ČSAD BUS Ústí nad Labem a. s.\" (IČ 48268071) podle Projektu rozdělení z 29. dubna 2004. Dalšími společnostmi vzniklými rozdělením byly \"ČSAD Česká Lípa a. s.\" a \"BUS.COM a. s.\" Rozdělení souvisí i s tím, že okres Česká Lípa, patřící původně spolu s Ústím nad Labem do Severočeského kraje, se stal součástí jiného kraje, Libereckého. Dopravní podnik Ústeckého kraje a. s. a ČSAD autobusy Plzeň a. s. byly jediné z následnických firem vzniklých z původních krajských státních podniků ČSAD, které si zachovaly dominantní celokrajský význam a jejichž předchůdci nebyli rozděleni do státních podniků okresního významu.\n\nSídlo mají všechny tři firmy vzniklé rozdělením uvedeno v Praze 5-Barrandově (k. ú. Hlubočepy), v ulici Lumiérů (původně č. 1024/34a, od 26. července 2006 č. 181/41). Ředitelství společnosti sídlí v Ústí nad Labem v ulici Sociální péče, v místě sídla předchůdců firmy.\n\n7. listopadu 2005 byly zapsány dvě dceřiné společnosti, DP CITY s. r. o. (nejsou informace o tom, že by provozovala nějaké linky) a DP INTERCITY s. r. o., na kterou od 1. 5. 2006 začaly být převáděny dálkové linky DP Ústeckého kraje a. s. K 1. 3. 2009 byly rozhodnutím vlastníka obě tyto společnosti zrušeny s likvidací. Jediný společník při výkonu působnosti valné hromady dne 27. června 2013 rozhodl o zrušení (revokaci) rozhodnutí o zrušení společnosti DP CITY s. r. o. s likvidací ke dni 1. března 2009 a společnost tak obnovil. K 1. únoru 2014 byly komerční autobusové linky DPÚK převedeny na dceřinou společnost DP CITY s.r.o.\n\nDPÚK měl v roce 2006 kolem 600 zaměstnanců. Začátkem roku 2006 provozoval 227 linek a 389 autobusů. Denně přepraví kolem 60 000 cestujících. Na začátku srpna 2006 čtyřdenním přerušením provozu vyvrcholil spor s krajem o výši dotací, kvůli němuž na konci ledna 2006 kraj dopravci vypověděl smlouvu. 24. srpna 2006 ředitel DPÚK oznámil, že 8. září 2006 společnost končí s autobusovou dopravou v regionu kvůli tomu, že kraj poškodil jeho práva. Již počátkem srpna převedla společnost většinu ze svých 400 řidičů na nového dopravce ČSAD Česká Lípa a. s.\n\nŘeditelem DPÚK byl do 8. září 2006 MVDr. Pavel Knecht.\n\nSpolečnost zajišťovala do roku 2006 základní dopravní obslužnost na většině území Ústeckého kraje (přibližně 80 % dopravních výkonů).\n\nMěstskou autobusovou dopravu zajišťuje ve městech Louny a Žatec (dvě linky v každém z obou měst).\n\nDceřiná společnost \"DP INTERCITY s.r.o.\" převzala 1. května 2006 po DPÚK provozování tří linek a od 1. srpna 2006 provozování dalších šesti dálkových linek. Později byly linky převedeny zpět na DPÚK.\n\nPro rok 2010 uspěl DPÚK v poptávce pražské zoologické zahrady na provozování zoobusu, speciální sezonní linky od stanice metra Nádraží Holešovice k zoologické zahradě, a získal smlouvu na jednu sezónu. V předchozích letech tuto linku provozoval Dopravní podnik hl. m. Prahy. DPÚK zavedl symbolické jednokorunové jízdné, v předchozích letech byla doprava zdarma. Od března do září 2012 je linka v provozu opět, již třetí sezónu. Licenční číslo linky je 103125, ve vývěsných zastávkových jízdních řádech a na vozidlech však není uvedeno. V roce 2013 již linka není provozována.\n\nV létě 2013 obsahoval Celostátní informační systém o jízdních řádech tyto linky DPÚK:\n\nDále jsou v CIS JŘ obsaženy jízdní řády tří fiktivních linek:\n\nDopravní podnik Ústeckého kraje a. s. zavedl na svých linkách tzv. integrovaný odbavovací systém, spočívající v možnosti použít bezkontaktních platebních čipových karet. K zapojení do systému vyzval i ostatní dopravce v kraji, zatím se zapojil Dopravní podnik Teplice a. s., jednalo se i s Českými drahami.\n\nNa linkách firma používá autobusy SOR upravené na pohon zemním plynem s obchodní značkou Ekobus. Ekobus je sesterská firma DPÚK a její zisk je de facto ziskem vlastníků DPÚK, který nákup autobusů vykazuje jako neziskovou činnost.\n\nÚstecký kraj opakovaně vyjadřoval nesouhlas s názvem Dopravního podniku Ústeckého kraje (např. v tiskové zprávě Ústeckého kraje ze dne 16.5.2006), protože podle něj vyvolává mylný dojem, že je Ústeckým krajem vlastněn nebo zřízen. DPÚK tvrdí, že název věrně a pravdivě vyjadřuje činnost firmy a region jejího působení a že zápis byl povolen rozhodnutím příslušného soudu a je v souladu i se Zákonem o ochraně označení původu a zeměpisných označení (452/2001 Sb.), přičemž samosprávný celek Ústecký kraj nemá výhradní právo k užívání zeměpisného označení.\n\nVrchní soud v Praze v únoru 2008 potvrdil rozhodnutí Městského soudu v Praze, který na základě žaloby Ústeckého kraje rozhodl, že Dopravní podnik Ústeckého kraje a. s. nesmí používat slovní spojení „Ústecký kraj“ v jakékoliv gramatické formě. Jeho užívání je podle navrhovatele a soudů klamavé, neboť název vyvolává pocit, že je kraj zakladatel či vlastník společnosti, ačkoli tomu tak není a firma v době verdiktu neměla ani uzavřenou smlouvu o veřejné linkové dopravě na Ústecku, přičemž klamavost označení je umocněna slovem „podnik“. DPÚK podal k Nejvyššímu soudu dovolání, v němž popíral právo veřejnoprávní korporace na ochranu jejího názvu jako obchodní firmy, a návrh kraje označil za šikanózní výkon práva v důsledku předchozích sporů.\n\nK 31. prosinci 2008 byla do obchodního rejstříku zapsána změna názvu z Dopravní podnik Ústeckého kraje a. s. na DPÚK a. s.\n\nV únoru 2011 Nejvyšší soud rozhodnutí vrchního soudu potvrdil s tím, že užití názvu kraje pro podnikatelské účely je neoprávněným zásahem do oprávněných zájmů kraje, neboť takové označení kraje navozuje pro třetí osoby jistou souvislost s právnickou osobou Ústecký kraj.\n\nK 1. únoru 2014 převedl dopravce DPÚK své komerční autobusové linky na znovuoživenou dceřinou společnost DP CITY s.r.o.\n\nJiž v březnu 2005 Dopravní podnik Ústeckého kraje a. s. zveřejňoval v denním tisku inzeráty, v nichž kritizoval některá rozhodnutí a činy představitelů a orgánů kraje.\n\nDPÚK zastává názor, že rozsah autobusové dopravy, kterou je kraj ze zákona povinen hradit, je určen veřejným zájmem obyvatel, nikoliv politickým rozhodnutím orgánů kraje či dopravce, a že kraj již v předchozích letech nehradil prokazatelnou ztrátu v plné výši podle zákonného nároku. Kraj dopravci vytýkal, že požaduje úhradu prokazatelné ztráty i za spoje a linky, které kraj neobjednal, tedy některé z těch, které do předchozího roku hradily obce.\n\nKraj pro rok 2006 určil dotaci pro DPÚK 180 milionů Kč, stejně jako pro rok 2005. DPÚK požadoval na rok 2006 úhradu prokazatelné ztráty ve výši 315 milionů Kč a tvrdí, že rozpočet určený krajem není v souladu se zákonnými povinnostmi kraje.\n\nDopravní podnik po kraji požadoval 251 milionů korun jako úhradu ztráty z provozování veřejné dopravy v období leden 2003 až prosinec 2005. Mluvčí Marek Ženkl uvedl, že Dopravní podnik vědomě účtoval menší částky, než na jaké měl ze zákona nárok. Hejtman Jiří Šulc nazval tento postup vydíráním.\n\nPředstavitelé Asociace krajů České republiky v tiskovém prohlášení ze 4. srpna 2006 konstatovali, že státem určená pravidla pro financování veřejné dopravy mohou vést k nepřijatelnému nátlaku na samosprávné orgány a v konečném důsledku mohou poškodit cestující. Precedent Dopravního podniku Ústeckého kraje označili za „varovný signál, který by měl vést ke změně těchto pravidel a k co největší podpoře zdravého tržního prostředí v oblasti dopravy“.\n\nÚstecký kraj vypověděl 31. ledna 2006 Dopravnímu podniku Ústeckého kraje bez oficiálního udání důvodu \"Smlouvu o závazku veřejné služby pro zajištění základní dopravní obslužnosti Ústeckého kraje veřejnou linkovou dopravou\", uzavřenou dne 30. 12. 2003. Zároveň tvrdil, že dopravce je povinen na ztrátových linkách nadále provozovat dopravu až do konce platnosti licencí, tedy do roku 2010 nebo 2011. Vzhledem k tomu, že pro běh výpovědní lhůty je rozhodující doručení výpovědi, nikoliv její odeslání, kraj trvá na tom, že tříměsíční výpovědní lhůta uplynula s koncem dubna, zatímco dopravce tvrdí, že s koncem května (na webu BUSportál se objevila dokonce informace, že až s koncem června 2006). Po domnělém uplynutí výpovědní lhůty přestal kraj dopravu hradit zcela.\n\nVe sděleních pro média kraj uvedl jako důvod svého postupu nepřiměřené finanční požadavky dopravce. Podle hejtmana a mluvčího Ústeckého kraje jsou finanční požadavky DPÚK výrazně vyšší než obvyklé ceny jiných dopravců. Kraj a sdělovací prostředky oznámily, že dopravce účtuje náklady 39 Kč/km (z toho přibližně 14 Kč/km je hrazeno z tržeb jízdného), DPÚK toto tvrzení dementoval a potvrdil, že účtuje náklady 29 Kč/km, přičemž dalších 10 Kč/km připadá na příspěvek na obnovu vozového parku (prostřednictvím majetkově spřízněné firmy Ekobus) v rámci tzv. přiměřeného zisku definovaného v zákoně. Obvyklé náklady účtované v jiných krajích činí 26–32 Kč/km. Podle článku v časopise Ekonom z evidence Ministerstva dopravy vyplývá, že za prvních devět měsíců roku 2005 činily tyto náklady na kilometr (ve veřejné linkové dopravě provozované v závazku veřejné služby) v ČR průměrně 26,10 Kč. U spojů hrazených obcemi DPÚK účtoval náklady pouze 27,29 Kč/km.\n\nDPÚK vyjádřil názor, že v případě zrušení závazku dle článku 6 odst. 2 Nařízení (EHS) 1191/69 ve znění 1893/91 bude Ústecký kraj muset dopravci vyplácet kompenzaci.\n\nKraj vyhlásil 3. dubna 2006 výběrová řízení na zajišťování základní dopravní obslužnosti v 15 oblastech kraje. Podle mluvčí krajského úřadu se v každé z oblastí přihlásilo dva až pět dopravců, jejich jména však nebyla zveřejněna. Obálky s přihláškami otvíraly dvě komise 22. a 23. května 2006.\n\nDPÚK se sice koncem termínu přihlásil do výběrových řízení ve všech 15 oblastech, ale zároveň požadoval jeho zrušení pro protizákonnost. Tvrdil, že smlouva o závazku veřejné služby podle zákona č. 111/1994 Sb. není koncesí podle zákona č. 40/2004 Sb. a není veřejnou zakázkou, ale službou obecného hospodářského zájmu, takže o závazky veřejné služby nelze soutěžit postupem dle zákona č. 40/2004 Sb., což údajně potvrdilo i stanovisko ÚOHS ze dne 22. července 2004. (Z podobného důvodu Ministerstvo dopravy zrušilo v březnu 2006 první kolo výběrového řízení na provozování některých železničních rychlíků.) Poukazoval na to, že nelze soutěžit o „nejnižší nabídkovou cenu“, neboť tento pojem zákon nezná, ale o ekonomicky nejvýhodnější nabídku posuzovanou ve vztahu k zákonem přesně definovanému pojmu prokazatelné ztráty (počítané podle nařízení vlády č. 493/2004 Sb.), a že vyhlášené výběrové řízení nezohledňuje kvalitativní stránku dopravy a nebere ohled na to, že současné licence jsou platné až do let 2010–2011.\n\nVýběrová řízení ve všech 15 oblastech vyhrála sesterská firma \"ČSAD Česká Lípa a. s.\", která měla v té době stejného předsedu představenstva (Michal Jergl) a shodné složení dozorčí rady i některé členy představenstva jako DPÚK a na diskusních stránkách na webech obou společností se za obě firmy vyjadřoval tentýž mluvčí Marek Ženkl. Společnost uspěla s udanou cenou nákladů 27,57 Kč/km.\n\n2. srpna 2006 vzala podle některých novinových zpráv ČSAD Česká Lípa a. s. zpět žádosti o vydání licencí na předmětné linky s odůvodněním, že postup jejich vydávání a podmínky vyžadované krajem jsou protizákonné. Sám hejtman Šulc ve svém sdělení pro tisk začátkem srpna tvrdil: „Je to na hranici zákona, ale ministerstvo nám to schválilo.“ Neupřesnil však, kdo z ministerstva a na základě jaké pravomoci postup schválil ani v čem je postup na hranici zákona. Ministerstvo pro Hospodářské noviny toto tvrzení odmítlo potvrdit.\n\nOd 1. srpna 2006 do 18 hodin dne 4. srpna 2006 společnost DPÚK přerušila provoz na linkách a spojích zajišťujících základní dopravní obslužnost s výjimkou spojů dotovaných přímo obcemi, tedy na 2685 spojích denně, na 199 linkách. Na tuto možnost upozornil DPÚK například již na tiskové konferenci 14. února 2006, konkrétně však datum přerušení provozu oznámil jen asi 5 dní předem.\n\nDopravce jako důvod uvedl nehrazení zákonem stanovených finančních závazků Ústeckým krajem, které považuje za příčinu, kterou nemohl odvrátit. Odvolává se přitom na Nařízení Rady (EHS) č. 1191/69 a na povinnost kraje hradit prokazatelnou ztrátu podle Zákona o silniční dopravě. V tiskovém prohlášení z 26. července 2006 uvedl: \"„Dále sdělujeme, že DPÚK po vyčerpání všech možností v této souvislosti podal 21.7.2006 Ústavní stížnost k Ústavnímu soudu ČR a 25.7.2006 žalobu na stát a Ústecký kraj ve věci neuhrazené ztráty ve výši 274 895 589 Kč za roky 2003–2005 a za květen až červen letošního roku. Žaloba za nehrazení ztráty za měsíc červenec 2006 bude následovat.“\"\n\nPodle prohlášení Ústeckého kraje a jeho hejtmana se přerušením dopravy dopravce dopustil bezprecedentního porušení zákona. Premiér Jiří Paroubek označil výpadek veřejné dopravy za selhání vedení Ústeckého kraje.\n\nPodle zprávy ČTK ze 3. srpna 2006 Úřad pro ochranu hospodářské soutěže zahájil správní řízení s Dopravním podnikem Ústeckého kraje (DPÚK) pro možné zneužití dominantního postavení na trhu. Předseda úřadu Martin Pecina při oznámení této skutečnosti konstatoval, že pokud se prokáže, že Ústecký kraj skutečně DPÚK dluží, obvinění je bezpředmětné. ÚOHS vydal 1. září 2006 tiskovou zprávu, v níž konstatuje, že samotným přerušením provozu DPÚK podle zatím dodaných podkladů dominantního postavení nezneužil, avšak tím, že vyrozuměl Ústecký kraj o svém záměru přerušit provoz vybraných spojů na autobusových linkách pouze s pětidenním předstihem naplnil skutkovou podstatu zneužití dominantního postavení. 6. listopadu 2006 ÚOHS tento názor v rozhodnutí potvrdil a udělil ÚOHS Dopravnímu podniku Ústeckého kraje a. s. pokutu 700 000 Kč. DPÚK v tiskové zprávě oznámil, že se hodlá proti rozhodnutí odvolat s hlavním argumentem, že v základní dopravní obslužnosti je hospodářská soutěž zákonem vyloučena.\n\nŘeditel Dopravního podniku Ústeckého kraje Pavel Knecht 24. srpna 2006 potvrdil, že tato firma 8. září 2006 končí s autobusovou dopravou v regionu (cca 400 autobusů na cca 200 linkách). Prohlásil, že se firma stala „obětí atentátu na její ústavní práva“.\n\nJiž počátkem srpna DP Ústeckého kraje převedl většinu ze svých 400 řidičů na ČSAD Česká Lípa a. s. Dne 1. prosince 2006 ČTK oznámila, že ČSAD Česká Lípa a. s. (dle sdělení ředitele Davida Mahdala) poté, co dopravu v Ústeckém kraji nepřevzala a nezískala ani jinou významnou zakázku, zvažuje propuštění asi 350 z těchto řidičů.\n\nPavel Knecht 8. září 2006 rezignoval na funkci ředitele Dopravního podniku Ústeckého kraje. Nadále bude ředitelem sesterské společnosti BUS.COM a. s., která vlastní a provozuje autobusová nádraží v Ústeckém kraji.\n\nV autobusech firmy Dopravní podnik Ústeckého kraje a. s. byly před volbami do Poslanecké sněmovny v roce 2006 vyvěšeny volební plakáty ČSSD „ODS minus“ zaměřené proti ODS. Naproti tomu hejtman Ústeckého kraje Jiří Šulc byl zvolen za ODS. Tomuto rozložení odpovídaly i postoje předsedy vlády Jiřího Paroubka (ČSSD) k této krizi.\n\nJiž začátkem března 2006 se Dopravního podniku Ústeckého kraje zastal předseda krajského výkonného výboru ČSSD Ústeckého kraje Petr Benda, mimo jiné slovy: \"„Nerad bych si myslel, že za neochotou kraje jednat s DPÚK stojí například snaha dohodnout se společnostmi, které mají blízko ke krajskému vedení a krajským špičkám ODS.“\"\n\nDopravní podnik Ústeckého kraje a. s. zaslal 24. srpna 2006 premiérovi v demisi Jiřímu Paroubkovi otevřený dopis, v němž si stěžuje na to, že Ústecký kraj zneužívá svých vrchnostenských oprávnění. DPÚK požádal o prošetření postupu Ústeckého kraje ministerstvy a zvláštními policejními útvary, nikoliv regionálními orgány státní moci.\n\n30. srpna 2006 přijala vláda usnesení č. 1027 k situaci při zajišťování základní dopravní obslužnosti Ústeckého kraje. Usnesení ukládá ministrům dopravy, vnitra, spravedlnosti a financí přezkoumat postup orgánů Ústeckého kraje, sledovat stav prověřování trestních oznámení v této věci, vyloučit podjaté osoby z rozhodování a do konce září 2006 provést analýzu způsobu řešení základní dopravní obslužnosti ve všech krajích. Hejtmanovi Ústeckého kraje vláda svým usnesením doporučila zdržet se jednání, které by bylo v rozporu se zásadami nestrannosti a objektivity.\n\nÚstecký kraj premiérovi vytkl, že porušil jednací řád vlády tím, že věc neprojednal s Ústeckým krajem a že usnesení opomíjí porušování zákona dopravcem DPÚK.\n\nDopravní podnik Ústeckého kraje 28. listopadu 2006 zaslal Krajskému úřadu Ústeckého kraje (a zároveň zveřejnil) výzvu, aby úřad v přenesené působnosti zrušil „koncesní“ řízení, které vyhlásil 13. října 2006 Ústecký kraj v samostatné působnosti, pro zmatečnost (nebyla ukončena soudní a další řízení ohledně sporu, závazky veřejných služeb jsou vyňaty z působnosti koncesního zákona a nelze je upravovat obchodními smlouvami, ale jen veřejnoprávními, krajský úřad je vázán tím, že dopravci v minulosti povolil účelově vázané investice) a pro diskriminační povahu řízení. Zároveň dopravce zaslal úřadu odhad prokazatelné ztráty při zajišťování základní dopravní obslužnosti na rok 2007.\n\nSídlo mají všechny tři firmy vzniklé rozdělením (Dopravní podnik Ústeckého kraje a. s., ČSAD Česká Lípa a. s., BUS.COM a. s.) uvedeno v Praze 5-Barrandově (k. ú. Hlubočepy), v ulici Lumiérů (původně č. 1024/34a, od 26. července 2006 č. 181/41). Na této adrese (181/41) v letech 1995–2001 sídlila mateřská škola, nyní zde sídlí kromě uvedených firem například Československá eskontní společnost a. s., ale případná souvislost není zřejmá. Firma Ekobus a. s. sídlí v ulici Lumiérů, stále ještě v objektu č. 1024/34a.\n\nPředsedou představenstva \"ČSAD Česká Lípa a. s.\" a zároveň i Dopravního podniku Ústeckého kraje a. s. byl v první polovině roku (Michal Jergl), shodné bylo i složení dozorčí rady (Jaroslav Havlátko z Prahy 5, Roman Hynek z Prahy 4, Karel Havel z Liberce) i někteří další členové představenstva. Na diskusních stránkách na webech obou společností se za obě firmy vyjadřoval tentýž mluvčí Marek Ženkl (po odhalení této skutečnosti, když předstíral, že o záměrech druhé společnosti nic neví, začal tvrdit, že na webu ČSAD Česká Lípa se vyjadřoval jako pouhý návštěvník webu, a následně byla na tomto webu celá diskuse zrušena). Z obchodního rejstříku není zřejmé, kdo společnosti vlastní, protože jejich akcie jsou listinné na majitele.\n\nFirma Ekobus a. s. byla do 4. května 2005 stoprocentně vlastněná společností \"ČSAD BUS Ústí nad Labem a. s.\", od 4. května 2005 je stoprocentně vlastněná nástupnickou firmou \"BUS.COM a. s.\"\n\n16. července 2006 v ranních hodinách autobus DPÚK na pravidelné lince Česká Kamenice-Děčín-Praha, provozované dceřinou společností DP Intercity, na dálnici D 8 měl vážnou dopravní nehodu. V autobuse bylo 12 cestujících, z nich pět zemřelo na místě a jedna při převozu do nemocnice. Ostatní cestující a řidič byli v péči lékařů. Technická závada jako příčina nehody byla vyloučena.\n\n\n\n"}
{"id": "110425", "url": "https://cs.wikipedia.org/wiki?curid=110425", "title": "Srpen 2006", "text": "Srpen 2006\n\n"}
{"id": "110462", "url": "https://cs.wikipedia.org/wiki?curid=110462", "title": "Jan Hammer", "text": "Jan Hammer\n\nJan Hammer (* 17. dubna 1948 Praha) je americký hudební skladatel a multiinstrumentalista (klavírista, hráč na syntetizéry, kytarista, bubeník atd.) českého původu, žijící v USA. Byl členem legendární jazz-rockové formace Mahavishnu Orchestra a nahrál jak velké množství sólových desek, tak tituly v rámci příležitostných sestav nebo s vlastní skupinou, ve kterých se pohybuje od jazzu přess jazz-rock a rock k popové hudbě. Hammer vyhrál několik cen Grammy. Jeho asi nejznámější prací je hudba k seriálu Miami Vice z 80. let minulého století.\n\nJan se narodil v Praze, jeho matka byla dobře známá jazzová zpěvačka Vlasta Průchová a jeho otec Jan Hammer st. byl lékař a jazzový hudebník. Po dětství plném hudby vstoupil na pražskou akademii múzických umění. Po vstupu intervenčních vojsk Varšavské smlouvy v roce 1968, přerušil studia na akademii a přestěhoval se do Spojených států a to po přijetí stipendia v Berkleeho vysoké škole hudby v Bostonu. Před svým odchodem jako sedmnáctiletý složil hudbu a písně k celovečernímu pohádkovému filmu \"Šíleně smutná princezna\".\n\nPo dokončení studií se přesunul do Lower Manhattan, kde se připojil k nově vznikající skupině Johna McLaughlina Mahavishnu Orchestra v roce 1971. Za dva roky skupina prodala přes dva miliony nosičů před svým rozpuštěním v roce 1973. Značnou sumu ze svých úspor investoval do stavby svého vlastního nahrávacího komplexu (Red Gate Studio) v New Yorku, který pomohl jeho sólové dráze. Pokračoval v nahrávání s mnoha uznávanými hudebníky oné doby.\n\nV roce 1984 producenti televizní série Miami Vice Hammera požádali o zkomponování hudby ke každé epizodě toho seriálu. Jan souhlasil a v roce 1985 jeho tematická píseň pro seriál dosáhla první místo v Billboard Hot 100. Tím se stala jednou ze dvou instrumentálních skladeb ze seriálu, druhá byla \"Theme from SWAT\" od Rhythm Heritage. Skladba „Miami Vice Theme“ zůstala na vrcholu amerických hitparád po 12 týdnů, zasloužila se o čtyřnásobnou platinovou desku a Janovi vyhrála dvě ceny Grammy.\n\nV roce 1989 vydal album \"Snapshots\", které obsahovalo i píseň „Too Much to Lose“. K písni byl natočen i videoklip, ve kterém hrají, mimo Hammera, i David Gilmour ze skupiny Pink Floyd, Ringo Starr a Jeff Beck.\n\n\n\n\n\n\n\n\n\n\n\n\n\n\n\n\n\n"}
{"id": "110499", "url": "https://cs.wikipedia.org/wiki?curid=110499", "title": "Montreal Canadiens", "text": "Montreal Canadiens\n\nMontreal Canadiens (: ) je profesionální kanadský klub ledního hokeje, který sídlí v Montréalu v provincii Québec. Do NHL vstoupil v jejím inauguračním ročníku 1917/18 a hraje v Atlantické divizi v rámci Východní konference. Své domácí zápasy odehrává v hale Centre Bell s kapacitou 21 288 diváků. Klubové barvy jsou modrá, bílá a červená.\n\nZaložen byl v roce 1909. Je také jedním z členů tzv. Original Six. Na kontě má 24 vítězství ve Stanley Cupu, zdaleka nejvíce ze všech klubů. Naposledy ale NHL ovládl v sezóně 1992/93. V současnosti (2017) hraje tým na stadionu s největší kapacitou v NHL – 21 228.\n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "110500", "url": "https://cs.wikipedia.org/wiki?curid=110500", "title": "Louis Daguerre", "text": "Louis Daguerre\n\nLouis-Jacques-Mandé Daguerre [\"lui žak mandé dagerr\"] (18. listopadu 1787, Cormeilles-en-Parisis — 12. července 1851, Bry-sur-Marne) byl francouzský malíř a vědec, který ve třicátých letech 19. století vyvinul první praktickou metodu fotografování — daguerrotypii. Vynalezl také jako první diorama a polyorama. Je považován za jednoho z průkopníků a otců fotografie, spolu s Nicéphorem Niepcem, Williamem Foxem Talbotem, Hippolytem Bayardem a Hérculem Florencem.\n\nNarodil se ve městě Cormeilles-en-Parisis vzdáleném 17 km od centra Paříže ve Francii 18. listopadu 1787. Vyučil se malířem divadelních dekorací a v letech 1807 — 1819 asistoval pařížskému malíři panoramat a pracoval jako scénograf v divadlech, mezi jinými i v pařížské \"Opeře\". Roku 1820 založil vlastní podnik, měl mnoho zakázek a byl velmi žádaný. Roku 1822 představil vlastní vynález — diorama, rafinované malby na několika tenkých plátnech umístěných za sebou. Dozvěděl se o pokusech Josepha Nicéphora Niepce, průkopníka fotografie a navázal s ním spolupráci na rozvoji metody uchování obrazu z camery obscury. Niepce s Daguerrem uzavřel smlouvu, ve které starý Niepce počítal se svým synem Isidorem. Po smrti Niepceho roku 1833 pokračoval v úsilí o vytvoření praktického způsobu fotografování sám, a až v roce 1837 vyvinul praktický způsob fotografování, dnes pojmenovaný daguerrotypie. Daguerrovou metodou se obraz zaznamenával na desku potaženou jodidem stříbrným, přičemž expozice trvala asi 15 až 20 minut. Daguerrovo oznámení nového vynálezu vyvolalo senzaci, jeho výstavu v Paříži navštívily zástupy lidí. Vznikaly nové portrétní ateliéry, které metodu obrázků na kovové podložce používaly.\n\nDaguerra navštívil při své návštěvě Paříže v roce 1839 Samuel F. B. Morse a velmi se zajímal o jeho vynález daguerrotypie a dioramata. Morse napsal dopis s popisem tohoto vynálezu redaktorovi časopisu \"New-York Observer\". Daguerrotypie se podobně jako telegraf později rozšířila do celého světa.\n\nDalšího zdokonalení fotografického procesu dosáhl anglický vědec William Henry Fox Talbot, který si nechal kalotypii patentovat 8. února 1841.\n\nV Paříži se ve čtyřicátých letech osobně setkal s ruským vynálezcem Sergejem Levickým, se kterým si vyměnili celou řadu nápadů v technické oblasti fotografického vývoje. Daguerre, který již slyšel o talentovaném ruském fotografovi, se s Levickým setkal srdečně rád a s velkým zájmem.\n\nDaguerre zemřel v Bry-sur-Marne, 12 km od centra Paříže, kde se dnes nachází jeho hrob. Je jedním ze 72 významných mužů, jejichž jméno je zapsáno na Eiffelově věži v Paříži.\n\nPráce na procesu daguerrotypie probíhala ve stejné době, kdy pracoval na kalotypii William Fox Talbot v Anglii. Oba muži věděli, že pracují na procesu, který měl být ve světě umění převratný.\n\nDne 22. ledna 1839 se o Daguerrově práci doslechl Angličan John Herschel a bez znalosti dalších podrobností byl již za několik dní schopen vytvářet vlastní fotografie. Asi za deset dní poté Herschela navštívil jeho krajan Fox Talbot, aby se dozvěděl více o ustalování fotografií. Herschel objevil schopnost sirnatanu sodného rozpouštět halogenidy stříbra, ale informoval o tom také Daguerra. Ten tohoto objevu využil pro lepší zafixování svých fotografií, které doposud ustaloval pouze roztokem kuchyňské soli.\n\nDaguerre si nechal 12. srpna 1839 registrovat patent v Británii, aby tam svůj vlastní vynález ochránil (že vynález bude \"Free to the World\" - \"celosvětově volně k užití\" prohlásila Francie týden před tím!), což vývoj fotografie v této zemi značně zpomalilo. Velká Británie měla být jediným státem, ve kterém měl patent platit. V Anglii ji mohl volně používat pouze Daguerrův student, Francouz Antoine Claudet.\n\nDaguerre po svém vynálezu již vydělávat peníze na živobytí nemusel, protože dostával penzi od francouzské vlády.\n\nFox Talbot do svého procesu kalotypie investoval značné množství peněz (přibližně 5000 liber v tehdejší měně; roku 1830) a pro britské fotografy, kteří ji používali místo daguerrotypie, licencoval proces zdarma. Kalotypie je charakteristická velkým kontrastem, ostrým obrazem a papírovými negativy. Ve 40. letech 19. století kalotypie definitivně nahradila originální daguerrotypii.\n\nNa začátku roku 1829 začal Daguerre spolupracovat na zdokonalení fotografického procesu s Josephem Nicéphorem Niépcem. Niepce s Daguerrem uzavřel smlouvu, ve které starý Niepce počítal se svým synem Isidorem. Partnerství trvalo až do Niépceho smrti v roce 1833. Daguerre dále pokračoval v experimentech a v roce 1839 zveřejnil svůj nový proces na pořizování fotografií, který po sobě nazval daguerrotypie.\nDaguerre požádal o pomoc svého přítele, vlivného tajemníka francouzské akademie věd Dominiqua Araga, aby představil daguerrotypii na zasedání Francouzské akademie věd. Zpráva mezi vědci vzbudila senzaci a rozlétla se do celého světa. Arago pravděpodobně přiměl dalšího tehdejšího vynálezce fotografie Hippolyta Bayarda, aby střežil svůj vynález pozitivního procesu v tajnosti. Arago pak rychle prosadil návrh, aby francouzská vláda koupila práva tohoto vynálezu od Daguerra. Dne 15. června 1839 podepsal král Ludvík Filip zákon, kterým byla Daguerrovi přiznána doživotní penze 6000 franků a Niepcovu synu Isidorovi 4000 franků. Téhož roku dne 19. srpna byl vynález fotografie vyhlášen na zasedání akademie věd a připadl státu.\n\nTři roky před Daguerrem a šest let po Niépcovi, použil mechanismus negativ/pozitiv francouzsko - brazilský vynálezce Hércules Florence.\n\nNa mnoho let se tak Niépcemu ani Bayardovi nedostalo uznání za něco, co ve skutečnosti bylo jejich vynálezem. Niépceho syn bojoval a snad i nakonec zvítězil v boji o uznání svého otce za tento vynález, avšak Niépceho ani Bayardovo jméno nebylo nikdy tak slavné jako Daguerrevo. Bayard dokonce naaranžoval svou sebevraždu na protest proti nedostatku oficiálního uznání jeho podílu na vynálezu fotografie.\n\nLouis Daguerre vynalezl první prakticky užívanou komplexní metodu fotografie, kterou pojmenoval daguerrotypie. Technika daguerrotypie, vycházející z heliografie, používala jako médium destičku ze stříbra nebo silně postříbřené mědi, která se vložila do zvláštní skříňky nad misku s krystaly jódu. Tenká povrchová vrstva se působením par jódu změnila na jodid stříbrný citlivý na světlo. Pro expozici se používala camera obscura. Osvícení trvalo podle intenzity světla od několika minut do několika hodin. Světlo na destičce redukovalo jodid stříbrný zpět na stříbro, které mělo černou nebo tmavohnědou barvu. Exponovaná destička pak byla v temnotě přenesena do skříňky, kde na ni působily páry rtuti, které na osvětlených místech vytvořily se stříbrem amalgám mléčně bílé barvy. Obraz pak byl ustálen v roztoku chloridu sodného nebo thiosíranu sodného. Daguerre použil metodu ustalování na základě objevu Johna Herschela, který zveřejnil proceduru na výrobu ustalovače o dvacet let dříve - v roce 1819.\n\nCitlivost procesu daguerrotypie vylepšil Daguerrův student Antoine Claudet pomocí chloru (namísto bromu) a navíc kromě jódu získal větší rychlost chemické akce - tedy kratší expoziční čas. Také vynalezl červené (bezpečné) osvětlení fotografické temné komory.\n\nDaguerre osobně věnoval jedno své zátiší, zvané \"Kynžvartská daguerrotypie\" z roku 1839 – tedy ve stejném roce, kdy byla daguerrotypie patentována – s motivem uměleckého ateliéru a s vlastnoručním věnováním kancléři Metternichovi. Dnes je majetkem zámku Kynžvart. Další původní snímek Královského paláce v Paříži z roku 1839, také fotografovaný Daguerrem, se nachází ve fotografické sbírce Národního technického muzea.\n\nDaguerre maloval panoramata, dioramata, obrazy a vytvářel scény pro pařížská divadla. Vybíral si většinou témata krajin, interiéry, kaple nebo sopky. Daguerre se velmi zajímal o kontrast světla a stínu, který podrobně rozvinul ve svých dioramatech i daguerreotypiích.\n\nMalby na dioramatech nanášel na tenké průsvitné plátno. K obrazu často přidával reálné rekvizity aby posílil zážitek diváka. Obraz byl osvětlován zepředu i zezadu, aby byl naznačen postupný přechod z denního světla na večerní. Světlo se také používalo při objevování a mizení herců a hereček. Když byla dokončena jedna scéna hry, hlediště se otočilo k jinému obrazu na jevišti. Tato dioramata se používala v rané době filmu a byla velmi populární. První diorama bylo představeno v Paříži v roce 1822. Jeho úspěch byl tak velký, že byl Daguerre požádán aby vytvořil další diorama pro Londýn. To bylo nakonec představeno v parku East Square roku 1823.\nDíky vysokému zájmu o cestování a zejména návštěvám zřícenin a malebných míst v 18. století se stala Daguerrova dioramata velmi populární zejména mezi lidmi té doby. Těm, kteří neměli možnost cestovat, dioramata nabídla zážitek téměř podobný reálné návštěvě, zatímco ostatním pomohlo oživit jejich vzpomínky a emoce.\n\nPůvodní diorama se dnes nachází v kostele v Bry-sur-Marne (součást Paříže). Diorama neustále mění svou podobu — napodobuje denní nebo noční světelnou atmosféru.\n\nRoku 1890 nechala k 50. výročí vynálezu fotografie ve Spojených státech postavit sochu \"Společnost profesionálních fotografů\". Socha stojí nedaleko Národní portrétní galerie ve Washingtonu a autorem je sochař Jonathan Scott Hartley. Sochu slavnému umělci postavili také ve francouzském Cormeilles-en-Parisis, Val d'Oise.\n\n\n\n"}
{"id": "110501", "url": "https://cs.wikipedia.org/wiki?curid=110501", "title": "Chřiby", "text": "Chřiby\n\nChřiby jsou vrchovina a geomorfologický celek na středovýchodní Moravě, ležící mezi městem Kyjovem v Jihomoravském kraji a obcí Kvasice ve Zlínském kraji. Jejich průběh je orientován od jihozápadu na severovýchod, délka je asi 35 km a největší šířka činí 10 km, rozloha Chřibů je asi 335 km². Nejvyšší vrchol – Brdo má výšku 587 m n. m. Typickým pro Chřiby je trojvrší Buchlov, Modla („Barborka“) a Holý kopec.\n\nChřiby jsou součástí geomorfologické oblasti Středomoravské Karpaty a subprovincie Vnější Západní Karpaty. Svou polohou od sebe oddělují národopisné oblasti Hanou na severu a Slovácko na jihu. Na severu s Chřiby sousedí Litenčická pahorkatina, na západě Ždánický les, na jihu Kyjovská pahorkatina a na východě Dolnomoravský a Hornomoravský úval táhnoucí se podél řeky Moravy.\n\nNázev \"Chřiby\" je sice starobylého původu, ale v tomto znění je doložen poměrně pozdě. Jako nejstarší (14. století) je zapsáno jméno \"Greczen\", tj. česky \"Křečín\", starší než jméno Chřiby jsou i jména \"Hříběcí\" nebo \"Hříběcí hory\", \"Hřebice\" (množ. č.), \"Hřebeč\", která se začínají vyskytovat počínaje r. 1414. Vedle těchto názvů se od poloviny 18. stol. objevuje jméno \"Maršovy hory\" (r. 1786 \"Marschowahora\"), něm. \"Marsgebirg(e)\" „pohoří Mars“ nebo „Marsovo pohoří“ (poprvé německy na Bayerově mapě Moravy a Slezska z r. 1817–1819). Jméno \"Maršovy hory\" původně patřilo jen části Chřibů a bylo teprve Bayerem vztaženo na celé pohoří. Ještě Šemberova Mapa Moravy z r. 1863 rozeznává \"Hříběcí\" a \"Maršovy hory\", což jsou názvy dvou hlavních hřbetů Chřibů.\n\nJméno \"Chřiby\" se vykládá dvojím způsobem:\n1) Z domácího slova \"chřib\" „pahorek“, které je známo ze staré češtiny (\"chřib-\" „kopec, vrch“) a také ze staroslověnštiny (\"chrib?-\" „pahorek“) a které je u nás doloženo v pomístních jménech Chřiby, Chřibí, Chřibina a Křib, Křibí, Křiby, Křibina apod. Původem souvisí se staročeským \"chřbet\" „hřbet“. Na Slovensku je prostor se jmény od \"chríb\" „vyvýšenina“ rozložen na západě (zde především) a na severu. Jméno Chřibů by pak do tohoto širšího areálu patřilo jako jeho západní okraj.\n2) V několika jiných evropských jazycích se vyskytují jména vyvýšenin, hřbetů a horských útvarů, která byla odvozena od stejného základu, jenž zněl \"grib-\", \"hrib-\" „skála, pahorek“ a je praevropský. Tento základ je s naším \"hřbet\" (staročesky \"chřbet\") prapříbuzný, nikoli však shodný. Z \"grib-\" se vlastně dobře mohlo vyvinout staročeské \"Hříb-\", \"Hříběcí hory\", což se však počalo pokládat jako odvozeniny od \"hřebec\", a proto vznikla i varianta \"Hřebeč\". Ta byla převedena do němčiny jako \"Marsberg\", protože staroněmecké \"mar\" znamenalo „hřebec“. A zpětným počeštěním vzniklo \"Marsovy hory\", které bylo dodatečně spojováno se jménem bohyně Mary, popř. s Mořenou, postavou lidových pověstí.\n\nChřiby se dělí na dva geomorfologické podcelky:\n\nChřiby jsou tvořeny zvrásněnými paleogenními pískovci, jílovci a slepenci magurského flyše, jen tu a tam vystupujícími v podobě osamělých skalních útvarů na Budačině, Komínkách, Holém kopci či Buchlovském kameni.\nNa nerostné suroviny jsou Chřiby chudé, kromě pískovce z několika kamenolomů se u Kostelan v menší míře těží ropa a zemní plyn.\n\nNa území Chřibů pramení velké množství vodních toků, jako je Kyjovka (v Chřibech nazývaná \"Stupava\"), Litava, Kotojedka, Dlouhá řeka. Všechny toky se vlévají do řeky Moravy (kromě Kyjovky, která ústí do Dyje jen několik kilometrů před jejím vyústěním do Moravy, a kromě Litavy, která je přítokem Svratky). Na Kyjovce byla v Chřibech vybudována vodní nádrž Koryčany. Další menší nádrž \"Březina\" leží na toku Hruškovice u Osvětiman a vodní nádrž \"Nad Sovínem\" leží na Dlouhé řece u Smraďavky (Leopoldova) asi 2 km jižně od Buchlovic.\nNa Smraďavce (Leopoldově) také pramení sirovodíkový pramen, který byl jako lázně využíván již v 16. století.\n\nV rámci České republiky lze toto území označit jako jedno z ekologicky nejstabilnějších, vyznačující se nadprůměrnou lesnatostí s převahou lesů přírodní dřevinné skladby (bukové a dubo-habrové lesy asociací \"Carici pilosae-Fagetum\" a \"Carici pilosae-Carpinetum\"). Antropogenní vlivy zasáhly především na úpatí pohoří přeměnou listnatých porostů na jehličnaté, většinou smrkové porosty.\nV podrostu z běžných rostlin roste např. samorostlík klasnatý \"(Actaea spicata)\", mařinka vonná \"(Asperula odorata)\", kyčelnice cibulkonosná \"(Dentaria bulbifera)\", ostřice chlupatá \"(Carex pilosa)\". Ze vzácnějších rostlin lze nalézt např. sněženku podsněžník \"(Galanthus nivalis)\", Árón východní \"(Arum cylindraceum)\", okrotici bílou \"(Cephalanthera damasonium)\", kruštík modrofialový \"(Epipactis purpurata)\", kruštík širolistý \"(Epipactis helleborine)\", bradáček vejčitý \"(Listera ovata)\", vemeník dvoulistý \"(Platanthera bifolia)\", vstavač bledý \"(Orchis palens)\", hlístník hnízdák \"(Neotia nidus-avis)\", lilii zlatohlávek \"(Lilium martagon)\", aj.\n\nChřiby jsou územím s relativně vyváženými ekologickými podmínkami, což se přímo projevuje v druhové pestrostí fauny s velkým podílem zvláště chráněných druhů (např. čáp černý \"(Ciconia nigra)\", včelojed lesní \"(Pervis apivorus)\", bramborníček černohlavý \"(Saxicola torquata)\", krutihlav obecný \"(Jynx torquilla)\", lelek lesní \"(Caprimulgus europaeus)\", výr velký \"(Bubo bubo)\", krkavec velký \"(Corvus corax)\", holub doupňák \"(Columba oenas)\", datel černý \"(Dryocopus martius)\", strakapoud bělohřbetý \"(Dendrocopos leucotos)\". některé druhy netopýrů, z bezobratlých stojí za zmínku nález kudlanky nábožné) \"(Mantis religiosa)\". V posledních letech se zde šíří i bobr evropský \"(Castor fiber)\" (vodní nádrž Koryčany).\n\nNa území Chřibů je řada chráněných území. Za zmínku stojí výslunné travnaté stráně s teplomilnou květenou s řadou chráněných druhů z čeledi vstavačovitých nebo skalní útvary na hřebenech Chřibů. Chřiby jsou taky navrženy k ochraně jako Evropsky významná lokalita v České republice.\n\nPřírodní parky:\n\nZrušený přírodní park:\n\nPřírodní rezervace:\n\nPřírodní památky:\n\nPamátné stromy:\n\nOblast Chřibů byla osídlena již od počátku mladší doby kamenné (mladého paleolitu), jak o tom svědčí bohaté nálezy kamenných nástrojů a pohřebišť lidu aurignacienské kultury v severozápadní části Chřibů (Kvasice, Karolín, Lhotka, Žlutava, Nová Dědina) staré 20 000 až 40 000 let.\n\nDalší soustavnější osídlení oblasti Chřibů bylo v pozdní době bronzové (eneolitu) asi před 3 000 až 2 700 lety lidem kultury lužických popelnicových polí, jak o tom svědčí nálezy hradišť na Brdě, Holém kopci a u Roštína.\n\nV 9. století se oblast Chřibů ocitla v těsné blízkosti jednoho z velkomoravských center ve Starém Městě. Z této doby pocházejí nálezy 60 mohyl na Tabarkách, hradiště v Kyjově, na Sklepisku a Svatém Klimentovi a nález základů kostela v Modré.\n\nNejpozději ze 13.–14. století pocházejí zmínky o všech dnešních vesnicích a osadách na úpatí Chřibů. Teprve mnohem později, až ve druhé pol. 17. stol. jsou osídlovány i centrální části (Jankovice – po r. 1648, Salaš – 2. polovině 17. století, Kostelany – 1667, Stupava – 1690, Staré Hutě – 1701), které ale i tak zůstaly ve velké míře zalesněné a řídce obydlené.\n\nVe středověku byly v Chřibech postaveny tři hrady. Z doby kolem poloviny 13. stol. pochází hrad Buchlov, který nebyl nikdy dobyt; z roku 1261 je první zmínka o Stříleckém hradu, jenž je od poloviny 16. stol. pustý a v roce 1330 byl Bernardem z Cimburka vystavěn hrad Cimburk, který je od roku 1709 uváděn jako pustý.\n\nRoku 1205 byl na Velehradě založen cisterciácký klášter v pozdně románském a raně gotickém slohu, zničen husity roku 1421. Po částečné obnově opět zničen roku 1681. Dnešní podobu získal po barokní obnově skončené roku 1735. Za reforem Josefa II. v roce 1784 zrušen, ale roku 1890 obnoven řádem Tovaryšstva Ježíšova.\n\nVe 14. stol. byl na Svatém Klimentovi augustiniánský klášter a proboštství, který byl zničen za husitských válek.\n\nPostupně se sídla šlechty přesouvala z hradů a tvrzí na zámky. Tak vznikly renesanční zámky se zahradami v Kyjově, v Kvasicích a ve Střílkách, ve 2. pol. 17. stol. barokní zámky v Koryčanech a ve Zdounkách, v r. 1701 v Buchlovicích a v pol. 18. stol. rokoko – klasicistní zámeček v Cetechovicích.\n\nZa druhé světové války měl v Chřibech své působiště partyzánský oddíl Olga, svou základnu měli v hájovně u obce Salaš.\n\n\n\n"}
{"id": "110502", "url": "https://cs.wikipedia.org/wiki?curid=110502", "title": "Středomoravské Karpaty", "text": "Středomoravské Karpaty\n\nStředomoravské Karpaty jsou nízké pohoří nacházející se na střední až jižní Moravě. Mají pahorkatinný až vrchovinný ráz. Jejich rozloha je 1877 km², střední výška 282 m n. m. a střední sklon 4°33'. Nejvyšším vrcholem je Brdo 586,7 m n. m. v Chřibech. Leží na pomezí Jihomoravského a Zlínského kraje. Na západě s nimi sousedí Dyjskosvratecký úval, na jihu a jihovýchodě Dolnomoravský úval, na východě Vizovická vrchovina, na severu Hornomoravský úval a na severozápadě Vyškovská brána.\n\nGeomorfologická oblast Středomoravské Karpaty je součástí geomorfologické subprovincie Vnější Západní Karpaty, která je částí geomorfologické provincie Západních Karpat.\nDělí se na čtyři geomorfologické celky:\n\nPodloží oblasti tvoří především paleogénní horniny ždánické jednotky vnější skupiny příkrovů a račanské jednotky magurské skupiny příkrovů.\nJako nadloží se uplatňují neogénní flyše a větrné sedimenty.\n\nV minulosti, v letech 1824 až do 90. let 20. století, se v Kyjovské pahorkatině, kde se nachází kyjovská sloj jihomoravské lignitové pánve, těžil lignit. Sloj je 15 km dlouhá a 4 km široká, její mocnost je 3 - 6 m. V některých částech byl lignit vytěžen malodoly již na konci 19. stol.\n\nDůl Julius u Šardic byl otevřen roku 1911, začátkem 40. let 20. století byla roční produkce 55 000 tun lignitu, v roce 1960 byl přejmenován na důl 9. května. Do června roku 1978, kdy byl uzavřen, se v něm vytěžilo celkem 3 689 200 tun lignitu.,\n\nDůl Dukla u Šardic byl otevřen roku 1965, 9. června roku 1970 zde po průtrži mračen došlo k zplavení dolu, což si vyžádalo 34 obětí. Důl byl uzavřen v 21. prosince roku 1992 při roční průměrnou produkci 550 000 - 600 000 tun lignitu.\n\nZ oblasti středomoravských Karpat pochází lehká, parafinická ropa. V roce 1973 bylo otevřeno ložisko ropy u Ždánic (maximum těžby v roce 1980 5641 tun). Od roku 1978 se těží u Koryčan. Do roku 2006 bylo vytěženo 18600 tun ropy. V roce 1986 bylo objeveno u Dambořic jedno z největších ložisk v ČR. Jeho denní těžba představuje 55% produkce v ČR (v roce 2007 vytěženo 135400 tun)./ Další ložiska jsou u Uhřic, Kostelan nebo Bučovic\n\nV kamenolomu Žlutava se od 2. poloviny 19. století s přestávkami dosud (rok 2016) těží křemitovápenitý pískovec. Od září roku 1997 ho těží firma Kamenolom Žlutava s.r.o\n\nHlavní toky, které pramení ve Středomoravských Karpatech, jsou Litava, Kyjovka, Trkmanka a Kotojedka. Celé území patří do povodí Moravy, přímo nebo přes její přítoky (Hanou, Svratku, Dyji).\n\nStředomoravské Karpaty klimatologicky patří k teplé oblasti, pouze nejvyšší části náleží do mírně teplé oblasti.\n\nOblast leží v 1. - 3. vegetačním stupni\n\nV jižní části Středomoravských Karpat se daří vinohradnictví a sadařství teplomilných druhů jako jsou meruňky a broskvoně, lze zde nalézt i oskeruše. Lesy se vyskytují na méně úrodných a hůře obdělávatelných půdách. Větší lesní komplexy pokrývají především vrchy členitějších pahorkatin a vrchovin. Vyskytují se zde lesostepní a stepní společenstva, teplomilná společenstva panonských a karpatských dubohabřin, ve vyšších oblastech také společenstva bučin.\n\nVe Středomoravských Karpatech se nacházejí dva přírodní parky:\n\nV oblasti byla vyhlášena jedna evropsky významná lokalita\n\nK ochraně přírody slouží 83 maloplošných zvláště chráněných území. Celkem jsou zde 2 národní přírodní rezervace (NPR), 4 národní přírodní památky (NPP), 23 přírodních rezervací (PR) a 54 přírodních památek (PP).\nV Chřibech leží: 6 PR a 17 PP; v Kyjovské pahorkatině: 1 NPP, 4 PR a 12 PP; v Litenčické pahorkatině: 2 NPR, 2 NPP, 5 PR a 12 PP a ve Ždánickém lese: 1 NPP, 8 PR a 13 PP.\n\n\n\n\n\n\n"}
{"id": "110503", "url": "https://cs.wikipedia.org/wiki?curid=110503", "title": "Kyjovská pahorkatina", "text": "Kyjovská pahorkatina\n\nKyjovská pahorkatina je geomorfologický celek na jihu Moravy v okolí města Kyjov, na přechodu mezi Dolnomoravským úvalem na jihu a Chřiby a Ždánickým lesem na severu. Má pahorkatinný až vrchovinný ráz a rozlohu 482 km². Nejvyšším bodem je Babí lom (417 m n. m.), střední výška je 235 m n. m. a střední sklon 3°30'.\n\nKyjovská pahorkatina je částí geomorfologické oblasti Středomoravských Karpat, které jsou částí geomorfologické subprovincie Vnější Západní Karpaty.\n\nDělí se na čtyři geomorfologické podcelky:\n\nPodloží je různorodé, v severní části je převážně tvořeno paleogénními jílovci a pískovci račanské jednotky magurské skpiny příkrovů, v západní a jihozápadní části paleogénními jílovci a pískovci ždánické jednotky vnější skupiny příkrovů. V jižní části, hlavně na hranicích s Dolnomoravským úvalem, je tvořeno především sarmatskými a pannonskými sedimenty Vídeňské pánve.\n\nNadloží je tvořeno spraší a sprašovými hlínami. Dna údolí jsou tvořeny fluviálními a delovfluviálními písčitohlinitými sedimenty.\n\nV minulosti, od roku 1824 až do 90. let 20. století, se v Kyjovské pahorkatině, kde se nachází kyjovská sloj jihomoravské lignitové pánve těžil lignit. Sloj je 15 km dlouhá a 4 km široká, její mocnost je 3–6 m. V některých částech byl lignit vytěžen malodoly již na konci 19. století.\n\nDůl Julius u Šardic byl otevřen roku 1911, začátkem 40. let 20. století byla roční produkce 55 000 tun lignitu, v roce 1960 byl přejmenován na Důl 9. května. Do června roku 1978, kdy byl uzavřen, se v něm vytěžilo celkem 3 689 200 tun lignitu.\n\nDůl Dukla u Šardic byl otevřen roku 1965, 9. června roku 1970 zde po průtrži mračen došlo k zaplavení dolu, což si vyžádalo 34 obětí. Důl byl uzavřen v 21. prosince 1992 při roční průměrné produkci 550 000–600 000 tun lignitu.\n\nV jižni části Kyjovské pahorkatiny u obcí Starý Poddvorov, Nový Poddvorov a Dolní Dunajovice se těží ropa a zemní plyn.\n\nOblast je odvodňována Kyjovkou, Trkmankou, Dlouhou řekou a Salaškou, které se vlévají do Dyje a Moravy.\n\nJeště do poloviny 19. století se zde nacházela poměrně velká jezera ledovcového původu, Kobylské a Čejčské jezero. Postupně se zanášela sedimenty a v první polovině 19. století byla uměle vysušena a přeměněna na ornou půdu. V dávnější minulosti zde existovala i další menší jezera.\n\nNa Kyjovce je vybudována kaskáda \n\nKyjovska pahorkatina klimatologicky patří k teplé oblasti.\n\nOblast leží v 1. a ve 2. vegetačním stupni.\n\nV Kyjovské pahorkatině se daří vinohradnictví a sadařství teplomilných druhů, jako jsou meruňky a broskvoně, lze zde nalézt i oskeruše.\n\nLesy jsou většinou dubové pařeziny, přirozené dubohabřiny nebo borové porosty s dubem.\n\nMísty se vyskytují stepní trávníky\n\nV oblasti bylo vyhlášeno 17 maloplošných zvláště chráněných území, z nichž je 1 národní přírodní památka,2 přírodní rezervace a 14 přírodních památek.\n\n\n"}
{"id": "110507", "url": "https://cs.wikipedia.org/wiki?curid=110507", "title": "SMER – sociálna demokracia", "text": "SMER – sociálna demokracia\n\nSMER – sociálna demokracia, zkráceně SMER-SD (: \"SMĚR – sociální demokracie\"), je politická strana působící na Slovensku. Profiluje se jako strana se sociálnědemokratickým zaměřením. V letech 2006–2010 byla vládní stranou, do voleb v roce 2012 působila v opozici. Ve volbách 10. března 2012 ale získala nadpoloviční většinu mandátů a sestavila vládu. Jejím předsedou je Robert Fico.\n\nPodle oficiálních údajů měla strana k 31. prosinci 2007 15 855 členů.\n\nNejvyšším orgánem strany je sněm, který svolává předsednictvo strany nejméně jednou za dva roky. Nejvyšším orgánem strany mezi sněmy je předsednictvo strany. Předsednictvo má nejvíce 32 členů, tvoří ho předseda strany, místopředseda, krajští předsedové, předseda klubu poslanců v Národní radě SR, generální manažer a další členové zvolení sněmem.\n\nSoučasní členové předsednictva jsou:\n\nDalší významní členové:\nJaroslav Baška, Juraj Blanár, Jozef Buček, Tibor Glenda, Martin Glváč, Miroslav Chovanec, Mária Janíková, Peter Kažimír, Maroš Kondrót, Magda Košútová, Stanislav Kubánek, Jana Laššáková, Róbert Madej, Dušan Muňko, Oľga Nachtmannová, Pavol Pavlis, Peter Pelegrini, Ľubomír Petrák, Ľubica Rošková, Monika Smolková, Jozef Valocký, Ivan Varga, Ľubomír Vážny, Marián Záhumenský, Boris Zala, Renáta Zmajkovičová, Peter Žiga.\n\n\nStranu založil v prosinci 1999 její dnešní předseda Robert Fico, který byl původně členem Strany demokratické levice (SDĽ). Tato strana byla v době založení SMERu členem vládní koalice pod vedením Mikuláše Dzurindy. Robert Fico, ještě jako člen vládní SDĽ, začal proti této koalici vystupovat, konkrétně útočil na spolupráci se Stranou maďarské koalice (SMK), která byla vládní koalice rovněž součástí.\n\nHned po svém založené začal SMER působit jako alternativa, jak vůči tehdejší Dzurindově vládní koalici, tak vůči opozici. Ještě v témže volebním období (1998-2002) přijala strana do svého názvu přívlastek \"třetí cesta\". Podle tvrzení představitelů strany se tím definovala jako strana moderního progresivního středolevého politického proudu typu britských labouristů, nebo německé SPD.\n\nPreference strany postupně rostly a naopak preference SDĽ klesaly. Tehdy vládní strana SDĽ se v následujících volbách do parlamentu nedostala, a k 1. lednu 2005 zanikla, když byla pohlcena právě SMERem. V těchto volbách se SMER stal se ziskem 13,6% voličských hlasů třetí nejsilnější politickou stranou na Slovensku, za Mečiarovou ĽS-HZDS a Dzurindovou SDKÚ-DS. Strana tak v Národní radě obsadila 25 poslaneckých křesel. Naproti tomu, průzkumy veřejného mínění dlouhodobě předpovídaly pro stranu lepší výsledek. SMERu se po volbách do vlády dostat nepodařilo, tu nakonec vytvořil opětovně Mikuláš Dzurinda z SDKÚ-DS (druhá vláda Mikuláše Dzurindy) a SMER zůstal v opozici. Během celého volebního období soupeřil SMER s ĽS-HZDS o vedoucí postavení v opozici. V průzkumech veřejného mínění následně SMER dosud dlouhodobě nejpopulárnější stranu ĽS-HZDS předstihl.\n\nV roce 2004 se Robertu Ficovi podařilo uskutečnit projekt sjednocení levicových stran. Tři levicové strany s dlouhodobě zanedbatelnými volebními preferencemi Strana demokratické levice (SDĽ), Sociálnědemokratická alternativa (SDA) a Sociálnědemokratická strana Slovenska (SDSS) se tak dohodly na společné integrací se SMERem.\n\nIntegraci schválily sněmy jednotlivých stran na podzim roku 2004 a od 1. ledna 2005 strany SDĽ, SDA a SDSS zanikly. SMER si následně změnil název na současný \"SMER - sociálna demokracia\" (česky \"SMĚR - sociální demokracie\"). Významný politický zisk pro SMER z této integrace byl zisku nových voličů a získání značky sociální demokracie. Strana se následně stala členem Strany evropských socialistů (PES) a získala mezinárodního zakotvení v Socialistické internacionále.\n\nDne 4. července 2006 socialistická frakce Strana evropských socialistů (PES) v Evropském parlamentu odhlasovala návrh pozastavit členství straně SMER – sociálna demokracia v důsledku její povolební spolupráce s nacionalistickou Slovenskou národnou stranou, což se, podle vyjádření P. N. Rasmussena a M. Schulze, předsedů Strany evropských socialistů „neslučuje se sociálně-demokratickými hodnotami včetně respektování práv menšin a demokracie“.\n\nPo volbách v září 2002 se SMER se ziskem 13,6 % voličských hlasů stal třetí nejsilnější politickou stranou na Slovensku za HZDS a SDKÚ a obsadil tak 25 poslaneckých křesel v NR SR. Tento výsledek lze pro stranu, která se poprvé zúčastnila ve volbách, považovat za velký úspěch. Vedení SMERu však bylo plně spokojené, jelikož průzkumy veřejného mínění dlouhodobě předpovídaly pro stranu daleko lepší výsledek. Straně se po volbách nepodařilo dostat do vlády, a tak zůstala v opozici a vlastně po celé volební období soupeřila s HZDS o vedoucí postavení v opozici. V soupeření o slovenského opozičního voliče slavila úspěch. V průzkumech veřejného míněni předstihla do té doby dlouhodobě nejpopulárnější stranu HZDS a od roku 2004 si udržovala stabilní první místo s preferencemi těsně pod 30 %, zatímco preference druhé strany v pořadí, HZDS, byly okolo 15 %.\n\nPoslanci SMERu zvolení ve volbách v roce 2002:\nEdita Angyalová, Jaroslav Baška, Monika Beňová, Juraj Blanár, Jozef Buček, Jozef Burian, Dušan Čaplovič, Miroslav Číž, Igor Federič, Robert Fico, Darina Gabániová, Bohumil Hanzel, Miroslav Chovanec, Robert Kaliňák, Maroš Kondrót, Jana Laššáková, Róbert Madej, Dušan Muňko, Milan Murgaš, Pavol Paška, Igor Šulaj, Ivan Varga, Ľubomír Vážny, Boris Zala, Renáta Zmajkovičová\n\nMísto Moniky Beňové, která byla zvolena za poslankyni Evropského parlamentu, se v roce 2004 stal poslancem náhradník Peter Oremus. Po jeho úmrtí v roce 2006 jej nahradil Marián Záhumenský.\n\nV březnu 2005 posilnil poslanecký klub SMERu Dušan Jarjabek, bývalý člen ĽS-HZDS a Vojtech Tkáč, bývalý člen ĽS-HZDS a Ľudové únie. Poslanecký klub SMERu se tak stal nejsilnějším poslaneckým klubem v parlamentu a jediným, kterému se počet členů během volebního období zvýšil.\n\nPo parlamentních volbách, v kterých strana SMER-SD s výrazným odstupem od ostatních stran zvítězila, postavila vládní koalici s SNS a ĽS-HZDS s Robertem Ficem jako premiérem.\n\nVe volbách v červnu 2010 zvítězila strana SMER-SD se ziskem 34,79 %. Prezident Ivan Gašparovič pověřil sestavením vlády Roberta Fica, jelikož však nebyl schopen koaliční vládu sestavit, druhý pokus byl prezidentem udělen již lídryni SDKÚ-DS Ivetě Radičové, jejíž strana skončila ve volbách druhá se ziskem 15,42 %.\n\nI když si SMER-SD oproti minulým volbám polepšila o necelých 6 % a získala více než dvojnásobný počet hlasů než druhá v pořadí SDKÚ-DS, odešla do opozice. Opakovala se tak situace, která již na Slovensku nastala po volbách 1998 a 2002, kdy zvítězila HZDS, avšak její předseda Vladimír Mečiar nebyl schopen vládu sestavit. Pověřen tak byl vždy předseda druhé nejsilnější strany.\n\nPo předčasných parlamentních volbách, ve kterých strana SMER-SD zvítězila ještě s výraznějším odstupem od ostatních stran než ve volbách minulých, sestavila vládu opět v čele s Robertem Ficem. V této vládě zasedli pouze členové SMERu a nestraníci za tuto stranu nominovaní.\n\nVolební výsledky z voleb do Národní rady SR a Evropského parlamentu, ve kterých se zúčastnila strana SMER, respektive SMER-SD.\n\nVolební preference strany v procentech, tučně vyznačené preference znamenají překročení hranice 5 % potřebné pro vstup do parlamentu. V období do března 2009 pocházejí preference z průzkumů Štatistického úradu SR (od července 2006 do dubna 2007 se zkoumaly sympatie k politické straně), od dubna 2009 podle agentury Focus s následujícími výjimkami: červenec, srpen a listopad 2010, leden, duben a srpen 2011, červen a říjen 2012, červen až říjen 2013 dle agentury Median SK; rok 2015 dle agentur Polis a Focus.\n\n"}
{"id": "110510", "url": "https://cs.wikipedia.org/wiki?curid=110510", "title": "Tatra K5", "text": "Tatra K5\n\nTatra K5 je obousměrná dvoučlánková tramvaj vyráběná československým podnikem ČKD Praha, závod Tatra Smíchov na začátku 70. let 20. století. Tento typ, odvozený od jednosměrné varianty Tatra K2, byl dodán výhradně provozovateli káhirské tramvajové sítě v počtu 200 kusů. Kvůli náročným klimatickým podmínkám a špatné údržbě se ale vozy v provozu udržely přibližně jedno desetiletí.\n\nZa dodávkami československých tramvají Tatra K5, vyvíjených od poloviny 60. let 20. století, do Egypta na přelomu 60. a 70. let stojí zřejmě prohraná arabsko-izraelská válka v roce 1967 a sblížení egyptské republiky se Sovětským svazem a ostatními státy východního bloku. Z tehdejšího oficiálního názvu Egypta, tzv. Sjednocené arabské republiky, je zřejmě odvozen i přídomek AR (označení exportní verze), který je v názvu tramvaje K5 často využíván (jako Tatra K5AR).\n\nTatra K5 je obousměrný šestinápravový dvoučlánkový vůz, jehož konstrukční řešení vycházelo z jednosměrného dvoučlánkového vozu K2, který je dodnes provozován v některých českých a slovenských městech a jehož prototyp byl vyroben v roce 1966. Tatra K5 byla oproti typu K2 obousměrné vozidlo s kabinami řidiče na obou koncích vozu. Vozová skříň tramvaje se skládala ze dvou článků, každý z nich byl usazen na vlastním krajním podvozku a společném podvozku středním, kde se nacházel i kloubový mechanismus spojující obě části karoserie. Zatímco oba krajní podvozky byly vybaveny dvěma trakčními motory, z nichž každý poháněl jednu nápravu (celkem tedy čtyři hnací nápravy), střední podvozek byl běžný (bezmotorový). Na každé straně karoserie se nacházely troje dveře: dvoje v prvním článku po směru jízdy a jedny v druhém článku. Zvláštností bylo rozdělení interiéru na třídy pro cestující. První třída byla od druhé oddělena řetízkem s koženým potahem. Oproti K2 bylo možné vozy K5 spřahovat do dvojic; tato souprava se testovala v Praze a krátce po zprovoznění i v Káhiře, ale tamní provozovatel toho nevyužil.\n\nV interiéru byly použity v nejvyšší míře díly z typů T3 a K2, oproti nim „káhiry“ (jak se přezdívá K5AR) neměly v interiéru instalované topení, stanoviště průvodčího a pískovače. Okna byla speciálně upravena pro subtropické klima tím, že měla posuvnou vrchní i spodní část.\n\nElektrická výzbroj tramvaje Tatra K5 typu UA 14 byla upravena pro těžké klimatické podmínky subtropického pásu, vycházela však z výzbroje vozů K2 (typ UA 12), oproti typu K2 byl zvýšen výkon motorů. Elektrický proud byl z trolejového vedení odebírán dvěma pantografy; každý z nich byl umístěn na střeše jednoho článku.\n\nPrototyp tramvaje typu K5 byl vyroben v roce 1967 nebo 1968. Sériová výroba vozů probíhala v letech 1970 až 1973, kdy bylo zároveň všech 200 vyrobených tramvají K5AR dodáno do egyptského hlavního města Káhiry. Prvních 150 kusů bylo v zeleno-krémovém nátěru (zelené byly bočnice a čela), poslední série byla v klasickém červeno-krémovém nátěru. Vozidla byla rozložená na dva články naložena na železniční vagóny a odeslána do jugoslávského přístavu Rijeka, odkud byla do Egypta odvezena na lodích. Výcvik káhirských řidičů probíhal roku 1969 na tramvajích K2 v Brně.\n\nVětší množství vozů typu K5 během provozu v Egyptě shořelo, a i zbytek byl podle dochovaných fotografií z roku 1976 ve špatném stavu, neboť údržba a péče o ně nebyla na potřebné úrovni. Českoslovenští technici se v letech 1975–1978 znovu ukázali v Káhiře a začali s opravami cca 100 vozů K5AR. Při nich byla upravena výzbroj pro pomalou jízdu (do 30 km/h) a odstraněny všechny nepotřebné funkce dle přání provozovatele (demontáž ovládání dveří, stěračů, namontování jiných sběračů na kovové nástavby, aj.). K vyřazení posledních tramvají K5 došlo zřejmě v roce 1981, podle jiných zdrojů až v polovině 80. let 20. století.\n\nDůvodů pro jejich krátký provoz mohlo být několik. Jednak se jednalo o nedostatečnou údržbu, jednak o složité klimatické podmínky a v neposlední řadě českým tramvajím nepomohla ani změna orientace Egypta na přelomu 80. let na „západní“ státy a odklon od Sovětského svazu, což určitě zapříčinilo nedostatek náhradních dílů původně dodávaných z Československa.\n\n"}
{"id": "110512", "url": "https://cs.wikipedia.org/wiki?curid=110512", "title": "K5", "text": "K5\n\nSpojení písmene K a číslice 5 může mít různé významy:\n\n"}
{"id": "110517", "url": "https://cs.wikipedia.org/wiki?curid=110517", "title": "Podhale Nowy Targ", "text": "Podhale Nowy Targ\n\nPodhale Nowy Targ je novotarský hokejový klub. V současnosti hraje nejvyšší polskou extraligu. Klubové barvy jsou žlutá, modrá a červená.\n\n\n\n"}
{"id": "110520", "url": "https://cs.wikipedia.org/wiki?curid=110520", "title": "Lucky Luke", "text": "Lucky Luke\n\nLucky Luke je fiktivní postava francouzské komiksové série.\n\nJedná se o postavu ze stejnojmenného komiksu. Jde o osamělého kovboje, který se toulá světem, honí nebezpečné lupiče a nakonec vždy zvítězí. Stvořil jej belgický výtvarník Morris (vlastním jménem Maurice de Bevere), když v roce 1947 vydal první díl komiksu \"Zlatý důl Dicka Diggera\". Teprve spolupráce s francouzským scénaristou Reném Goscinnym však zajistilo sérii světový ohlas. Goscinny je spoluautorem dvaapadesáti dílů z celkových osmdesáti a autorem reklamního sloganu „Muž, který střílí rychleji než vlastní stín“. Po Goscinnyho smrti v roce 1977 se scénáře ujali další scenáristé, jako např. Jean Léturgie, Xavier Fauche, Laurent Gerra a další. Morris zemřel v roce 2001 a výtvarnou stránku převzal francouzský kreslíř Achdé, vlastním jménem Hervé Darmenton. Autorem scénáře zatím posledního dílu z roku 2018, \"Kovboj v Paříži\" je Julien Berjeaut pod pseudonymem Jul. Série se stala podkladem pro televizní série a desítku animovaných i hraných filmů.\n\n\n\nV roce 2015 se nakladatelství Egmont rozhodlo z obchodních důvodů další díly Luckyho Luka v češtině nevydávat.\n\nspeciální stránka o Lucky Lukovi\n"}
{"id": "110521", "url": "https://cs.wikipedia.org/wiki?curid=110521", "title": "Ždánický les", "text": "Ždánický les\n\nŽdánický les je plochá vrchovina s rozlohou 470 km², nejvyšším vrcholem U Slepice 438 m n. m., střední výškou 270,7 m n. m. a středním sklonu 4° 54´.\n\nNachází se na jihovýchodní Moravě v okresech Hodonín, Břeclav, Brno-venkov a Vyškov v Jihomoravském kraji. Sousedí s Litenčickou pahorkatinou, Dyjsko-svrateckým úvalem, Dolnomoravským úvalem a Kyjovskou pahorkatinou.\n\nGeomorfologický celek Ždánický les je částí geomorfologické oblasti Středomoravské Karpaty, které jsou součástí geomorfologické subprovincie Vnější Západní Karpaty, jež jsou částí geomorfologické provicie Západní Karpaty.\n\nSamotný Ždánický les se dělí na tři geomorfologické podcelky:\n\nPodloží Ždánického lesa je tvořeno především paleogenní sedimenty ždánické a pouzdřanské jednotky vnější skupiny příkrovů. Velmi rozšířené jsou mohutné překryvy kvartérních spraší a sprašových hlín.\n\nZ oblasti Ždánického lesa pochází lehká, parafinická ropa. V roce 1973 bylo otevřeno ložisko ropy u Ždánic (maximum těžby v roce 1980 tun). V roce 1986 bylo objeveno u Dambořic jedno z největších ložisk v ČR. Jeho denní těžba představuje 55 % produkce v ČR, v širší oblasti Dambořice – Uhřice – Žarošice se těží 88 % produkce ropy ČR, která v roce 2007 činila tun).\n\nŽdánický les je odvodňován Litavou, která se vlévá do Svratky, a Trkmankou, jež se vlévá do Dyje.\n\nŽdánický les patří do oblasti s velmi teplým, suchým klimatem.\n\nPahorkatina leží ve 1. až 2. vegetačním stupni.\n\nNižší polohy oblasti jsou pro své velmi úrodné půdy využívány k zemědělství, daří se zde vinohradnictví a sadařství teplomilných druhů jako jsou meruňky a broskvoně, lze zde nalézt oskeruše či mandloně.\n\nSouvislejší lesní porosty se vyskytují především v Dambořické vrchovině. Jsou zde jak teplomilná společenstva panonských a karpatských dubohabřin, tak i společenstva bučin ve vyšších oblastech.\n\nTaké se zde vyskytují lesostepní a stepní společenstva.\n\nVe Ždánickém lese bylo vyhlášeno celkem 22 maloplošných zvláště chráněných území: 1 národní přírodní památka (NPP), 9 přírodních rezervací (PR) a 12 přírodních památek (PP).\n\nDále zde ještě byl vyhlášen Přírodní park Ždánický les\n\n\n\n\n"}
{"id": "110524", "url": "https://cs.wikipedia.org/wiki?curid=110524", "title": "Litenčická pahorkatina", "text": "Litenčická pahorkatina\n\nLitenčická pahorkatina je členitá pahorkatina o rozloze 590 km², nejvyšší vrchol je Hradisko dosahující výše 518 m n. m., střední výška 293,7 m n. m., střední sklon 3°44´.\n\nNachází se na střední Moravě v okresu Kroměříž ve Zlínském kraji a v okresu Vyškov v Jihomoravském kraji. Sousedí s Vyškovskou bránou, Hornomoravským úvalem, Ždánickým lesem a Chřiby\n\nGeomorfologický celek Litenčická pahorkatina je součástí geomorfologické oblasti Středomoravské Karpaty, které jsou částí geomorfologické subprovincie Vnější Západní Karpaty.\n\nSama se dělí na tři geomofologické podcelky:\n\nPodloží Litenčické pahorkatiny je tvořeno sedimenty ždánické a zdounecké jednotky neogénními jíly, jílovci, písky a štěrky karpatské předhlubně, které jsou převážně překryty sprašemi a sprašovými hlínami.\n\nOblast je odvoňována řekami Litavou, jež se vlévá do Svratky, a Hanou a Kotojedkou, které se vlévají do Moravy.\n\nLitenčická pahorkatina patří do oblasti s mírně teplým klimatem.\n\nPahorkatina leží ve 2. až 3. vegetačním stupni.\n\nMírnější, okrajové části Litenčické pahorkatiny, Bučovická pahorkatina a Zdounecká brázda, jsou intenzivně využívány k zemědělství, pěstuje se především obilí a kukuřice.\n\nRozsáhlý lesní porost se nachází pouze v centrální části, Orlovické vrchovině, kde v nižších polohách rostou hlavně duby a habry, ve vyšších pak buky a smrky.\n\nMísty se také vyskytují stepní a lesostepní společenstva.\n\nV Litenčické pahorkatině bylo vyhlášeno celkem 22 maloplošných zvláště chráněných území, z toho 2 národní přírodní rezervace (NPR), 2 národní přírodní památky (NPP), 5 přírodních rezervací (PR) a 13 přírodních památek (PP).\n\n\n\n"}
{"id": "110533", "url": "https://cs.wikipedia.org/wiki?curid=110533", "title": "Vladimír Mišík", "text": "Vladimír Mišík\n\nVladimír Mišík (* 8. března 1947 Praha) je český hudebník, zpěvák, kytarista, zakládající člen skupin The Matadors, Blue Effect, a zakladatel rockové skupiny Etc….\n\nJeho otcem byl americký voják John Gaugan, matkou slovenská zdravotní sestra Alžbeta, pracující koncem války v Německu pro Červený kříž. V roce 2017 se dozvěděl, že má dalších 9 sourozenců.\n\nJiž na učilišti založil kapelu Uragán, ve které hrál na bicí. Po škole se skupina rozpadla a Vladimír Mišík se dostal do kapely Komety, kde se seznámil s Radimem Hladíkem, se kterým poté odešel do skupiny Fontána (později známí jako The Matadors). Na prvním singlu skupiny zní Mišíkova píseň \"Malej zvon, co mám\". Po vojně zpíval v orchestru Karla Duby a pak založil kapelu New Force, která se ale v roce 1968 rozpadla. Krátkou dobu pak hrál na kytaru v George and Beatovens. Ještě v roce 1968 ale s Radimem Hladíkem založil kapelu The Special Blue Effect (později Blue Effect). Do svého odchodu v roce 1970 stihl s kapelou nazpívat album \"Meditace\", EP a dva singly. Pak zpíval ve Flamengu, ale kapela se rozpadla ještě před vydáním jediné desky \"Kuře v hodinkách\" a Mišík založil kapelu Formace Nova a krátkou dobu zpíval v Energitu Luboše Andršta. V roce 1974 založil kapelu Etc…, se kterou hraje s krátkými přestávkami dodnes. Zároveň příležitostně koncertoval s Vladimírem Mertou a Janem Hrubým ve folk rockové formaci Čundrground (ČDG).\n\nV roce 1982 bylo Vladimíru Mišíkovi zakázáno koncertování, o dva roky později směl velmi omezeně vystupovat s akustickým programem, v roce 1985 už opět hrál s novou sestavou Etc… V roce 1990 byl na dva roky zvolen do České národní rady za Občanské fórum. V roce 1999 vyšla v nakladatelství Petrov kniha \"Vladimír Mišík – letní rozhovor s Ondřejem Bezrem\".\n\nPo vážných zdravotních problémech se vrátil na pódia za doprovodu skupiny Etc… a dalších hudebních hostů. V říjnu 2013 odmítl převzít státní vyznamenání od prezidenta Miloše Zemana, a to jako výraz nespokojenosti s jeho rozhodnutími z poslední doby.\n\nAstronomové z hvězdárny na Kleti po něm pojmenovali planetku ve sluneční soustavě objevenou v roce 1995. Jméno Mišík pro planetku č. 18456 schválila Mezinárodní astronomická unie.\n\nS manželkou Evou má syna Adama a dceru Barboru.\n\nMezi nejznámější písničky Vladimíra Mišíka patří např. Slunečný hrob (s Blue Effectem), Kuře v hodinkách (s Flamengem) a dále s Etc. pak Stříhali dohola malého chlapečka (podle stejnojmenné básně Josefa Kainara), Variace na renesanční téma (podle stejnojmenné básně Václava Hraběte, známá podle prvního verše Láska je jako večernice), Proč ta růže uvadá nebo Obelisk. K dalším známým lze zařadit i hymnu Gambrinus ligy.\n\n\n\n\n"}
{"id": "110538", "url": "https://cs.wikipedia.org/wiki?curid=110538", "title": "André Tanneberger", "text": "André Tanneberger\n\nAndré Tanneberger známý jako ATB (* 26. února 1973, Freiberg, Sasko, Východní Německo) je německý producent, DJ, tvořící převážně trance.\n\nMezi jeho nejslavnější skladby patří \"9pm (Till I Come)\", která byla na vrcholu hudebních žebříčků ve Spojeném království v roce 1999. Stopa uvádí rytmickou jazzovou kytaru, která se stala velmi populární. ATB pokračuje ve vývoji tohoto zvuku a mění jej s každým albem. Jeho aktuální styl zahrnuje víc vokálů, s častým použitím klavíru. \"Two Worlds\" (2000) je dvou diskové album, kde první disk s názvem \"The World of Movement\" je koncipován ve stylu trance, zatímco druhý disk s názvem \"The Relaxing World\" je koncipován jako chill-out.\n\nMezi největší hity patří např. \"Let U Go\", \"Hold You\", \"Ecstasy\" a \"Marrakech\". V roce 2005 ATB vydal album \"Seven Years\", kompilaci 20 písní, včetně mnoha největších hitů jako \"The Summer\", \"Long Way Home\", \"I Don't Wanna Stop\" a též 6 nových skladeb: \"Humanity\", \"Let U Go (2005 Reworked)\", \"Believe in Me\", \"Trilogie Pt. 2\", \"Take Me Over\" a \"Far Beyond\". V roce 2007 vydal album Trilogy. Vyšlo jako 2CD, první CD je zaměřeno na trance a druhé (limitované) je směsicí všech žánrů. Z tohoto alba doposud vyšly singly ’’Renegade’’ a ’’Feel Alive’’. Mezi vokalisty spolupracující s ATB patří Roberta Carter Harrison (zpěvačka kanadského dua Wild Strawberries), Heather Nova, Jan Löchel a Tiff Lacey.\n\nAndré Tanneberger je v manželském svazku s Annou Tanneberger.\n\n\n\n\n\n\n\n"}
{"id": "110540", "url": "https://cs.wikipedia.org/wiki?curid=110540", "title": "Kojákovice", "text": "Kojákovice\n\nKojákovice je vesnice poblíž Třeboně patřící pod obec Jílovice. Vesnice je vyhlášena jako vesnická památková zóna. Na mnoha statcích a chalupách se jsou zachovány a udržovány původní fasády selského baroka. Patří k ní také rybníky Ruda a Pohoř a tři hájovny. V obci je křižovatka silnic na Domanín, Hrachoviště, Kramolín a Mladošovice.\n\nPrvní písemná zmínka o vesnici pochází z roku 1371. Kojákovice původně patřily Rožmberkům, ale na konci 15. století patřila část rytířům z Kojákovic. V 16. století byly Kojákovice zastaveny, ale brzy opět vyplaceny. Třicetiletá válka ves velmi zdecimovala. V roce 1856 zde již stála škola. Před druhou světovou válkou zde byla zřízena autobusová doprava do Třeboně a Borovan. Tehdy zde žilo asi 360 obyvatel.\n\nPo roce 1963 byla ves sloučena s Lipnicí a Kramolínem a vzniklo zde JZD. Později zde bylo velké zemědělské centrum i pro Mladošovice, Petrovice a Lhotu. Kvůli ekonomickým problémům jej zabral státní statek Nové Hrady. Dnes zde hospodaří dvě zemědělské firmy. V roce 1976 byla vesnice připojena k Jílovicím, pod které patří dodnes. V roce 2011 zde trvale žilo 147 obyvatel.\n\nSeverovýchodně od vesnice leží přírodní rezervace Ruda u Kojákovic.\n\n\n"}
{"id": "110541", "url": "https://cs.wikipedia.org/wiki?curid=110541", "title": "ATB", "text": "ATB\n\nKombinace písmen A, T a B může mít více významů:\n"}
{"id": "110542", "url": "https://cs.wikipedia.org/wiki?curid=110542", "title": "Z dědečkových žertíků", "text": "Z dědečkových žertíků\n\nZ dědečkových žertíků byl název humoristické rubriky časopisu Malý čtenář, která vycházela v letech 1898–1932.\n\nČasté jsou zde žertíky založené na slovní homonymii, převyprávění starých anekdot, jednoduché matematické hříčky, návody pro šikovné ruce. Mezi žertíky lze identifikovat sérii, v níž vystupuje dědeček jako vyhraněný psychologický typ (blahosklonný, intelektuální sadista). Dědeček užívá svou autoritu a znalosti především k psychickému týrání vnoučat, vedlejším cílem je někdy obohacení (sází se s vnuky o kapesné). Je-li třeba udržet ambivalenci vztahu, ukáže někdy děd i lidskou tvář.\n\nDědeček ptal se kdysi Ladíka: „Čemu jste se ve škole učili?“\n„Pan učitel nám vyprávěl o ústrojí sluchovém!“ odpovídal tento.\n„Nu, dobře tedy!“ promlouval dědeček; „věříš-li, Ladíku, že pustím uchem kouř?“\n„Leda že byste měl sluchový bubínek protržený!“ nedůvěřoval Ladík.\n„Povídali že mu hráli!“ smál se dědeček; „víš sám, že mám sluch v nejlepším pořádku a přece učiním, co jsem řekl!“\nTo řka, vstal a pustil skutečně kouř uchem — sklenice, jež náhodou na stole stála.\nRŮŽOVÝ KŮŇ\n„Ale, ale, co vidím,“ pravil dědeček, dívaje se z okna, „tady kráčí růžový kůň.“\n„Růžový?“ ptaly se děti hlučně. A všecky běžely k oknu.\n„Vždyť není růžový,“ řekly, když koně spatřily. „Je bílý. Což pak dědeček už takhle žertuje?“\n„Nežertoval jsem ani trochu,“ odvětil dědeček vážně, „kůň tento jest opravdu růžový, jenom že má barvu bílé růže.“\nLadíkovi ztratilo se držátko. V perečníku nebylo, na okně, na stole ani pod stolem — nikde po něm památky. A Ladík ho právě nutně potřeboval. Všecko všudy již prohledal, děti, matky i dědečka se po něm doptával.\n„Počkej, hochu,“ povídá dědeček. „Jaké bylo to držátko?“\n„Červené,“ odvětil hoch v radostné předtuše, že mu dědeček o něm poví.\n„Červené? Hm, kdyby bylo černé, bylo by tu jedno. Neměl bys teď toho ani onoho,“ těšil děd vnuka.\nU shromážděných žertíků lze napočítat 44 jmen a šifer. Zdaleka nejplodnějším autorem byl učitel Stanislav Hakl, který vydával vedle školních učebnic i celé knížky žertíků a taškařic. Původ některých jeho anekdot lze ale dohledat například v knize \"Umění kejklířské\", kterou vydal iluzionista Bartholomeo Bosco (1793–1863). Aspoň pěti anekdotami se podíleli L. V. Volenec, Antonín Procházka, Hk., K. Husník, V. Špidlen a Václav Podřipský. Z autorů, kteří jsou známi i svou další tvorbou, přispěli jednou anekdotou Miroslav Rutte a Václav Marel.\n\nTři anekdoty z knihy Stanislava Hakla \"Našim dětem\" byly přetištěny v antologii \"Quodlibet aneb jak se komu co líbí\" (editor Ivan Wernisch, vydalo Druhé město, 2008).\n\nStaré i novodobé anekdoty jsou shromažďovány v rámci kolektivního projektu Sivý čtverák, který vznikl jako odnož klubu Neftipné ftipy na diskusním serveru Okoun.cz. Nově tvořené anekdoty rozvíjejí původní poetiku dědečkových žertíků. Dějištěm vtipů jsou (na základě jedné zmínky ze staré anekdoty) obvykle Makotřasy a přilehlé obce. Objevují se tu i nové postavy (Ladíkův strýc Matyáš Suchý) a vyskytují se i témata procházející více anekdotami (pojídání knih jako předmět sázky). Často je také situace obrácena (dědeček je obětí žertu dospělého Ladíka), někdy se objevují anachronismy. Po pointě obvykle následuje ujištění, že původce se podařenému žertu smál, až se za břicho popadal. Dne 19. března 2006 uspořádali členové projektu expedici „Po stopách Sivého čtveráka“ z Horoměřic do Makotřas.\n\n"}
{"id": "110550", "url": "https://cs.wikipedia.org/wiki?curid=110550", "title": "Moldavština", "text": "Moldavština\n\nMoldavština (moldavsky: \"Limba moldovenească\", cyrilicí лимба молдовеняскэ) je oficiálním označením rumunštiny v Moldavsku a Podněstří. Moldavština, k níž se hlásí většina obyvatel Moldavska, zde byla z politických důvodů vyhlášena za samostatný jazyk.\n\nLingvisté se shodují v tom, že spisovná moldavština je v podstatě totožná se spisovnou rumunštinou. Hovorová řeč z velké části odpovídá moldavskému dialektu, který se používá na východě Rumunska v oblasti, která původně patřila pod historické území Moldávie.\n\nOddělení moldavštiny od rumunštiny bývá považováno za ukázkový příklad tzv. jazykového separatismu. Pojem „moldavština“ se vztahuje na některé státní okruhy, zatímco na všech ostatních úrovních se používá označení „rumunština“. Před druhou světovou válkou od roku 1918 patřila tehdejší Besarábie Rumunsku a řeč, která se na daném území používala, byla považovaná za moldavský dialekt rumunštiny. V roce 1940 v souladu s Ribbentrop-Molotovovým paktem území zabral SSSR, který rumunskou anexi Besarábie (od roku 1818 Besarabské gubernie, dobyté na Osmanské říši roku 1812) nikdy neuznal. Úřední jazyk byl přejmenován na moldavštinu, aby se tak přetrhly všechny svazky s Rumunskem, bývalým „kapitalistickým utlačitelem“, a aby se ospravedlnila anexe. Latinka byla podle ruského vzoru nahrazena cyrilicí. Obyvatelstvo bylo zároveň během sovětské nadvlády nuceno učit se ruštinu, jejíž znalost byla nevyhnutelnou podmínkou kariérního a společenského postupu.\n\nV roce 1989 byla moldavština vyhlášena za oficiální jazyk Moldavska a byla opětovně zavedena rumunská varianta latinky. Cyrilice se však i naproti tomu dál často používá (neoficiálně, pro starší lidi je pohodlnější užívat cyrilici), v Podněstří je moldavština psaná cyrilicí dál úředním jazykem. Ústava z roku 1991 vyhlásila moldavštinu za úřední jazyk.\n\nV roce 2003 byl vydán rumunsko-moldavský slovník, což mělo vytvořit dojem, že se v těchto zemích mluví rozličnými jazyky. Krok byl kritizován v obou státech. Zmiňovaný slovník nezachycuje spisovný jazyk, jak je u dvojjazyčných slovníků běžné, ale besarabský dialekt, který je v podstatě stejný jako na pravém břehu Prutu. V roce 2006 byla zrušena moldavská Wikipedie a dále se rozvíjí už jen rumunská verze.\n\nRumunský jazyk používal do druhé poloviny 19. století cyrilici, která postupně ustoupila latince. Moderní moldavská azbuka vznikla ve 20. letech 20. století. Od roku 1926 byla moldavština psaná cyrilicí úředním jazykem Moldavské ASSR, od roku 1940 Moldavské SSR. Roku 1957 rozhodnutím Rady ministrů Moldavské SSR byla zrušena písmena Щ a Ъ. V roce 1967 bylo zavedeno písmeno Ӂ. Cyrilice se v Moldavsku oficiálně užívala do 31. srpna 1989, kdy Nejvyšší sovět Moldavské SSR rozhodl o zavedení rumunské latinky. V mezinárodně neuznané Podněsterské moldavské republice je moldavština psaná cyrilicí dosud úředním jazykem.\n\nМихай Еминеску: Лучафэрул\nПривя ын заре кум пе мэрь\nРэсаре ши стрэлуче,\nПе мишкэтоареле кэрэрь\nКорэбий негре дуче.\n\nMihai Eminescu: Luceafărul\nPrivea în zare cum pe mări\nRăsare și străluce,\nPe mișcătoarele cărări\nCorăbii negre duce.\n"}
{"id": "110553", "url": "https://cs.wikipedia.org/wiki?curid=110553", "title": "Freddy Krueger", "text": "Freddy Krueger\n\nFreddy Krueger je fiktivní postava hororové série Noční můra v Elm Street.\n\nFreddy Krueger se narodil v ohni požáru, který vypukl ve starém ústavu pro choromyslné na Elm Street; byl nemanželským dítětem krásné schizofreničky, která zemřela při porodu. Matčiny výkřiky bolesti byly první zvuky, které slyšel. V dospělosti pracoval jako školník na střední škole ve Springwoodu, oženil se a měl dceru.\n\nFreddy Krueger, ve filmech proslavený coby psychopatický vrah ze snů, začal zabíjet už jako živý. Jeho pokřivená mysl si vybrala jako první mladičkou holčičku Amy. Tehdy konečně našel Freddy smysl života. Ovšem policie jednoho dne vtrhla do kotelny, kde pracoval jako údržbář, a našla rozkládající se tělíčka desítek dětí. Byl zatčen, ale měl geniálního obhájce, který našel nesrovnalost v dokumentu domovní prohlídky, a byl propuštěn.\n\nRodiče ze Springwoodu zuřili a vzali zákon do vlastních rukou. Zapálili Freddyho kotelnu, kde vrah uhořel. Tehdy si rodiče mysleli, že viděli konec Freddyho Kruegera, noční můra ovšem právě začínala. Freddy se vracel v nočních můrách jejich dětí a zabíjel je s fantazií džina z Aladinovy lampy.\n\n\n\nOd roku 1984 až do roku 2003, měl Freddy jen jednoho představitele. Byl jím Robert Englund. Z filmů, Freddyho i Roberta se stal zanedlouho kult. V roce 2010 ho v roli Freddyho vystřídal Jackie Earle Haley v remaku Noční můry.\nZa představitele Freddyho Kruegera můžeme též považovat Kane Hoddera, jenž ve filmu \"Pátek třináctého 9\" (1993) ztvárnil nejen Jasona Voorheese, ale také Freddyho ruku.\n"}
{"id": "110555", "url": "https://cs.wikipedia.org/wiki?curid=110555", "title": "Měšťanská beseda (Plzeň)", "text": "Měšťanská beseda (Plzeň)\n\nMěšťanská beseda v Kopeckého sadech č. 13 (čp. 59) v Plzni byla dokončena v roce 1901 plzeňským stavitelem Františkem Kotkem. V architektonickém řešení budovy převládá novorenesanční sloh, umělecká výzdoba je převážně secesní. Měšťanská beseda s několika společenskými sály a salonky, Kinem Beseda, Divadélkem JoNáš a proslulou secesní kavárnou je jedno z nejvýznamnějších společensko-kulturních center v Plzni. Jedná se o třípodlažní budovu na obdélníkovém půdorysu zasahující hluboko do vnitrobloku, která je umístěna v souvislé zástavbě jižní strany Kopeckého sadů.\n\nMěšťanská beseda nebyl původně název budovy, ale název spolku měšťanů, který vznikl v Plzni v roce 1862. Spolek se ke konci 19. století rozhodl postavit prostornější a reprezentativnější budovu pro svou činnost. Byla vybrána poněkud stísněná parcela na atraktivním místě v sadovém okruhu obepínajícím historické jádro města. Vítězný návrh budovy od Aloise Čenského byl vybrán ve veřejné soutěži v roce 1898, kam bylo zasláno celkem 24 návrhů. Práce na nové stavbě začaly zbouráním západní části původní empírové stavby \"Hässlerovského domu\" tzv. Kamerálu. V 19. století v tomto domě sídlil c. k. kamerální úřad (kamerale = státní finanční hospodářství) a česká měšťanská škola. Samotná stavba Měšťanské besedy začala v roce 1900 a již v roce 1901 byla otevřena veřejnosti, aby se rázem stala centrem kultury. Spolek vlastnil budovu až do svého zániku v roce 1950.\n\nMěšťanská beseda hrála významnou roli např. během událostí spojených s vyhlašováním samostatného státu v roce 1918. Již od září zde hrálo loutkové Feriální divadlo scénku „Jak Kašpárek pochovával Rakousko“. Po prohlášení samostatnosti se zde také konaly porady plzeňského Národního výboru. Během 2. světové války byla budova svědkem smutnějších událostí, např. v lednu 1945 byla v budově prováděna evidence mužů (ročník 1927) povolaných na zákopové práce do polského Těšína.\n\nPo únoru 1948 byla Měšťanská beseda přidělena závodnímu klubu Závodů V. I. Lenina (Škodovka), který hned v 50. letech provedl nešetrnou přestavbu objektu. Mnoho řemeslných prvků bylo vyměněno za moderní, původní výzdobu nahradil umakart a latexové nátěry, vznikly nové příčky. Hlavní průčelí bylo obnoveno při první fázi rekonstrukce v roce 1994, a to včetně rekonstrukce malířských prací. V letech 1995–1998 v budově provizorně sídlila nejstarší plzeňská loutková scéna. Druhá fáze rekonstrukce budovy, včetně restaurace výtvarných děl a uměleckořemeslných prvků, proběhla v letech 2001–2004 poté, co budovu zakoupilo město Plzeň. Cílem rekonstrukce bylo navrácení honosnosti této významné památce a odstranění devastujících zásahů pocházejících hlavně z 2. poloviny 20. století. Po rekonstrukci byla Měšťanská beseda slavnostně otevřena 28. ledna 2005. \n\nMěšťanská beseda je od 10. listopadu 1994 Kulturní památka (na návrh spolku Za starou Plzeň), jež získala ocenění Stavba roku 2005 a to: „Za velmi působivou rekonstrukci historicky a společensky významného objektu se zřetelem ke kvalitě restaurátorských prací a citlivému vstupu soudobých prvků“; autoři rekonstrukce Ing. arch. Jiří Opl a Ing. arch. Jan Soukup, dodavatel Metrostav a. s. Velký podíl na kvalitě rekonstrukce má památková péče, konkrétně Odbor památkové péče magistrátu města Plzně a Národní památkový ústav, jejichž pracovníci dohlíželi na jednotlivé práce a připomínkovali stavební dokumentaci často na základě historických fotografií.\n\nMěšťanská beseda je umístěna mezi dvěma nižšími budovami – budovou magistrátu (Kopeckého sady 11) a domem \"U Treybalů\" (Kopeckého sady 15). Dominantou osově symetrického průčelí je střední rizalit završený cibulovitou zlacenou střechou a dva užší postranní rizality, jež jsou zakončeny štíty se čtyřmi alegorickými malbami od Ládi Nováka. Od stejného autora jsou i nástěnné malby \"Koncert\" (vlevo) a \"Přednáška\" (vpravo) v prostoru mezi okny 2. a 3. podlaží. Střední rizalit nad hlavní římsou průčelí je ukončen alegorickým sousoším \"Svornost a Ušlechtilost\", v jehož středu je umístěn štít s českým lvem (dílo Antonína Poppa). Český lev se na průčelí vrátil při poslední rekonstrukci budovy a nahradil tak nepůvodní plzeňský znak, který sem byl osazen v 60. letech 20. století. Nad okny 3. podlaží jsou zlatým písmem provedeny nápisy \"Palacký\", \"Havlíček\", \"Měšťanská beseda\", \"Smetana\" a \"Neruda\". V přízemí zaujme vlevo vchod s markýzou a čtyři prosklené výkladce kavárny. Figurální výzdoba dvou nik v přízemí je prací Josefa Pekárka – vlevo \"švarný plzeňský hoch tančí se svou vyvolenou\" a vpravo \"starý dudák hraje skočnou\".\n\nBudova je zastřešeným atriem rozdělena na přední a zadní část. Přední část je označována jako klubová a zahrnuje v přízemí secesní kavárnu, restauraci se zázemím a v suterénu Divadélko JoNáš se zázemím. V 1. patře přední části se nachází Primátorský salonek, Besední sál a Kulturní salonek, v 2. patře je Reprezentační salonek, Zrcadlový a Taneční sál a administrativní část budovy. Nejhonosnějším prostorem zadní sálové části objektu je Velký sál, k němu přiléhá Klostermannův a Křižíkův sál. V přízemí zadní části se nachází Malý sál. Po rekonstrukci v letech 2001–2004 přibyla i moderní přístavba v dvorní části objektu, která umožňuje bezbariérový přístup do všech částí budovy.\n\nTato chodba vede od hlavního vchodu a spojuje přední a zadní část budovy. Je vyzdobena pilastry, jejichž hlavice zdobí štukové maskarony plzeňské selky. Na podlaze byla obnovena původní ornamentální keramická dlažba. Na začátku chodby u hlavního vchodu Měšťanské besedy jsou umístěny pamětní desky: na pravé straně vedle vchodu do secesní kavárny deska připomínající porady plzeňského Národního výboru konané v budově po prohlášení samostatnosti v roce 1918 a na levé straně velká deska s nápisem: \"Léta Páně 1901 byl tento dům budován ke cti a chvále jména českého přispěním obce král. města Plzně a nákladem Měšťanské besedy za jejího starosty purkmistra J.U.Dr. Václava Petáka dle návrhu arch. prof. Aloise Čenského stavitelem Františkem Kotkem.\" Deska je umístěna ve štukovém portálu, který je zdobený maskaronem se zlatou korunou.\n\nSál v přízemí Měšťanské besedy sousedí s bývalým Kulečníkovým sálem (dnes restaurace). Do sálu vedou čtyři vchody – jeden přímo z hlavní chodby, druhý jako průchod z restaurace, další je vchod z koridoru diváckých šaten a poslední vede do kuchyně restaurace. V sálu je umístěn bar a klientské centrum organizace, která v budově sídlí.\n\nDo koridoru diváckých šaten v přízemí se vstupuje z hlavní chodby. Z prostoru šaten vede velké schodiště do Velkého sálu v 1. poschodí budovy, dále také vchod do Malého a Společenského sálu.\n\nDo sálu v přízemí budovy, původně využívaného jako restaurace, lze vstoupit buď přímo z hlavní chodby nebo z koridoru diváckých šaten. Sál je zdoben bohatou barevnou výmalbou (v centrální části plzeňský znak) a štukovými prvky. Několik zlatě zdobených sloupů je krásným doplněním celého interiéru. Kapacita sálu je cca 200 míst (záleží na druhu akce). Ze sálu lze vstoupit do dvorního traktu, který je lemován objekty kuželníku a hudebního pavilonu.\n\nVe foyer byla původně umístěna alegorická socha hudby od akademického sochaře Josefa Pekárka, která se však nedochovala a je nyní nahrazena bronzovou sochou \"Tanečnice\" od plzeňského sochaře Aloise Holuba. Socha (93 cm vysoká) je umístěna na mramorovém sloupu a pochází ze 40. let 20. století. Dekorativní výmalba foyer a hlavního schodiště je od Františka Fröhlicha. Sklenářské práce pochází od Tomáše Hechta a Františka Rehwalda, který pravděpodobně vytvořil i podhled stropu z leptaného vrstveného skla zlaté barvy (v roce 2004 byl zničený podhled nahrazen replikou).\n\nSál s balkonem o výši dvou podlaží je umístěn v 1. patře budovy nad Malým sálem. Dostaneme se do něj přes foyer, do kterého ústí mohutné hlavní schodiště. Sál, ve kterém se konají plesy a koncerty zvláště vážné hudby, je vyzdoben velkým nástropním obrazem od Viktora Olivy, velkým panneau \"Hudba\" nad orchestřištěm a čtyřmi lunetovými výplněmi, které představují \"hudbu\", \"zpěv\", \"přednášku\" a \"tanec\". Nad jevištěm byl při restaurátorských pracích obnoven zlatý nápis \"Plzeň sobě\". Na figurální a štukatérské výzdobě sálu pracoval Antonín Popp a Otokar Walter st. Ze stropu sálu jsou spuštěna dvě velká bohatě zdobená osvětlovací tělesa a v nikách po stranách jeviště zaujmou netradiční párová kovová svítidla v podobě slunečnic, která jsou osazena v barevných vázách. Hned od počátku měl sál elektrické osvětlení (na rozdíl od většiny prostor budovy, kde bylo původně osvětlení plynové). Osvětlovací tělesa dodaly firma Suda a Kotěšovec a František Křižík. Denní světlo do sálu proniká dvanácti velkými okny v zadní a postranní stěně sálu. Na stěnách jsou umístěny čtyři původní zrcadla. Nová konstrukce podlahy pochází z rekonstrukce v letech 2001–2004, sál je vybaven novými parketami. Sál s kapacitou cca 430 míst (záleží na druhu akce) je vybaven nejmodernější zvukovou a světelnou technikou.\n\nV roce 2006 bylo do Velkého sálu pořízeno vynikající koncertní křídlo značky Steinway & Sons model D-274, vyrobené v Hamburku, jehož cena dosáhla 3,8 milionů Kč.\n\nSál v 1. patře Měšťanské besedy, do kterého se dá vstoupit z Primátorského salonku nebo z foyer před Velkým sálem. Je pojmenován po spisovateli Karlu Klostermannovi, který často sedával v secesní kavárně v přízemí budovy. Výzdoba sálu je soustředěna na bohatě dekorovaný štukový strop. Prostor dnes slouží jako bar.\n\nTento sál s moderním vzhledem vznikl při rekonstrukci budovy v letech 2001–2004 a nese jméno českého vynálezce Františka Křižíka, který se podílel na elektrickém osvětlení budovy. Sál najdeme na balkoně Velkého sálu (Velké dvorany) a hned při vstupu zaujme množstvím světla, které do něj vstupuje proskleným stropem. Skleněná podlaha zároveň přivádí světlo do foyer o patro níže. Prostor, který dříve sloužil jako ateliér amatérských umělců, ale i k malování prvomájových transparentů, je dnes využit jako foyer s barem.\n\nLuxusní kavárně v přízemí budovy je vyhrazena téměř celá šíře parcely; kavárna zaujímá plochu 169 m², vysoká je 5,9 m, podlaha je pokryta marmoleem. Do prostoru kavárny vniká světlo čtyřmi velkými prosklenými výkladci. Strop, který imituje mahagon, je bohatě zdoben a zlacen, stěny jsou obloženy dřevem. Vchod do salonu v zadní části kavárny je realizován jako dřevěná architektonická stěna s portálem. Zde jsou také umístěny dvě dekorativní panneau od akademického malíře Viktora Olivy. Dominantní je rovněž vstup do předprostoru bývalého Kulečníkového sálu (dnes restaurace). Prostor kavárny zkrášlují maskarony od Otokara Waltra st. Kavárna má kapacitu 70 míst.\n\nRestaurace s prosklenou stropní konstrukcí (vysoká 7,2 m) se nalézá v prostoru atria, které celou budovu dělí na přední menší a zadní větší část. Restaurace o celkové ploše 143,5 m² je umístěna v přízemí budovy mezi \"secesní kavárnou\" a \"Společenským sálem\", se kterými je spojena mohutnými vchody. Další vchod do restaurace vede přímo z hlavní chodby. V prosvětleném prostoru vyniká bohatost štukové výzdoby (např. konzoly s maskarony v podobě kozlích hlav pod proskleným stropem); dvě velké figurální výplně od akademického malíře Jindřicha Duchoslava Krajíčka se bohužel nedochovaly. Dnešní restaurace dříve sloužila jako Kulečníkový sál, kde bylo umístěno šest kulečníků. Kapacita restaurace je cca 80 míst.\n\nToto schodiště je umístěno v přední části budovy a z hlavní chodby nás zavede do \"Besedního sálu\", \"Primátorského\" a \"Kulturního salonku\" v 1. poschodí a do \"Reprezentačního salonku\", \"Zrcadlového sálu\" a administrativní části budovy v poschodí druhém. Na začátku schodiště v přízemí je působivá konzola s maskaronem v podobě lví hlavy.\n\nDivadélko JoNáš je malá komorní scéna s kapacitou 80 míst v suterénu přední části budovy. Při slavnostním otevření 1. října 2002 byl přítomen i herec Jiří Suchý, který se stal kmotrem divadélka. Schodiště, které nás do divadélka zavede, vzniklo až nově při celkové rekonstrukci budovy.\n\nSalonek v 1. patře Měšťanské besedy je prosvětlen třemi velkými okny. Vstoupit do něj lze vchody z Klostermannova sálu, ze zadního schodiště či z obslužných prostor pro personál. Salonek je zdoben replikami původních lustrů, lunetovými obrazy Plzně z dílny malíře Josefa Mandla a nábytkem. Mezi významné osobnosti, které navštívili tento salónek, patří např. prezident Václav Klaus.\n\nBesední sál se nachází v 1. patře přední části budovy naproti vchodu do Primátorského salonku. Tento sál lze využívat víceúčelově a to díky mobilnímu hledišti, které lze zasouvat do niky v pozadí sálu pod promítací a technickou místnost. Kino s kapacitou 100 míst vzniklo v roce 2002. Sál byl dříve znám pod jménem \"Malý technický kabinet\".\n\nMalý salonek v 1. patře budovy s výhledem do Kopeckých a Smetanových sadů s dominantou Státní vědecké knihovny.\n\nSalonek ve 2. patře přední části budovy se nachází naproti vchodu do Zrcadlového (baletního) sálu. Je vyzdoben obrazy a nábytkem.\n\nSál ve 2. patře přední části budovy slouží různým baletním a tanečním školám. Stejně jako Zrcadlový sál, je však větší.\n\nSál ve 2. patře přední části budovy, naproti vchodu do Reprezentačního salonku. Slouží jako tělocvična pro různé baletní a taneční školy.\n\nDo dvorního traktu budovy Měšťanské besedy, jež je lemován objekty kuželníku, lze vstoupit Malým sálem nebo vchodem vedoucím přes šatny. Ve dvoře je také zahradní dřevěný altán. \n\n\n\n\n"}
{"id": "110556", "url": "https://cs.wikipedia.org/wiki?curid=110556", "title": "Rebutia vulpina", "text": "Rebutia vulpina\n\nRebutia vulpina je zajímavý druh rodu rebucie, jeden z bohatě kvetoucích zástupců sekce \"Aylostera\", původně pocházející ze sběru F. Rittera, který byl později nalezen i dalšími sběrateli. Jméno se vztahuje k výrazně červenohnědému zabarvení trnů, \"vulpinus\" znamená liščí, ve vztahu k barvě rezavý, ryšavý.\n\nRitter, Friedrich; Succulenta, 56: 66, 1977\n\nSekce \"Aylostera\", řada \"Spegazziniana\"\n\nStonek odnožující až trsovitý, jednotlivé stonky kulovité, 30 - 50 mm široké, později protáhlé až na dvojnásobek šířky, temeno poněkud prohloubené, řepovitý kořen nepatrný; pokožka zelená, na hrbolech fialově nabíhající. Žeber až 20, šikmo probíhající, rozdělená do okrouhlých, stejnoměrně rozložených, hrbolků, 1,5 - 2 mm vysokých, na bázi 2 - 4 mm širokých; areoly oválné, bíle plstnaté, 1 - 1,5 mm dlouhé, 3 - 4 mm navzájem vzdálené. Trny slabé jehlovité, trochu plstnaté; okrajových trnů 10 - 14, poněkud odstávající, přímé, nejslabší dole, 3 - 4 mm dlouhé, bílé, ostatní 4 - 15 mm dlouhé, červenohnědé nebo s červenohnědými konci, někdy až černohnědé, nejdelší a nejtmavší na horním konci areoly; středové trny těžko odlišitelné, 1 - 7, stejné jako horní okrajové trny.\n\nKvěty hluboko postranní, 25 - 30 mm dlouhé, široce kruhovitě otevřené, nevoňavé; květní lůžko kulovité, 2,5 mm široké, pokryté malými, asi 1 mm dlouhými šupinami s bílou vlnou a až několika světlými štětinami na areolu; květní trubka 8 - 10 mm dlouhá, dole 5 - 6 mm srostlá s čnělkou, volná část jen asi 4 mm dlouhá, nahoře 3 - 5 mm široká, uvnitř bledá, vně světle purpurová, holá; okvětní lístky intenzivně rumělkově, na konci více šarlatově červené, 16 - 20 mm dlouhé, 5 - 7 mm široké, podlouhlé, na konci zaokrouhlené; nitky bílé, 6 - 12 mm dlouhé, vyrůstající z celé volné části květní trubky, prašníky citrónově žluté; čnělka bělavá, se 3 - 4 nažloutlými, 1,5 - 2,5 mm dlouhými, rozevřenými rameny blizny v úrovni nejvyšších prašníků nebo poněkud nad nimi. Plod purpurový, kulovitý, asi 5 mm široké. Semena černá, asi 1,2 mm dlouhá a 1 mm široká, jemně hrbolatá.\n\nVariety ani formy nebyly popsány, kromě typového sběru FR 939 byly jako \"R. vulpina\" označeny také sběry WR 860, WR 919 a KK 1978. Rozdíly mezi rostlinami z těchto sběrů nejsou podstatné, naznačují stejně jako uváděná místa nálezů, že se vztahují ke společné populaci. Nověji byl jako \"R. vulpina\" označen také sběr SE 70 a SE 213.\n\nTypová rostlina, podle které byla \"R. vulpina\" popsána, byla nalezena v Bolívii, západně od Tarija (departament Tarija, provincie Mendez). Ve své souhrnné práci k tomu F. Ritter doplnil „vysoké polohy“. V podstatě stejná je lokalizace u všech ostatních sběrů spojovaných se jménem \"R. vulpina\", WR 860 Tarija, Cuesta de Sama, WR 919 Tarija, Abra de Sama, KK 1978 Tarija, Sama, 2800 m a SE 70 Tarija, Abra de Sama, 3950 m. U sběru SE 213 bylo jako místo nálezu uvedeno Tarija, východně od Paso Abra de Sama.\n\nPodle údajů F. Rittera se \"R. vulpina\" na nalezišti vyskytuje společně s \"R. fusca\", aniž by tam bylo možno nalézt vzájemné křížence. V. Šeda z oblasti Abra de Sama uvádí kromě \"R. vulpina\" (SE 70) ještě dalších 8 nálezů rebucií – \"R. mamillosa\" var. \"australis\" (SE 63), \"R. pygmaea\" var. \"iscayachensis\" (SE 64), \"R. pseudoritteri\" (SE 65), \"R. rubiginosa\" (?) (SE 66), \"R. spegazziniana\" (SE 67), \"R.\" spec. (SE 68), \"R.\" spec. (SE 69) a \"R. fusca\" (SE 71) na společném nalezišti se \"Sulcorebutia tarijensis\" (SE 72), některé nálezy přímo na společných stanovištích, jiné jen málo rozložené v závislosti na nadmořské výšce. \"R. vulpina\" SE 213 roste na nalezišti společně se \"Sulcorebutia tarijensis\" a \"Lobivia chrysochete\" var. \"tenuispina\".\n\nRostliny vyskytující se ve sbírkách se pod jménem \"R. vulpina\" jsou poměrně jednotné. Někdy však lze pod tímto jménem nalézt i rostliny zřetelněji odlišné. Jedná se o chybnou identifikaci, opakovaně tak byly šířeny rostliny patřící zřejmě k \"R. fusca\", naopak někdy lze zase ve sbírkách nalézt \"R. vulpina\" označenou jako \"R. fusca\", obě pocházejí ze stejné oblasti, \"R. vulpina\" má více kulovité stonky, fialové zabarvení na hrbolech a poněkud kratší a červenější, široké květy s ovlásněním omezeným převážně jen na květní lůžko. Na rozdíl od charakteristiky obsažené ve jménu mají rostliny některých sběrů zejména v podmínkách sbírkových skleníků s nižší úrovní osvětlení a nedostatkem čerstvého vzduchu často více redukované otrnění s mnohem světlejším vybarvením.\nPři velkém slučování publikovaných druhů v roce 1992 (CITES Cact. Checklist) byla \"R. vulpina\" zařazena mezi synonyma \"R. spegazziniana\", tomuto ztotožnění však odporují nejen odlišná místa nálezů, ale i existující rozdíly.\n\nSvými požadavky se \"R. vulpina\" neliší od většiny druhů sekce \"Aylostera\". V kultuře více odnožuje a brzy vytváří větší trsy kulovitých stonků, vegetativní množení zakořeňováním odnoží není obtížné, stejně jako z výsevů semen, která se občas vyskytují v některých nabídkách. Na tvorbu silného a výrazně zbarveného otrnění má značný vliv úroveň osvětlení a dostatek čerstvého vzduchu ve vegetační době. Rostliny pravidelně kvetou a svými květy i celkovým vzhledem jsou nápadné v každé sbírce a určitě by si zasloužily mnohem většího rozšíření.\n\n\n"}
{"id": "110560", "url": "https://cs.wikipedia.org/wiki?curid=110560", "title": "Povrly", "text": "Povrly\n\nPovrly () jsou obec na levém břehu Labe v údolí Královského potoka, asi 9 kilometrů východně od Ústí nad Labem v nadmořské výšce od 143 metrů. Žije v nich obyvatel. Prochází jimi železniční koridor Děčín – Břeclav a silnice I/62. S obcí Velké Březno na pravém břehu Labe je spojuje říční přívoz. V obci žije 2248 obyvatel. Západně od obce se nachází přírodní rezervace Kozí vrch.\n\nPrvní písemná zmínka o obci pochází z roku 1186. Poblíž Mírkova se nachází zřícenina hradu Blansko.\n\n\nTradice ve zpracování barevných kovů (měď, mosaz). Rekreační oblast, v obci koupaliště, zimní a fotbalový stadion.\n\n\n\n\n"}
{"id": "110562", "url": "https://cs.wikipedia.org/wiki?curid=110562", "title": "Óu", "text": "Óu\n\nPohoří Óu (: 奥羽山脈; \"Óu-san'mjaku\") je pohoří rozkládající se v oblasti Tóhoku na japonském ostrově Honšú.\n\nÓu se táhne v délce 500 km na jih od poloostrova Nacudomari v prefektuře Aomori až k sopkám Nasu na severním okraji oblasti Kantó. Pohoří tvořilo hranici mezi provincií Mucu (která přispěla k názvu pohoří znakem 奥) a provincií Dewa (羽).\n"}
{"id": "110563", "url": "https://cs.wikipedia.org/wiki?curid=110563", "title": "SONET", "text": "SONET\n\nSynchronous optical network, známá jako SONET, je standard pro digitální komunikaci za pomocí laseru nebo LED diod pomocí optických vláken, který je definován v GR-253-CORE Telcordia. Byl vytvořen jako náhrada PDH pro přenos velkého množství telefonních a datových přenosů, a aby byla sjednocena technologie zařízení různých výrobců. \nNejmodernější Synchronous Digital Hierarchy (SDH) standard vytvořen ITU (G.707 a jeho rozšíření G.708) byl vytvořen ze zkušeností SONETu. Oba SDH a SONET jsou dnes široce používány; SONET v USA a Kanadě, SDH ve zbytku světa. SDH doplněná například o ATM se stává nejvýhodnější technologií přenosu dat všech druhů.\n\nSONET na rozdíl od PDH jsou rychlosti použité pro transport pevně synchronizovány přes celou síť, řešeno pomocí atomových hodin. Tento synchronizační system dovoluje mezistátním sítím pracovat synchronně, a znatelně redukuje množství vyrovnávacích pamětí mezi jednotlivými prvky sítě.\n\nOba SONET i SDH mohou být použity k zapouzdření předchozích digitálních přenosových protokolů, jako je PDH standard nebo mohou být použity přímo pro podporu ATM nebo takzvaných Packet over SONET sítí. \n\nZákladní jednotkou přenosu SONETu je signál pracující 51.840 Mbit/s jmenující se STS-1 (Synchronous Transport Signal one), platí pro elektronickou podporu signálu. Základní jednotkou SDH je STM-1 (Synchronous Transport Module-level 1) vycházející z STS-3, pracující na trojnásobné rychlosti 155.52 Mbit/s oproti STS-1.\n\nDvě významné komponenty STS-1 rámce jsou hlavička (transport overhead) a informační pole synchronous payload envelope (SPE).\nHlavička transport overhead je 24 bytů velká a zahrnuje section overhead a line overhead. Ty jsou použity pro signalizaci, měření chybovosti. SPE je složený ze dvou částí payload overhead ve velikosti 9 byte, použita pro signalizaci, měření chybovosti mezi koncovými body. Dále payload o velikosti 774 byte. STS-1 payload je navržena pro nosný DS-3 rámec. Když DS-3 vstoupí do SONET sítě path overhead je přidán a SONET síť říká kde cesta končí path terminating. Kde je více DS-3 cest, se v SONET síti říká line terminating. Pokud je kdekoli dráha nebo cesta přerušena, sekce skončí také. SONET regenerátor ukončí sekci, ale ne cestu nebo dráhu.\n\nVstupní data jsou organizována do STS-1 v rámcích velkých 6480 bitů a je přenesen přesně za 125 mikrosekund, tj. odešle se 8000 rámců za sekundu na optických okruzích, které se jmenují OC-1 (optical carrier one). V praxi jsou někdy termíny STS-1 a OC-1 zaměňovány, ačkoli OC-N formát odkazuje na signály v optické formě. Proto je nesprávné říkat, že OC-3 obsahuje 3 OC-1; může být řečeno, že obsahuje 3 STS-1.\n\nTři OC-1 (STS-1) signály jsou multiplexovány time-division multiplexing, pro správný tvar další úrovně v SONET hierarchií. OC-3 (STS-3), běží rychlostí 155.52 Mbit/s. Multiplex je provedený pomocí prokládání bajtů ze tří STS-1 rámců do STS-3 rámců, obsahující 2430 bytů a přenesených za 125 mikrosekund.\n\nOkruhy s vyšší rychlostí jsou postupně agregovány ve složených pomalejších okruzích. Pro příklad, čtyři OC-3 nebo STM-1 okruhy mohou být agregovány do 622.08 Mbit/s okruhů, které se nazývají OC-12 nebo STM-4.\n\nDalší možností rychlého síťového provozu je 10 Gigabit Ethernet (10GbE). Rychlost je podobná STM-64. Nicméně 10GbE explicitně neposkytuje interoperabilitu u datových proudů jako SDH/SONET. Tím se liší od WDM Coarse- and Dense-WDM systems (CWDM, DWDM), které právě umí STM-64, které podporují 10GbE.\n\nFyzická vrstva aktuálně zahrnuje množství vrstev uvnitř, jenom jedna z nich je optická přenosová vrstva (která obsahuje bitrate, specifikaci jitteru, specifikaci optického signálu) SONET a SDH standardy mají uvnitř vlastnosti pro izolaci a identifikaci zdrojů signálů. \n\nSONET zařízení je nejčastěji řízen pomocí TL1 protokolu. TL1 je tradiční jazyk telekomunikací pro řízení a nastavování SONET síťových prvků. TL1 (nebo jiný použitý příkazový jazyk pr SONET síťové prvky) musí přenášet jiné řídící protokoly, včetně SNMP, CORBA a XML.\n\nManagement SONET sítě je náročný a tajemný, ale je tam pár vlastností, které jsou v podstatě univerzální. První z nich je, že mnoho SONET NE má limitován počet řízených rozhraní. Ty jsou zde:\n\nSONET/SDH bylo původně vytvořeno primárně pro vícenásobný transport E1/T1, E3/T3 a dalších skupin multiplexovaných 64 kbit/s pulzně kódovaného modulovaného hlasu. \n\nSchopnost přenosu ATM (Asynchronous Transfer Mode) provozu byla další z dřívějších aplikací. Aby se podporovala vysoká šířka ATM pásma, bylo vytvořeno spojování, které umožňovalo užší SONET/SDH kontejnery tj. STM-0 nepřímo multiplexovat pro vytvoření větších kontejnerů jako STM-1 pro širší datově orientované linky. SONET/SDH proto umí přenášet hlas a data současně.\nJediný problém v tradičním vícenásobném transportu je v jeho flexibilitě. V závislosti na datech, hlasu, který musí být přenášen, může být velký rozdíl ve volném pásmu, protože musí být ve stejně širokých vícenásobných kontejnerech. Pro představu, 100 Mbit/s Fast Ethernet připojený uvnitř 155 Mbit/s STM-1 kontejneru je velké plýtvání\n\nVirtual Concatenation (VCAT) virtuálně spojený umožňuje libovolné spojení s nižší nákladem vícenásobného přenosu pro vytváření větších kontejnerů s úplně libovolnou šíří (tj. 100Mbit/s), bez potřeby SONET/SDH síťových rozhraní pro podporu jednotlivých vícenásobných transportů. Pro virtuální spojení často používané X.86 nebo Generic Framing Procedure (GFP) protokoly umožňují lépe rozložit vícenásobné transporty a proto ušetřit finanční prostředky.\n\nLink Capacity Adjustment Scheme (LCAS) umožňuje dynamicky měnit šířku pásma přes dynamicky virtuálně koncentrované multiplexované kontejnery založené na malých šířkách pásma, které potřebné v síti.\n\n\n"}
{"id": "110564", "url": "https://cs.wikipedia.org/wiki?curid=110564", "title": "Partnerská města", "text": "Partnerská města\n\nPartnerská (družební) města jsou taková města, která se i přes své geografické vzdálenosti a politické rozdíly spojila, aby pěstovala vzájemná kulturní pouta a kontakty mezi svými obyvateli. Mají často podobné demografické i jiné charakteristiky, někdy také podobnou historii. Takováto partnerství vedou často k výměnným studentským programům a také k ekonomické a kulturní spolupráci.\n\nPraxe partnerských měst vznikla v Evropě po druhé světové válce jako způsob, jak přimět obyvatele k vzájemnému bližšímu porozumění a také jako způsob, jak ke všeobecnému prospěchu podpořit přeshraniční styky. Nejvíce populární je tato koncepce dodnes v Evropě, postupem času se však rozšířila i na jiné světadíly, což vedlo k některým velmi zajímavým partnerstvím.\n\nIdeu partnerských měst v rámci Evropy podporuje od roku 1989 také Evropská unie. Ta uvolnila v roce 2003 na podporu 1300 takových projektů částku 12 milionů eur.\n\n\n"}
{"id": "110565", "url": "https://cs.wikipedia.org/wiki?curid=110565", "title": "MiG-31", "text": "MiG-31\n\nMiG-31 (: МиГ-31, v kódu NATO \"Foxhound\") je sovětské dvoumístné nadzvukové stíhací letadlo vytvořené pro získání a udržení nadvlády ve vzduchu. Bylo navrženo jako náhrada strojů MiG-25, z jejichž konstrukce MiG-31 také vychází.\n\nMiG-31 je těžká nadzvuková stíhačka schopná bojové činnosti za jakéhokoli počasí ve dne i v noci. Během studené války měla zajistit, aby do sovětského vzdušného prostoru nepronikla špionážní letadla SR-71 Blackbird, bombardéry B-52 Stratofortress a střely s plochou dráhou letu. Dnes jsou jejími hlavními \"protivníky\" americké strategické bombardéry B-1 Lancer a B-2 Spirit.\n\nRuské ministerstvo obrany očekává, že zmodernizované MiGy-31BM budou v ruském letectvu sloužit minimálně do roku 2030.\n\nMiG-31 byl vyvinutý počátkem 70. let 20. století konstrukčním týmem OKB Mikojana a Gurjeviče z letounu MiG-25. \nNavzdory tehdy zavedené praxi v sovětském letectvu byl MiG-31 od prvního okamžiku považován za specializovaný přepadový stíhací letoun, kterým zůstal víceméně až dodnes. Postupně se stal výrazným nástupcem úspěšného letounu MiG-25 v době, kdy hlavní soupeř – Spojené státy americké – zavedl do služby nadzvukový strategický bombardér B-1 Lancer, který byl optimalizován pro nesení a vypouštění řízených střel s plochou dráhou letu.\n\nVývoj amerických strategických řízených střel a jejich zařazení do výzbroje představovalo pro SSSR novou hrozbu. Budoucí záchytná stíhačka měla chránit území Sovětského svazu před raketovým útokem vedeným od Arktidy přes severní oblasti SSSR, které nebyly souvisle pokryty radary. Požadavky armády na nové letadlo, které mělo nahradit Tu-128,byly vydány v roce 1968. Stíhačka měla mít akční rádius 700 km při rychlosti letu 2 500 km/h (M=2,35) a 1 200km při letu podzvukovou rychlostí. Měla být schopna napadat vzdušné cíle pohybující se ve výškách od 100 m do 30 000 m. Práce na vývoji nového stroje nazvaného MiG-25MP začaly v roce 1972. První prototyp, který měl název Je-155MP-831, byl dokončen na jaře v roce 1975 a svůj premiérový let absolvoval dne 16. září 1975. Po čtyřech letech byla ukončena první etapa testování a začala sériová výroba letounů MiG-31. V roce 1981 byly stroje MiG-31 oficiálně zařazeny do sovětského letectva.\n\nV roce 1985 zadržela sovětská tajná služba (KGB) v Moskvě Adolfa Tolkačeva, který poskytoval západním zpravodajským agenturám utajované informace o zbraňových systémech stíhaček MiG-29 a MiG-31. To donutilo konstruktéry urychlit práce na vývoji nové verze MiG-31. Výsledkem byl MiG-31B s vylepšeným radiolokátorem, který byl nejen vybaven výkonnějšími motory D-30F6, ale i novými raketami R-33S a R-40TD. V rámci této modernizace získalo letadlo také systém doplňování paliva za letu, modernější avioniku a vylepšené prostředky vedení elektronického boje. Výroba této nové verze začala na přelomu let 1990 a 1991. Kvůli prozrazení informací o parametrech počáteční výrobní série MiG-31 bylo nutné upravit všechny dosud vyrobené stroje na standard MiG-31B. Takto předělaná letadla dostala označení MiG-31BS, jimž z celého modernizačního balíčku chybí systém doplňování paliva během letu.\n\nVýroba MiGu-31 byla ukončena v roce 1994, přičemž bylo celkem vyrobeno více než 500 kusů těchto letadel.\n\nV roce 1997 byl vypracován projekt modernizace letounů MiG-31B/MiG-31BS, který by rozšířil možnosti těchto strojů o schopnost útočit na pozemní cíle a udělal by z nich víceúčelové stíhací letouny. Konverzí sériově vyráběného MiG-31B tak vznikl v roce 1998 prototyp MiGu-31BM, který byl veřejnosti představen o rok později. Celý vývoj se v důsledku nedostatku financí zpozdil, proto byly první stroje předány ruskému letectvu až v roce 2008. Zmodernizované MiGy-31B byly přejmenovány na MiG-31BM a zmodernizované MiGy-31BS byly nazvány MiG-31BSM.\n\nMiG-31M je těžký, dvoumístný, dvoumotorový hornoplošník celokovové konstrukce s výrazným zastoupením hliníkových a titanových slitin. Osádku tvoří pilot a operátor. Oba jsou tandemově za sebou v hermeticky uzavřených kabinách a sedí na vystřelovacích sedadlech Zvezda K-36DM s bezpečnostními parametry „nula-nula“ (zaručuje plné rozvinutí padáku a zpomalení pádu dostatečné pro přežití osádky i při nulové rychlosti a nulové výšce vystřelení).\n\nKonstrukce draku na první pohled připomíná letoun MiG-25, ale při detailnějším pohledu je jasné, že byla kompletně předělána. Z původních 80 procent ocelových prvků bylo do MiGu-31 použito pouze 50 procent oceli, 33 procent speciálních hliníkových slitin a 16 procent speciálních titanových komponentů. Trup je v přední části oválný. Za sekcí s oběma pilotními kabinami přechází do širokých bočních krabicových nasávacích otvorů. V zadní části jsou výtokové trysky, které mají na bocích nainstalovaný plovoucí stabilizátor o rozpětí 8,74 metru. Stabilizátory se přitom mohou vychylovat souhlasně i diferencovaně a úhel jejich výchylek plně závisí na rychlosti a charakteru letu. Nad výtokovými tryskami jsou umístěny dvě svislé ocasní plochy (SOP). Od podélné osy letounu jsou vychýleny o 8 stupňů směrem ven. Celková plocha každé SOP je – 15,6 m. Plocha pohyblivého kormidla, která je – 2,12 m, se může vychylovat na obě strany do úrovně 25 stupňů. Pro dokonalou podélnou stabilizaci byly pod pohonné jednotky zabudované dvě pevné spodní kýlové plochy o ploše 3,0 m s úhlem vyosení 12 stupňů vůči podélné rovině.\n\nHlavní křídla mají relativně malé rozpětí 13,464 m a celkovou nosnou plochu – 61,6 m. Na každé straně jsou vztlakové klapky o délce 2,68 m a na koncích křídel jsou odtokové hrany tvořeny balančními křidélky, jež se vychylují až o +/- 20°. Horní strana křídla je u staršího MiGu-31 ještě opatřena aerodynamickým plůtkem. U kořene křídla je umístěn velký vírový přechod, který byl u staršího MiGu-31 výrazně menší. Na spodní straně nosných ploch jsou celkem čtyři úchytné body pro zbraňové pylony. Konce křídel jsou u MiGu-31M přizpůsobeny pro rychlou montáž aerodynamických vřeten opatřených stabilizačními plůtky. V těchto vřetenech je umístěna další důležitá elektronika, především pasivní obranné systémy.\n\nPodvozek je tvořen velice originální konstrukcí. Přední podvozková noha je víceméně standardní, plně řiditelná, s dvojicí kol o průměru 600 x 220 mm. Po startu se podvozek zasouvá směrem dozadu, do trupu. Hlavní podvozkové nohy jsou vybaveny dvounápravovým vozíkem, kde každou nápravu tvoří jen jedno kolo o rozměru 950 x 300 mm. Celý vozík je nezávisle odpružen hydraulickým tlumičem od vlastní odpružené podvozkové nohy. Kola však nejsou v jedné stopě, ale navzájem jsou proti sobě osazena. Konstruktéry k tomuto pojetí vedly dva faktory – rozložení hmotnosti na podloží je o něco výhodnější a navíc se kola lépe schovají do limitovaného prostoru podvozkové šachty. Před každou podvozkovou šachtou je hydraulický výklopný aerodynamický štít o ploše 1,4 m, který se vyklápí dolů pod úhlem 44 stupňů. Kromě toho slouží i jako část krytů podvozku.\n\n\n\n\n\n\n\n\n"}
{"id": "110567", "url": "https://cs.wikipedia.org/wiki?curid=110567", "title": "Heinkel He 115", "text": "Heinkel He 115\n\nHeinkel He 115 byl německý dvoumotorový námořní víceúčelový plovákový letoun. Vznikl na základě požadavků RLM z roku 1935 na vývoj nového hydroplánu k nahrazení letounů Heinkel He 59, zaslaných firmám Heinkel a Blohm und Voss. \n\nPoprvé vzlétl v srpnu 1937. Ve všech verzích letounu se montovaly hvězdicoé motory BMW 132. První prototyp (imatrikulace D-AEHF) měl nejprve prosklenou příď, avšak kvůli testům s cílem dosáhnout rekordu byla vyměněna za hladkou celokovovou. Díky této úpravě mohl 20. března 1938 na zkouškách v Travemünde na první pokus zdolat osm rekordů v kategoriích na vzdálenost 1000 a 2000 km, s nákladem 2000, 1000, 500 kg a prázdným nákladním prostorem. Přitom dosáhl maximální rychlosti 320 km/h. Těmito výkony porazil konkurenční typ Blohm & Voss Ha 140. \n\nDruhý prototyp (D-APDS) dostal silně zaoblené prodloužené plováky, měl však již opět prosklenou příď se střílnou a zaměřovačem Lotfe. Třetí prototyp (D-ABZV) odpovídal téměř zcela vzhledu druhého prototypu, avšak měl již opět hladkou příď, která již s jistými úpravami odpovídala konstrukci, letoun se v této podobě dostal do výroby. Poslední, pátý prototyp (D-AHME) měl všechny vlastnosti předchozího prototypu a byl vzorem pro sériovou výrobu. Po mnoha úpravách a vyztuženích byla na počátku roku 1938 také hotova konstrukce He 115 A-0 pro zkoušky u Luftwaffe. Nakonec obdržela Luftwaffe jako specializovaný typ pro torpédování verzi He 115 A-1. Protože se zahraničí o tento typ zajímalo také, postavil Heinkel typ He 115 A-2, který se jen nepatrně lišil od A-1. Z této série obdrželo Švédsko a Norsko speciálně upravené stroje pro dálkové akce s možností podvěsu torpéd. Od poloviny roku 1938 se rozběhl velkosériový projekt He 115 A-3 pro Luftwaffe, pokračoval verzí He 115 B-1 s aerodynamickými vylepšeními pro lepší výkon. Tento typ se hojně dostal do služby v severských zemích. Paradoxem je, že právě při těchto operacích v roce 1940 se dostaly letouny stejného typu do bojů na obou stranách, když Norové tyto letouny použili k zoufalým protiútokům při odražení obojživelné invaze Wehrmachtu. Některé He 115 norské provenience přelétly do Anglie a zde ojediněle znovu zasahovaly do bojů.\n\nTyp Heinkel He 115 se mimořádně osvědčil při kladení min. Pro operace v ledových vodách byla verze He 115 B-2 obdařena speciálně odolnými plováky proti ledu, jinak však odpovídala verzi B-1. Pro dálkové pozorovací lety byl vyvinut letoun He 115 B-1/R1. Další varianta He 115 B-1/R2 odpovídala zcela B-1 a B-2, měla však závěsník na pumu o váze 500 kg (typ SC 500 nebo SD 500). Závěrečná verze R3 měla ve výzbroji odhazovací zařízení pro letecké miny LMA III (500 kg) a LMB III (920 kg). Avšak posledně jmenované zařízení se dostalo do boje jen v severských mořích. Příležitostně létaly také tyto stroje na ochranu konvojů se zamlžovacím zařízením SV 300 (verze He 115 R4). Přístroje s tímto vybavením létaly ve středomoří na ochranu námořních tras pro zásobování jednotek Afrikakorps. Za normálních okolností létal He 115 s torpédem LTF 5 nebo LTF 6b. Relativně slabá palubní výzbroj s jedním pohyblivým MG 15 v přídi a druhým na zádi byla vylepšována až v následujících sériích na konci války. V základních konstrukčních prvcích byly všechny verze He 115 prakticky totožné. S motory BMW 132 mohl celokovový letoun mít cestovní rychlost 300 km/h. Jeho jednoposchoďové plováky z lehkého kovového materiálu byly rozděleny do jednotlivých komor, aby při poškození letadlo s děravými plováky udrželo stabilitu na hladině.\n\n\n\nHeinkel He 115 byl námořní víceúčelový letoun (průzkumný, bombardovací, torpédový), dvoumotorový samonosný středoplošník celokovové konstrukce s krytými prostory osádky a dvojicí kovových plováků. Pohon všech sériově vyráběných verzí zajišťovala dvojice vzduchem chlazených hvězdicových devítiválců BMW 132K (licenční kopie amerických motorů Pratt & Whitney Hornet), pouze jediná verze D-0 měla motory BMW 801 MA (postaven 1 kus). Používanou výzbroj tvořily kulomety MG 15, MG 151 a MG 17. Další výzbroj byla tvořena torpédy LTF 5 nebo LTF 6, pumami SC 250 a SD 500 nebo minami LMB III (920 kg) a LMA III (750 kg). Výzbroj se u různých verzí lišila, podrobný popis naleznete u jednotlivých verzí.\n\n\n\n"}
{"id": "110568", "url": "https://cs.wikipedia.org/wiki?curid=110568", "title": "CLAMP", "text": "CLAMP\n\nCLAMP (クランプ \"Kuranpu\") je japonská ženská kreativní skupina, soustřeďující se hlavně na tvorbu mangy. Jejich manga byla po vypuštění na trh častokrát přetvořena v anime. CLAMP prodal po celém světě více než 90 milionů tankóbonů (dílů jednotlivých sérií mangy).\n\nCLAMP byl založen v roce 1989 jako dvanáctičlenný kruh doudžinši (autoři mangy). Tehdejšími členy byly: \"Ageha Ohkawa\", \"Tsubaki Nekoi\", \"Mokona\", \"Satsuki Igarashi\", \"Tamayo Akiyama\", \"Soushi Hisagi\", \"O-Kyon\", \"Kazue Nakamori\", \"Inoue Yuzuru\", \"Sei Nanao\", \"Shinya Ohmi\" a \"Leeza Sei\". V roce 1990 se kruh zredukoval z dvanácti na sedm členů a později až na čtyři (když během prací na RG Veda odešly Tamayo Akiyama, Sei Nanao a Leeza Sei).\n\nSoučasnými členkami jsou Ageha Ohkawa, Tsubaki Nekoi, Mokona a Satsuki Igarashi.\n\nNázev skupiny má pravděpodobně původ v anglickém slově „clump“, což znamená hromada brambor.\n\n\nOhkawa je coby spisovatelka vůdcem celého týmu. Její prací je také vyjednávání s jejich vydavateli a někdy se dostává i do role scenáristky a sice tehdy, jsou-li jejich mangy převáděny na filmové plátno.\n\n\nMokona je hlavním návrhářem většiny příběhů stejně tak jako výtvarnicí některých z nich. Její díla jsou obchodní značkou celého studia.\n\n\nNekoi je povětšinou Mokoninou asistentkou, ale stojí také za některými z děl (\"Watashi no Suki na Hito\", \"Wish\", \"Suki: Dakara Suki\", \"Góhó Drug\"). Její hlavní prací je superdeformace hlavních postav a maskotů a společně s Mokonou i vytváření jejich normálních protějšků.\n\n\nSatsuki je asistentkou Mokony a Nekoi v jejich práci a také dohlíží na design tankóbun. Mimo to píše každý měsíc do časopisu Kadokawa Newtype Magazine (magazín specializující se na události anime a mangy).\n\nV roce 2004 si členky k 15.výročí CLAMPu změnily jména (proto jsou uváděna jména dřívější). Srpnové číslo Newtype USA napsalo, že členky CLAMPu si prostě chtěli vyzkoušet nová jména. Pozdější interview s Ohkawou prozradilo, že iniciátorka Mokona chtěla vypustit své příjmení, protože znělo příliš nedospěle. Nekoi se pro změnu nelíbilo, když jí lidé říkali, že má stejné jméno jako Mick Jagger, Ohkawa a Igarashi se už jen připojily.\n\nNásledující mangy buď jsou stále vydávané nebo se z nějakého důvodu pozastavilo jejich vydávaní.\n\n\nCLAMP vydalo též ke svému 15.výročí dvanácti sborníků CLAMP no Kiseki, které obsahovaly rozhovory s autory, nové manga povídky atd.\n\n\n\n"}
{"id": "110569", "url": "https://cs.wikipedia.org/wiki?curid=110569", "title": "♂", "text": "♂\n\nSymbol ♂ vznikl zjednodušením atributů římského boha války Marta, jimiž byly kopí a štít. Protože bůh Mars byl pro mnohé symbolem mužnosti, má i jeho symbol více významů:\n\n"}
{"id": "110570", "url": "https://cs.wikipedia.org/wiki?curid=110570", "title": "♀", "text": "♀\n\nSymbol ♀ vznikl zjednodušením atributu římské bohyně lásky a krásy Venuše, jímž bylo zrcátko. Protože bohyně Venuše byla pro mnohé symbolem ženství, má i její symbol více významů:\n\n"}
{"id": "110571", "url": "https://cs.wikipedia.org/wiki?curid=110571", "title": "Justin Gatlin", "text": "Justin Gatlin\n\nJustin Gatlin (* 10. února 1982 New York) je americký\natlet, sprinter a bývalý spoludržitel světového rekordu v běhu na 100 metrů společně s jamajským sprinterem Asafou Powellem (čas 9,77 s). Jeho čas byl však anulován (viz níže). Gatlin je halovým (na 60 m) i venkovním mistrem světa a olympijským vítězem v běhu na 100 m.\nDo světové sprinterské špičky se dostal na olympiádě v Athénách v roce 2004. Zvítězil zde v běhu na 100 metrů, byl členem stříbrné americké štafety na 4x100 metrů a medailovou sbírku zkompletoval třetím místem v běhu na 200 metrů. V následující sezóně se stal v Helsinkách mistrem světa na 100 i 200 metrů.\nPoprvé měl Justin Gatlin pozitivní dopingový test na amfetamin v roce 2001 na juniorském mistrovství USA, což ho stálo rok bez závodění. Mezinárodní asociace atletických federací (IAAF) mu nakonec ještě v roce 2001 zrušila dvouletý trest, neboť zakázanou látku obsahoval lék, který užíval 10 let. Již tehdy byl varován, že v případě dalšího provinění může přijít doživotní zákaz startu.V dubnu roku 2006 pak byl pozitivně testován na testosteron po štafetovém závodě v Lawrence. Antidopingová agentura případ uzavřela 22. srpna 2006, Gatlinovi byl anulován světový rekord 9,77 s a jeho činnost pozastavena na 4 roky. Šlo o jeden z největších dopingových skandálů poslední doby.\nPo vypršení dopingového trestu se opět zařadil ke špičkovým světovým sprinterům. Kvůli dominaci Usaina Bolta na něj většinou \"zbyla\" stříbrná medaile na světových šampionátech. Výjimku představovalo finále běhu na 100 metrů na mistrovství světa v Londýně v roce 2017, kde Gatlin (i přes bučení publika) nad Boltem končícím svoji profesionální kariéru zvítězil.\n\nV roce 2011 se Gatlin zúčastnil natáčení pořadu pro japonskou televizi, kde za pomoci silných větráků, vytvářejících silný vítr vanoucí sprinterovi do zad, překonal rekordní čas Usaina Bolta na 100 metrů (časem 9,45 sekundy). Tento výkon nemůže být uznán jako světový rekord, protože byl dosažen za nestandardních podmínek a s nepřiměřenou podporou větru. Gatlin se také stal nejstarším držitelem titulu mistra světa v běhu na 100 metrů, když jej v roce 2017 v Londýně získal ve věku 35 let a 6 měsíců.\n\n\n"}
{"id": "110595", "url": "https://cs.wikipedia.org/wiki?curid=110595", "title": "Frank Lampard", "text": "Frank Lampard\n\nFrank James Lampard OBE (* 20. června 1978 v Romfordu, Anglie) je anglický fotbalový trenér bývalý fotbalový záložník, který jako hráč působil naposledy v klubu New York City FC. Předtím působil v klubech West Ham United a Swansea City (zde hostoval), Chelsea FC a Manchester City. Od roku 2019 je trenérem anglického klubu FC Chelsea.\n\n11. května 2013 zařídil dvěma góly vítězství 2:1 v zápase Premier League proti domácí Aston Ville, čímž se s 203 nastřílenými brankami ve všech soutěžích stal nejlepším kanonýrem v historii Chelsea (překonal 202 gólů Bobbyho Tamblinga). V duchu respektu k nemocnému bývalému fotbalistovi Tamblingovi tyto góly neslavil. Má IQ 157.\n\nReprezentační kariéru v dresu Anglie ukončil v srpnu 2014 po mistrovství světa v Brazílii. Celkem odehrál v letech 1999–2014 za anglický národní tým 106 zápasů a nastřílel 29 gólů.\n\nDne 2. února 2017 oznámil konec hráčské kariéry.\n\nNarodil se v Romfordu, jeho otec Frank Richard George Lampard je bývalý anglický fotbalista, který dvakrát vyhrál s West Ham United FA Cup. Jeho matka zemřela 24. dubna 2008. Jeho strýc Harry Redknapp trénuje tým Queens Park Rangers a bratranec Jamie Redknapp hrál 12 let za Liverpool FC.\n\nK týmu se připojil v červenci 1994 na zkoušku. Tehdy byl jeho otec asistent trenéra. Frank svou první profesionální smlouvu podepsal 1. července 1995.\n\nV říjnu 1995 byl poslán na hostování do druholigového týmu Swansea City AFC. Za tento tým odehrál devět utkání a poté se stěhoval opět zpátky do týmu West Ham United. V březnu 1997 si v zápase proti Aston Ville zlomil pravou nohu a toto zranění mu předčasně ukončilo sezónu. Lampardův první gól v dresu West Hamu přišel v sezóně 1997/98 v zápase proti \"Barnsley\". Lampard byl zvolen kapitánem mládežnického týmu West Hamu a jeho největším úspěchem bylo finále FA cupu.\n\nSezóna 1998/99 byla pro něj přelomová. Stal se stálou součástí A týmu West Hamu, dokonce v této sezóně nechyběl ani v jednom utkání, i díky tomu se tehdy West Ham umístil na pátém místě Premier League.\n\nPro tým se stal nepostradatelným a během 187 zápasů v dresu West Hamu vstřelil 39 branek. Ne každému se ale pozice Franka líbila. Jeho otec Frank senior coby asistent trenéra byl obviněn z protežování vlastního syna.\n\nSpolečně s Joe Colem, Michaelem Carrickem a Rio Ferdinandem tvořil úspěšné jádro West Hamu. Když ale byl jeho kamarád Ferdinand prodán do Leedsu United rozhodl se také pro odchod. Navzdory všem spekulacím o odchodu do Aston Villy namířil si to do londýnské Chelsea. Společně s ním od týmu odešel i jeho otec a strýc Harry Redknapp.\n\nS Chelsea podepsal 15. května 2001. Někdejší trenér Claudio Ranieri za něj zaplatil 11 milionů liber. Jeho zlepšování v Chelsea bylo pomalé ale stálé.\nV prvních dvou sezónách odehrál jen jedenáct zápasů, ale výpadky hráčů základní sestavy mu umožnily, že třetí sezónu, kdy se týmu ujal co by majitel Roman Abramovič naplno prosadil do základní sestavy a stal se z něj jeden z nejlepších záložníků na světě. V sezóně 2004/05 byl zvolen nejlepším záložníkem Ligy mistrů a novináři byl zvolen i nejlepším záložníkem anglické ligy. Tehdejší trenér Chelsea José Mourinho o něm v jednom z rozhovorů prohlásil, že je pro něj nejlepším hráčem planety.\n\n21. května 2008 prohrál moskevské finále Ligy mistrů 6:5 na penalty proti Manchesteru United. V zápase (1:1) dal jeden gól a svou penaltu také proměnil. Byl to jeho poslední zápas pod izraelským trenérem Avramem Grantem.\n\n19. května 2012 vyhrál s Chelsea finále Ligy mistrů proti Bayernu Mnichov, které se rozhodovalo v penaltovém rozstřelu. V zápase vedl mužstvo jako kapitán a v závěrečném penaltovém rozstřelu skóroval.\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). Lampard odehrál celý zápas, ale porážce 1:4 společně se svými spoluhráči zabránit nedokázal. 5. ledna 2013 ve třetím kole FA Cupu proti domácímu Southamptonu vstřelil gól a přispěl k vítězství Chelsea 5:1. Ve 30. kole Premier League v březnu 2013 se podílel svým gólem na vítězství 2:0 nad domácím West Hamem United, Chelsea se zároveň posunula na třetí místo před Tottenham. Pro Franka to byl jubilejní 200. gól v dresu Chelsea. Ještě tři góly mu chyběly k překonání nejlepšího střelce v historii Chelsea Bobbyho Tamblinga. Jeho rekord překonal 11. května 2013 v ligovém utkání proti Aston Ville (dvakrát skóroval, Chelsea zvítězila 2:1). Přes jeho střeleckou potenci v jarní části ročníku 2012/13 vedení Chelsea dlouho otálelo s nabídkou prodloužení smlouvy, která Frankovi končila na konci sezóny. Nakonec mu předložilo jednoroční prodloužení kontraktu.\n\n15. května 2013 nastoupil ve finále Evropské ligy 2012/13 proti portugalskému týmu Benfica Lisabon, kde Chelsea zvítězila 2:1 a kapitán Lampard mohl zvednout nad hlavu trofej pro vítěze Evropské ligy. Chelsea se tak stala prvním týmem v historii, který vyhrál rok po sobě Ligu mistrů a Evropskou ligu.\n\nProtože v Chelsea nedostal adekvátní nabídku, odešel v létě 2014 do nově se tvořícího amerického klubu New York City FC. Vyjádřil se, že kvůli silné vazbě na Chelsea nebude hrát za žádný klub Premier League (anglický ani velšský). Protože New Yorku začíná sezóna až od ledna, překvapivě si vybral půlroční hostování v Manchester City FC, čímž znechutil některé fanoušky Chelsea, kteří ho považovali za zrádce a začali pálit jeho dresy. Další jeho hostování v City přijali. 20. září 2014 ho trenér Manuel Pellegrini vyslal na hřiště v 78. minutě v ligovém zápase proti Chelsea FC, Lampard svým gólem vyrovnal na konečných 1:1 a obral svůj bývalý klub o vítězství. Svůj gól neoslavoval.\nV lednu 2015 Manchester City oznámil, že Lampard zůstává hostovat na přání trenéra Manuela Pellegriniho do konce sezóny.\n\nZa reprezentační týmy Anglie nastupoval už v mladých letech. V roce 2000 byl kapitánem anglického týmu U21, jenž obsadil na Mistrovství Evropy hráčů do 21 let konaném na Slovensku nepostupové 3. místo v základní skupině B. Lampard vstřelil gól v zápase s Tureckem a přispěl tak k vysoké výhře Anglie 6:0.\n\nZa seniorský tým nastoupil poprvé 10. října 1999 v přátelském utkání proti Belgii. Nicméně nebyl nominován na evropský šampionát v Nizozemsku a Belgii v roce EURO 2000 ani na Mistrovství světa ve fotbale 2002, které pořádalo Japonsko a Jižní Korea.\n\nPrvní gól za reprezentační tým vsřelil 20. srpna 2003 v přátelském utkání proti Chorvatsku, které Anglie vyhrála 3-1. Jeho forma poté začala prudce stoupat, proto si vysloužil i pozvánku na EURO 2004 v Portugalsku, kde Anglie vypadla ve čtvrtfinále proti domácímu týmu.\n\nNa Mistrovství světa ve fotbale 2006 v Německu se stal nejčastějším střelcem na bránu soupeře s 24 zásahy. Přesto Anglie vypadla znovu ve čtvrtfinále proti Portugalsku, kde mimo jiné v penaltovém rozstřelu Lampard neproměnil svůj pokus.\n\nZúčastnil se také Mistrovství světa ve fotbale 2010 v Jihoafrické republice, kde anglická reprezentace vypadla v osmifinálovém zápase proti Německu po porážce 1:4. Lampardovi během tohoto utkání nebyl za stavu 2:1 pro Němce uznán regulérní gól.\n\n22. března 2013 nastoupil v kvalifikačním zápase proti domácímu San Marinu, který skončil drtivým vítězstvím Anglie 8:0. Lampard vstřelil jeden gól.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku. V srpnu 2014 po světovém šampionátu ukončil reprezentační kariéru s bilancí 106 zápasů a 29 vstřelených gólů.\n\nPo skončení hráčské kariéry v únoru 2017 si Lampard udělal trenérskou licenci a na konci května roku 2018 bylo oficiálně oznámeno, že se stal trenérem druholigového anglického fotbalového klubu Derby County FC. Ten s ním podepsal smlouvu na tři roky.\n\nChelsea FC 4.7. 2019 oznámila Franka Lampard jako nového manažera. Frank byl již doposud dvakrát nominován na ocenění Manažer měsíce, přičemž jednu nominaci proměnil a to za měsíc říjen. Frank Lampard se tak stal teprve třetím člověkem, který v Premier League získal jak ocenění pro nejlepšího hráče, tak i ocenění pro nejlepšího manažera. Před ním se to podařilo Stuartu Pearcovi a Garerthu Southgateovi.\n\n"}
{"id": "110602", "url": "https://cs.wikipedia.org/wiki?curid=110602", "title": "Anorganická sloučenina", "text": "Anorganická sloučenina\n\nAnorganická sloučenina je chemicky čistá látka, která zpravidla obsahuje jeden nebo více atomů kovu, výjimku tvoří především sloučeniny uhlíku, které se neřadí mezi organické sloučeniny (oxidy uhlíku, sirouhlík, atd.). Studiem chování a charakterizací těchto látek se zabývá anorganická chemie.\n\nV současnosti se mezi anorganické sloučeniny řadí i sloučeniny kovů, které se vyskytují v živých organismech. Studiem těchto sloučenin se zabývá bioanorganická chemie.\n\n\n"}
{"id": "110604", "url": "https://cs.wikipedia.org/wiki?curid=110604", "title": "Nothing Compares 2 U", "text": "Nothing Compares 2 U\n\n„Nothing Compares 2 U“ (\"„Nic se ti nevyrovná“\") je píseň kterou kolem roku 1984 napsal Prince. Největší úspěch píseň zaznamenala v roce 1990 v podání Sinéad O'Connor.\n\nFunková kapela The Family, pro kterou Prince píseň složil, ji vydala na eponymním a jediném albu v roce 1985. Skladba se nedostala do širšího povědomí.\n\nO pět let později zahrnula tuto píseň na své album kontroverzní irská zpěvačka Sinéad O'Connor. Tehdy zřejmě netušila, že právě touto skladbou zvítězí v téměř všech prestižních hitparádách. V roce 2015 uvedla na svém facebookovém profilu, že již tuto píseň nebude zpívat. Jako důvod uvedla, že není schopna zpívat píseň, ke které ztratila citové pouto.\n\nV roce 2006 byl vyhlášen britským kanálem Channel 4 jako pátá nejoblíbenější píseň všech dob.\n\nPíseň nazpívala řada dalších interpretů, mezi nimi například Dune, Me First and the Gimme Gimmes, Northern Kings, Shiny Toy Guns nebo Jimmy Scott.\n"}
{"id": "110607", "url": "https://cs.wikipedia.org/wiki?curid=110607", "title": "Thanatologie", "text": "Thanatologie\n\nThanatologie (z řeckého θάνατος, \"thánatos\":smrt) je věda o umírání a smrti. Název je odvozen od jména řeckého boha smrtelného spánku a smrti. Thanatos, bratr Hypnův, je zpravidla zobrazován jako okřídlený spící jinoch s uhasínající pochodní. Thanatologie je věda interdisciplinární. Zabývají se jí nejen filosofové, lékaři a psychiatři, ale i biologové, sociologové a v neposlední řadě i teologové.\nZa prvního thanatologa je označován francouzský sociolog a antropolog Robert Hertz, který vypracoval první studii na toto téma v roce 1907. \n\n"}
{"id": "110608", "url": "https://cs.wikipedia.org/wiki?curid=110608", "title": "DOCSIS", "text": "DOCSIS\n\nData Over Cable Service Interface Specification (DOCSIS) je mezinárodní standard vytvořený CableLabs a podporovaný společnostmi jako ARRIS, Broadcom, Cisco, Conexant, Correlant, Intel, Motorola, Terayon a Texas Instruments.\n\nDOCSIS definuje komunikační a operativní podporu pro data over cable system rozhraní.\n\nSpecifikuje pravidla pro obousměrné širokopásmové datové přenosy po stávajících televizních kabelových rozvodech (TKR). Řídí se jím velké množství kabelových televizních operátoru pro umožnění přístupu zákazníků k Internetu, obvykle přes hybridní opticko-koaxiální (HFC) infrastrukturu. První specifikace DOCSIS 1.0 byla vydána v dubnu 1997, další revize 1.1 následovala v dubnu 1999. Ta zaváděla požadavek na služby v reálném čase jako je IP telefonie. Další revize zohlednila požadavky na zvýšení rychlosti přenosu směrem od zákazníka (upstream) a podporu Quality of Service, byla vydána jako DOCSIS 2.0 v lednu 2002. DOCSIS 3.0 byla vydána v srpnu 2006.\n\nInternational Telecommunications Union Telecommunications Standardization Sector (ITU-T) přijal jako mezinárodní standard dvě varianty DOCSIS. DOCSIS 1.1 byla ratifikována jako ITU-T doporučení J.112; následovně DOCSIS 2.0 jako ITU-T doporučení J.122. DOCSIS 2.0/J.122 je zpětně kompatibilní s DOCSIS 1.1/J.112.\n\nMezi americkými a evropskými televizními kabelovými systémy existují podstatné rozdíly co do rozčlenění frekvenčního pásma užívaného pro televizní vysílání včetně TKR, specifikace DOCSIS proto bylo nutno pro použití v Evropě modifikovat. Tato změna byla publikována pod jménem EuroDOCSIS. Výrazným rozdílem je také odlišná šířka TV kanálu. Evropské kabelové sítě používají televizní systémy PAL nebo SECAM, které mají šířku kanálu 7 MHz nebo 8 MHz, na rozdíl od severoamerického NTSC, který má šířku kanálu 6 MHz. To umožňuje vyšší rychlost přenosů dat ve směru k zákazníkovi i od něj.\nJaponsko používá variantu vlastní DOCSIS.\n\nDOCSIS poskytuje různé vlastnosti dle OSI vrstvě 1 a 2, fyzické (PHY) a Media Access Control (MAC) vrstvy.\n\n\nVětšina kabelových modemů má v sobě shaper na omezování příchozího a odchozího provozu. Ty se nastavují při bootování modemů z TFTP serveru daného ISP, kdy je modemu přidělen konfigurační soubor v binární podobě.\n\nJeden downstreamový kanál může obsluhovat stovky kabelových modemů. Doporučená hodnota většinou výrobců CMTS je 250 modemů na jeden upstream. Využíváno je statistické pravděpodobnosti, že ve stejný okamžik zatěžuje přenosovou kapacitu jen malý počet uživatelů. Podle potřeby CMTS může být upgradována na více downstream/upstream portů.\n\nPřenosová kapacita kanálu je závislá na více faktorech. Mezi nejdůležitější patří použitá modulace a šířka kanálu, počet opravných slov, a různá jemná nastavení CMTS. V České republice je nejpoužívanějším nastavením 8 MHz široký kanál, modulace 64-QAM.\n\nVlastností DOCSIS 3.0 je channel bonding, které umožňuje spojování zpětných a dopředných kanálů pro jednotlivého klienta. Norma říká, že minimální počet spojených kanálů je 4× downstream + 4× upstream. Existují však řešení jak spojit více kanálů v jednu přenosovou trasu, např. až osm kanálů. Norma DOCSIS 3.0 rovněž nařizuje CMTS i kabelovým modemům být IPv6 kompatibilní.\n\nDOCSIS obsahuje MAC layer security v Baseline Privacy Interface specifications. DOCSIS 1.0 používá výchozí Baseline Privacy Interface (BPI). BPI bylo později vylepšeno vydáním specifikací Baseline Privacy Interface Plus (BPI+)\n\nZáměrem specifikace BPI je popsat MAC layer security pro DOCSIS mezi CMTS a CM komunikací. BPI bezpečnost se skládá z dvojnásobné ochrany:\n\n\nBPI je zamýšlený pro poskytnutí úrovně zabezpečení na sdíleném přenosovém kanálu kabelové síti nebo poskytovat dedikovaný přístup k lince přes analogový modem nebo DSL linku.\n\nV dřívější specifikaci BPI [ANSI/SCTE 22-2] byl limit ochraně služby, protože základní Key management protokol neposkytuje ověření kabelových modemů. BPI+ zesílil ochranu přidáním digitálních certifikátů založených na ověření pomocí Key exchange protokolu.\n\nDOCSIS 3.0 zavádí certifikační autoritu, která ověřuje na základě RSA klíčů.\n\n\n"}
{"id": "110617", "url": "https://cs.wikipedia.org/wiki?curid=110617", "title": "Kapitol (rozcestník)", "text": "Kapitol (rozcestník)\n\nKapitol má více různých významů:\n\n"}
{"id": "110619", "url": "https://cs.wikipedia.org/wiki?curid=110619", "title": "Průzkum veřejného mínění", "text": "Průzkum veřejného mínění\n\nPrůzkum veřejného mínění je druh sociologického výzkumu, jehož cílem je zjistit rozložení určitých názorů v populaci či konkrétní části společnosti. Průzkumy veřejného mínění se pravidelně provádějí a publikují v mnoha zemích. Zaznamenávají nejen míru podpory politických stran a kandidátů, ale mapují také širokou škálu názorů veřejnosti na sociální a politické otázky. Výstupy výzkumů jsou často publikovány v tisku, on-line a elektronických médiích.\n\nVeřejná diskuse o průzkumech veřejného mínění nebývá vždy dostatečně informovaná. Předvolební kampaně jsou často plné střetů, názorů a emocí. Tak se často stává, že terčem útoku se stane i kvalitně provedený výzkum, který se opírá o vědecky pojatá pravidla vedení výzkumu veřejného mínění. Výklad výsledků výzkumu nelze totiž zúžit na jakési číslo, na jehož základě se spolehlivě predikují výsledky voleb, které se budou konat třeba za několik měsíců. Výzkum (pokud to není tzv. \"exit poll\") lze spíše chápat jako snímek názorů občanů v okamžiku dotazování. Několik takových výzkumných snímků pak může být užitečných pro demokratickou debatu o trendech ve voličských názorech a chování.\n\nV České republice se výzkumem veřejného mínění zabývají různé soukromé i veřejnoprávní subjekty. Při interpretaci zjištění výzkumného šetření je třeba si mimo jiné uvědomit kdo a proč daný výzkum financuje a zadává. Může se jednat o veřejnoprávní subjekt, který realizuje šetření pro vědecké potřeby, případně takové šetření stát financuje v rámci podpory celospolečenské debaty o uspořádání společnosti. Zadavatelem výzkumu mohou být média, případně jsou výzkumy realizovány politickým uskupením jako podpora strategického rozhodování. Některé výzkumné agentury realizují výzkumy se smíšeným obchodním modelem, například realizují sběr dat pro akademické účely a zároveň závěry výzkumného šetření nabízí mediálním domům.\n\nV České republice se veřejně publikovanými výzkumy veřejného mínění pravidelně zabývá například Centrum pro výzkum veřejného mínění, agentury Median, Kantar TNS a STEM.\n\nProvádí se tím způsobem, že vyškolený pracovník agentury (tzv. tazatel) předloží vybraným lidem (tzv. respondentům) otázku a nabídne možnosti odpovědi (většinou jsou to: \"ano – spíše ano – ne – spíše ne – nevím\"). Spolehlivost průzkumu závisí na výběru respondentů, to je buď zcela náhodně (někdy i zastavováním lidí na ulici – tzv. bleskový průzkum), nebo tak, aby rozložení některých vlastností respondentů (např. věk, vzdělání, náboženství, bydliště apod.) v jejich počtu odpovídalo rozložení těchto vlastností v populaci. Respondentů obvykle bývá kolem tisíce, u bleskových průzkumů, které jsou méně spolehlivé, i kolem tří set.\n\nMéně fundovanou formou průzkumu veřejného mínění, kterou užívají a obvykle si i samy vytváří většinou média, kde není kladen takový důraz na výběr respondentů, je anketa.\n\nVýzkumy veřejného mínění jsou poměrně hojně sledované zvláště před volbami. Někteří mediální teoretici a sociologové v čele s Paulem Felixem Lazarsfeldem ale tvrdí, že zveřejňování průzkumů může ovlivnit část nesebevědomých voličů.\n\nV České republice se mezi výzkumníky ustálilo několik pojmenování pro jednotlivé typy politických a předvolebních průzkumů:\n\n\n\n\n\n\n\n"}
{"id": "110622", "url": "https://cs.wikipedia.org/wiki?curid=110622", "title": "Dean Cain", "text": "Dean Cain\n\nDean Cain (31. července 1966) je americký herec, známý hlavně ze seriálu \"Superman\" (v originálu \"Lois & Clark: The New Adventures of Superman\"). Zahrál si také v seriálu \"Beverly Hills 90210\" (1990) jako přítel Brandy Rick.\n\n"}
{"id": "110626", "url": "https://cs.wikipedia.org/wiki?curid=110626", "title": "DVB-S", "text": "DVB-S\n\nDVB-S je první generace standardu DVB - digitálního televizního vysílání přes satelit. Je používán v celé Evropě a ve větší části zbytku světa. Pro transport obrazových a zvukových streamů včetně doprovodných dat (teletext, EPG), je použita modulace QPSK. Samotná DVB-S počítá pouze s obrazovou kompresí MPEG 2 a zvukovým kodekem MPEG 1 layer I/II, aby se zajistila předepsaná kompatibilita s DVB-S přijímači, protože ty jiné kodeky neumí. Rozšíření přišlo až s normou DVB-S2.\n\n"}
{"id": "110629", "url": "https://cs.wikipedia.org/wiki?curid=110629", "title": "DVB-C", "text": "DVB-C\n\nDVB-C je standard digitálního televizního vysílání v sítích kabelových televizí. Signál je kódován typicky pomocí MPEG-2, ovšem programy v HD rozlišení jsou vysílány v kódování MPEG-4.\n\nKrátký popis jednotlivých bloků:\n\n\n\n\n\n\n\n\n\n\nPro přijímaní se používá zařízení Set-top box. Ten obsahuje tyto části:\n\n\n"}
{"id": "110630", "url": "https://cs.wikipedia.org/wiki?curid=110630", "title": "Zuzana Onufráková", "text": "Zuzana Onufráková\n\nZuzana Onufráková (* 10. prosince 1981 Prešov) je slovenská herečka.\n\nPo studiu na gymnáziu v Bratislavě nastoupila na Divadelní fakultu pražské Akademie múzických umění (DAMU). Již ve třetím ročníku byla obsazena do role Gillian v Albeeho \"Hře o manželství\" v režii Natálie Deákové, která byla po ukončení sezóny obnovena a uváděna ve Studiu Damúza a v Divadle Na zábradlí. Ve závěrečném ročníku na DAMU zaujala především jako Pavla v autorské inscenaci Patrika Hartla \"Hovory o štěstí mezi čtyřma očima\". Za tuto roli byla na mezinárodním festivalu Zlomvaz zvolena do užší čtyřčlenné nominace na Cenu Reflexu za nejlepší herecký výkon. Kromě rolí ve Studiu DISK též nazkoušela čarodějnici Maru v \"Baladě pro banditu\" (Divadlo Na Fidlovačce) a Suzan v autorské inscenaci Daniela Špinara \"Zůstaň na lince\", uváděné v Divadle v Celetné. Po derniérách ročníkových inscenací začala natáčet jednu z hlavních rolí v šestadvacetidílném televizním seriálu \"Redakce\". Ve studiu Studia Ypsilon si zahrála Zuzanu v komedii \"Nic nás nezastaví\" (režie Jiří Havelka). Poté se stala členkou Činoherního studia Ústí nad Labem, kde ztvárnila řadu výrazných rolí. V létě 2006 hostovala ve Špalkově inscenaci Rostandova \"Cyrana\" (Divadlo v Celetné), zahrála si celkem pět postav, mj. i Montfleuryho. Od září 2010 je členkou souboru pražského Švandova divadla.\n\n"}
{"id": "110632", "url": "https://cs.wikipedia.org/wiki?curid=110632", "title": "Electronic Arts", "text": "Electronic Arts\n\nElectronic Arts (EA) (NASDAQ: ERTS) je americká firma, která se zabývá vývojem, obchodem a distribucí videoher. Byla založena v roce 1982 Tripem Hawkinsem. Společnost se stala průkopníkem herního oboru na osobních počítačích a je také známá propagací designerů a programátorů, kteří jsou za hry zodpovědní. EA byla prvních pár let pouze vydavatel (jen pro PC a Amigu), avšak na konci 80. let začala vyvíjet i vlastní hry a v 90. letech začala s podporou herních konzolí. Začíná také expandovat a získávat některé úspěšné vývojáře. Na počátku roku 2000 se EA stala největším vydavatelem produktů třetích stran. V současnosti jsou nejúspěšnějšími produkty společnosti sportovní simulátory, hry založené na populárních filmech a vícedílné série, jako například Need for Speed, Medal of Honor, The Sims a také Harry Potter podle filmové předlohy. Společnost je také předmětem kritiky, hlavně kvůli své obchodní taktice a zaměstnanecké politice.\n\nZakladatel EA Trip Hawkins, který byl nejprve ředitel marketingového oddělení u firmy Apple, shromažďoval kapitál na založení své herní společnosti. Roku 1982 poprvé usedl za stůl v kanceláři jeho vlastní firmy Electronic Arts. Tato společnost od počátku obstarávala vydávání i distribuci her bez jakýchkoliv prostředníků.\n\nV roce 1987 začala firma EA vyvíjet své vlastní tituly.\n\nAž do roku 2008 měla EA dominantní postavení na trhu, její příjmy byly velmi vysoké, a proto se naskytla možnost koupit mnohá vývojářská studia. Ale na počátku roku 2008 byla firma poprvé ve ztrátě.\n\nEA dlouhou dobu nechtěla vydávat tituly pouze pro plnoleté, ale od toho se pod vedením nového šéfa Johnem Riccitiellem upustilo, což dokazuje i hra Dead Space.\n\nKvůli ekonomické krizi v roce 2008 měla EA menší výdělky přes prázdninové období než očekávala. Na konci roku 2008 byla EA ve ztrátě 641 milionů dolarů. V únoru 2009 bylo také propuštěno 1100 zaměstnanců tj. 11 % pracovní síly. Roku 2014 byla uzavřena česká pobočka EA Czech.\n\n\n"}
{"id": "110634", "url": "https://cs.wikipedia.org/wiki?curid=110634", "title": "Zelená armáda", "text": "Zelená armáda\n\nZelená armáda je název kontrarevoluční skupiny za Říjnové revoluce a ruské občanské války, prosazující myšlenky ukrajinského nacionalismu a separatismu. \n\nTato armáda bojovala převážně v jižní části Ruska, na Krymu a na jižní Ukrajině. K civilistům se chovala velmi krutě a proslula masakry a pogromy. Počet jejich civilních obětí se odhaduje na sedm milionů.\n\nNejvětší součástí Zelené armády byli ozbrojenci proslulého antisemitského atamana Grigorjeva, bojující na jižní Ukrajině, Kubáni a u Černého moře proti bělogvardějcům generála Děnikina roku 1919, a často označováni pro svou spolupráci s Rudou armádou jako \"rudo-zelená armáda\". Tyto polovojenské bandy se později, roku 1920 spojily s Krymskou povstaleckou armádou a dále bojovaly společně s Rudou armádou proti bělogvardějcům generála Wrangela. \n\nZelená armáda zanikla koncem roku 1920, kdy se některé části (rudo-zelená armáda) spojily s Rudou armádou a zbytek s bělogvardějci.\n\n"}
{"id": "110637", "url": "https://cs.wikipedia.org/wiki?curid=110637", "title": "FVWM", "text": "FVWM\n\nFVWM, F Virtual Window Manager (F nemá žádné oficiální vysvětlení) je správce oken pro X Window System. Uživatelé FVWM na něm oceňují jeho rychlost, nenáročnost a extrémní konfigurovatelnost.\n\nProjekt FVWM vytvořil Rob Nation v roce 1993 (oficiální vydání bylo 1. června 1993 ve verzi 0.5.x) poté, co objevil mnoho omezení tehdy standardního window manageru twm. Původně jej začal hackovat proto, aby zjistil, proč twm spotřebovává tolik paměti, postupně však začal přidávat i nové vlastnosti. Rob Nation byl už v té době slavným autorem emulátoru terminálu rxvt, a na zkoušku do balíčku rxvt přidal i FVWM. Ukázalo se, že to byl výborný nápad, a FVWM začalo mnoho lidí používat.\n\nRob Nation se přestal podílet na vývoji FVWM už v roce 1994, a novým správcem se stal Charles Hines (od FVWM verze 2.0). Od roku 1998 vyvíjí FVWM skupina dobrovolníků bez hlavního správce.\n\nPoslední stabilní verze je 2.6.7.\n\nPísmeno F znamenalo původně , později se vývojáři rozhodli význam počátečního písmena vypustit.\n\nFVWM obsahuje velké množství vlastností, přičemž většinu lze vypnout při kompilaci.\n\nNejvětší výhodou FVWM oproti jiným window managerům jsou jeho extrémní možnosti konfigurace. Samotný konfigurační soubor připomíná zdrojový soubor programovacího jazyka (i když trochu zvláštního). Nevýhodou je, že konfigurace FVWM je velmi náročná na znalosti, proto většina lidí používá pouze modifikovaný konfigurační soubor od několika málo odborníků. Existují dokonce i projekty, které se zabývají čistě vytvářením konfigurace pro FVWM. (FVWM-Crystal).V současné době (8/2009) je tento projekt zastaven.\n\nFVWM se pro své stabilní a dobře napsané jádro stal základem pro mnoho dalších window managerů. Z těch známějších jsou to například Xfce, Enlightenment, Afterstep, WindowMaker, dále pak Bowman, Lesstif's NWM, MLVWM, HaZe, SCWM, AmiWM a další.\n\nČesky:\n\nAnglicky:\n"}
{"id": "110640", "url": "https://cs.wikipedia.org/wiki?curid=110640", "title": "Domowina", "text": "Domowina\n\nDomowina ( , ) je lužickosrbská národní a kulturní organizace, která zastřešuje řadu lužickosrbských spolků.\n\nOrganizace byla založena 13. října 1912 ve městě Wojerecy z iniciativy Arnošta Barta, který se stal v roce 1913 i jejím prvním předsedou. V roce 1937 byla organizace nuceně rozpuštěna, k jejímu obnovení došlo 10. května 1945 v Chrósćicy. Dnes působí Domowina v řadě míst Lužice a dělí se na několik žup. Jejím sídlem je „Srbský dům“ v Budyšíně, kde se nachází i stejnojmenné nakladatelství. To má svoji tradiční prezentaci každý rok na pražském knižním veletrhu Svět knihy.\n\n"}
{"id": "110641", "url": "https://cs.wikipedia.org/wiki?curid=110641", "title": "Seutukunta", "text": "Seutukunta\n\nRozdělení provincií na seutukunty provádí Ministerstvo vnitra Finské republiky, které také každý rok potvrzuje změny v rozdělení. Toto rozdělení se používá od roku 1994. Seutukunty odpovídají v Evropské unii správním jednotkám NUTS 4. Od roku 2011 je ve Finsku 70 seutukunt, jejich počet však dlouhodobě klesá.\n\nSeznam okresů, výčty obcí v nich a příslušnost okresů do provincií a krajů najdete v hesle Seznam finských obcí.\n"}
{"id": "110644", "url": "https://cs.wikipedia.org/wiki?curid=110644", "title": "Emília Vášáryová", "text": "Emília Vášáryová\n\nEmília (Milka) Vášáryová, také Horská (* 18. května 1942 Horná Štubňa) je slovenská herečka, sestra Magdy Vášáryové, manželka scénografa Milana Čorby a držitelka Českého lva.\n\nV roce 1963 absolvovala studium herectví na Vysoké škole múzických umění v Bratislavě. Dvě sezóny byla členkou souboru Nové scény a od roku 1964 je členkou Činohry Slovenského národního divadla. Vyučuje herectví na Divadelní fakultě VŠMU.\n\nPo roce 1989 se krátce angažovala i v politice. Ve volbách roku 1990 byla zvolena za VPN do Sněmovny lidu Federálního shromáždění (volební obvod Bratislava). Slib složila v červnu 1990, ale již v září 1990 na mandát rezignovala.\n\nV roce 2001 získala cenu novinářů a titul \"Slovenská herečka století\". \nZ více než deseti rolí, které nastudovala od roku 2000 na své domovské scéně - Slovenském národním divadle, jmenujme například ztvárnění Marie Callas ve hře T. McNallyho \"Majstrovská lekcia Marie Callas\" (prvně uvedena 15. června 2002) , za kterou obdržela cenu DOSKY a rovněž Cenu Literárního fondu, obě v roce 2002. V roce 2009 nastudovala hlavní postavu v představení \"Matka Guráž a jej deti\" (autorů B. Brechta & P. Desseaua) a v období 2011-2014 bravurně ztvárnila postavu Violet Westonové ve hře Tracyho Lettse \"August: Stratení v Oklahome\".\nZa ztvárnění Stevie Gray ve hře Edwarda Albeeho \"Koza aneb kto je Sylvia?\" obdržela cenu DOSKY za rok 2004. Tato hra byla poprvé uvedena v bratislavském Divadle Aréna (a je stále na reportoáru - stav k dubnu 2015) a souběžně byla uváděna v pražském Činoherním klubu do roku 2014.\nKromě svého domovského divadla pravidelně vystupuje také na jiných bratislavských scénách, například \"Život na trikrát\" (od roku 2003) a \"Rybárik kráľovský\" (od roku 2009) ve Štúdiu L&S nebo nejnověji přímo pro ni napsaná \"Odvrátená strana mesiaca\" v divadle GUnaGU (uváděno od ledna 2015). \nPravidelně hostuje v Praze, nejčastěji je možno v současnosti vychutnat její divadelní umění na scéně Studia DVA nebo v rámci pravidelných festivalů slovenského divadla (např. v Divadle Bez Zábradlí). \nÚčinkovala v slovenském televizním seriálu \"Ordinácia v ružovej záhrade\" v roce 2007, dále česko-slovenském projektu \"Kriminálka Staré Mesto\" v roce 2010 a českém televizním filmu \"Piknik\" v režii Hynka Bočana v roce 2014.\n\n\n\n"}
{"id": "110647", "url": "https://cs.wikipedia.org/wiki?curid=110647", "title": "Bezdědovice", "text": "Bezdědovice\n\nBezdědovice je obec na Blatensku. Žije zde obyvatel. První písemná zmínka je už z roku 1186, obyvatelé se sem zřejmě nastěhovali kvůli zlatonosné naplavenině Závišínského potoka. K obci patří osady Paštiky a Dobšice.\n\nV letech 2010–2014 byla starostkou Miluše Kubátová, od roku 2014 funkci vykonává Jiří Bláha.\n\n\nObec Bezdědovice se skládá ze tří částí, které leží v katastrálním území \"Bezdědovice\".\n\n"}
{"id": "110650", "url": "https://cs.wikipedia.org/wiki?curid=110650", "title": "Apuánské Alpy", "text": "Apuánské Alpy\n\nApuánské Alpy jsou malý horský hřeben v Itálii v severozápadním Toskánsku v provinciích Lucca a Massa-Carrara, geomorfologická jednotka Severních Apenin.\n\nSousedí na severozápadě s řekou Magrou, na jihovýchodě s řekou Serchio, na jihozápadě s Versilií a na severovýchodě s údolími Lunigianou a Garfagnanou.\n\nGeologický původ Apuánských Alp se liší od ostatních pohoří Severních Apenin, neboť představuje zbytek někdejší pevniny Tyrrhenis a jedná se o masiv krystalických hornin. Apuánské Alpy jsou známé díky těžbě mramoru blízko města Carrary (kararský mramor), který vznikl znovu zvrásněním krystalických vápenců při vzniku Apenin.\n\nNejvyšší hora je \"Monte Pisanino\" (1 945 m).\n\n"}
{"id": "110659", "url": "https://cs.wikipedia.org/wiki?curid=110659", "title": "Tajnosti a lži", "text": "Tajnosti a lži\n\nTajnosti a lži (v anglickém originále \"Secrets & Lies\") je britské filmové drama Mika Leigha z roku 1996. Do hlavních rolí byli obsazeni Brenda Blethyn a Marianne Jean-Baptiste. Přestože je režisér Mike Leigh uveden také jako autor scénáře, ve skutečnosti spíše jen načtrl děj a charaktery postav a konečnou podobu dialogů nechal na hercích.\n\nFilm vypráví příběh úspěšné černošské lékařky Hortense Cumberbatch. Hortense ve snaze najít své biologické rodiče zjistí, že její matkou je Cynthia Rose Purley, chudá a nepříliš vzdělaná běloška. Cynthiin bratr Maurice Purley je fotograf ženatý s maloměšťáckou ženou, neustále vylepšující jejich domácnost. \n\n\"Tajnosti a lži\" byly nominovány na Cenu americké filmové akademie za nejlepší film roku. Brenda Blethyn byla nominována na Oscara za hlavní ženskou roli, Marianne Jean-Baptiste za vedlejší ženskou roli, Mike Leigh za nejlepší původní scénář a za režii.\n\nFilm získal v roce 1996 \"Zlatou palmu\" na Mezinárodním filmovém festivalu v Cannes.\n\n"}
{"id": "110661", "url": "https://cs.wikipedia.org/wiki?curid=110661", "title": "Yvetta Hlaváčová", "text": "Yvetta Hlaváčová\n\nYvetta Hlaváčová (* 26. května 1975, Blansko) je česká reprezentantka v dálkovém plavání, držitelka řady titulů a rekordů, příležitostná modelka. Je zapsána do Guinnessovy knihy rekordů jako majitelka nejdelších nohou na světě – 126 cm (při výšce 194 cm).\n\n\n\n"}
{"id": "110662", "url": "https://cs.wikipedia.org/wiki?curid=110662", "title": "Akční adventura", "text": "Akční adventura\n\nAkční adventura je žánr počítačové hry, který vznikne kombinací adventury a akční hry. Akční adventura je tedy hra, která obsahuje jak adventurní, tak akční prvky. Tyto prvky se navzájem doplňují a výsledná hra pak obě kategorie přesahuje. Není vzácností, že akční adventury obsahují i arkádové prvky. Nebývá problém rozlišit mezi akční adventurou a adventurou, názory se často liší, pokud se jedná o rozlišení akce a akční adventury.\n\nCharakteristické znaky akčních adventur:\n\nOdehrávají se v čistě dvojrozměrné projekci, často je více výškových úrovní, odtud označení \"plošinovky\" či \"platformovky\".\n\n"}
{"id": "110663", "url": "https://cs.wikipedia.org/wiki?curid=110663", "title": "Aiči D1A", "text": "Aiči D1A\n\nAiči D1A (spojenecké kódové jméno Susie) byl palubní střemhlavý bombardovací dvouplošník japonského císařského námořního letectva v druhé polovině 30. let 20. století. V japonském námořnictvu byla verze D1A1 označována jako palubní bombardér Typ 94 (九四式艦上爆撃機 \"Kjújonšiki kandžó bakugekiki\") a verze D1A2 jako palubní bombardér Typ 96 (九六式艦上爆撃機 \"Kjúrokušiki kandžó bakugekiki\").\n\nStroj byl výsledkem potřeby japonského císařského námořnictva po pokročilém střemhlavém bombardéru. V roce 1934 byl v soutěži pro sériovou výrobu vybrán právě typ Aiči AB-9, produkovaný poté jako \"D1A\". Ve skutečnosti však byl tento typ navržen německou společností Ernst Heinkel Flugzeugwerke na zakázku společnosti Aiči. Původní design vycházel z typu Heinkel He 50. Prototyp He 50b byl dodán firmě Aiči pod exportním označením He 66.\nLetoun poháněl hvězdicový motor Nakadžima Kotobuki 2 Kai 1 (580 hp) nebo Kotobuki 3. První let uskutečnil typ v roce 1934, výroba skončila v roce 1940 a poslední kusy byly staženy ze služby v roce 1942. Vyráběly se dvě varianty: D1A1 (162 kusů) a D1A2 (428 kusů) se silnějším motorem, krytým podvozkem a upraveným větrným štítkem.\n\nTyp \"D1A\" bojoval především v druhé Čínsko-japonské válce, ovšem během počátku druhé světové války bylo ještě několik kusů ve službě. V té době byla většina \"D1A1\" vřazena ze služby a \"D1A2\" převedena k výcviku. Přibližně 68 kusů sloužilo v druhé linii jako zásobovací, než byly v roce 1942 vyřazeny.\n\nData podle \"Vejřík\"\n\n\n\nData podle \"Vejřík\"\n\n\n\n"}
{"id": "110669", "url": "https://cs.wikipedia.org/wiki?curid=110669", "title": "Lemuzi", "text": "Lemuzi\n\nLemuzi (někdy též Lemúzi) byli jedním z bájných českých kmenů sídlících před vznikem přemyslovského knížectví na území Čech. Za jejich území se většinou považuje podhůří Krušných hor poblíž Teplic. Na tomto území rovněž leží ves Stadice, ze které podle Kosmovy Kroniky Čechů pocházel bájný Přemysl Oráč.\n\nSoučasní historici jsou k existenci těchto kmenů v rámci Čech spíše skeptičtí a přiklánějí se k názoru, že zde již asi od roku 600 existoval jediný kmen Čechů, jemuž vládlo několik urozených rodů, z nichž byl volen společný vládce – kníže. Volbu prováděl sněm svobodných mužů na Sněmovním poli patrně v místech dnešního Hradčanského náměstí. Nově zvolený kníže byl intronizován na obřadní křeslo z balvanů, které stálo ještě ve 12. století na pahorku Žiži (zhruba v místech dnešního Plečnikova obelisku).\n\n\n"}
{"id": "110672", "url": "https://cs.wikipedia.org/wiki?curid=110672", "title": "Burgundština", "text": "Burgundština\n\nBurgundština je název pro dva rozdílné jazyky:\n"}
{"id": "110683", "url": "https://cs.wikipedia.org/wiki?curid=110683", "title": "RZ", "text": "RZ\n\nSpojení písmen R a Z může mít různé významy:\nZkratka\n"}
{"id": "110691", "url": "https://cs.wikipedia.org/wiki?curid=110691", "title": "Walther Flemming", "text": "Walther Flemming\n\nWalther Flemming (* 21. dubna 1843, Sachsenberg, Německo – 4. srpna 1905, Kiel) byl německý biolog, zakladatel cytogenetiky.\n\nNarodil se jako páté dítě a jediný syn psychiatra Carla Friedricha Flemminga (1799–1880) a jeho druhé ženy, Auguste Winterové. Základní vzdělání získal na \"Gymnasium der Residenzstadt\", kde mu byl spolužákem pozdější spisovatel a dlouholetý přítel Heinrich Seidel.\nFlemming studoval medicínu na Univerzitě v Rostocku, kterou absolvoval v roce 1868. V letech 1870–1871 sloužil jako vojenský lékař v prusko-francouzské válce. Mezi léty 1873 a 1876 učil na Pražské univerzitě. Roku 1876 přijal místo profesora anatomie na Univerzitě v Kielu, kde se nakonec stal ředitelem Anatomického institutu a kde pracoval až do roku 1901.\n\nAnilinová barviva mu umožnila odhalit strukturu, která silně obsorbovala bazofilní barviva, kterou nazval chromatin. Rozpoznal, že chromatin má vztah k vláknitým strukturám v jádru buňky — chromozomům (doslovně z řečtiny „barevným tělesům“), které takto později pojmenoval německý anatom Wilhelm von Waldeyer-Hartz (1836–1921). Belgický vědec Edouard Van Beneden (1846–1910) je nezávisle pozoroval také.\n\nFlemming zkoumal proces buněčného dělení a rozdělení chromozomů na identické poloviny. Tento proces nazval mitóza (z řeckého – „vlákno“). Mitózu studoval \"in vivo\" i v barvených preparátech, přičemž jako biologického materiálu užíval ploutve a žábry mloků. Své výsledky publikoval v roce 1882 ve své klíčové knize \"Zell-substanz, Kern und Zelltheilung\" (1882; Cytoplazma, jádro a buněčné dělení). Na základě svých výzkumů Flemming jako první vytušil, že všechna buněčná jádra pocházejí z jiného předchozího jádra (což vyjádřil ve známé frázi \"omnis nucleus e nucleo\").\n\nFlemming nebyl obeznámen s výzkumy Gregora Mendela (1822–1884) ohledně dědičnosti, takže si svá pozorování nespojoval s genetickou dědičností. Až po dvou desetiletích, když byly znovuobjeveny Mendelovy zákony, se odhalil skutečný význam Flemmingovy práce. Jeho objev mitózy a chromozomů je uznáván za jeden ze 100 nejdůležitějších vědeckých objevů všech dob a jeden z 10 nejdůležitějších objevů v oblasti buněčné biologie (spolu s objevem meiózy Augusta Weismanna (1834–1914), buněčnou teorií Theodora Schwanna (1810–1882) a Matthiase Schleidena (1804–1881) a prvními genetickými mapami Thomase Hunta Morgana (1866–1945)).\n\nFlemmingovo jméno nese medaile udělovaná Německou společností pro buněčnou biologii (\"Deutschen Gesellschaft für Zellbiologie\").\n\n\n"}
{"id": "110695", "url": "https://cs.wikipedia.org/wiki?curid=110695", "title": "Hvar", "text": "Hvar\n\nHvar (italsky \"Lesina\") je hlavní město stejnojmenného ostrova v chorvatské Dalmácii. V opčině žije celkem 4 138 obyvatel (2001), ve městě samotném žije trvale 3 672 obyvatel. Město leží na jihozápadním pobřeží ostrova.\n\nMěsto Hvar je sídlo prvního veřejného divadla v Evropě, otevřeného roku 1612.\n\n\n\nVe Hvaru je přístav I. kategorie pro jachty a malé lodě, délka mola je 235 metrů.. Trajektové spojení na ostrov Hvar je ale pouze do přístavů Stari Grad a Sućuraj.\n\nMěsto Hvar leží na hlavní silniční komunikaci číslo 116, která vede z Hvaru na východ silničním tunelem do přístavu trajektů Stari Grad, města Stari Grad, Jelsy a přístavu Sućuraj.\n\nMěsta Hvar a Stari Grad spojuje ještě stará silnice přes obce Brusje, Velko Grablje a Selca (Selca kod Starog Grada). Ta je dnes používána především pro turistickou atraktivitu, protože se z ní otvírají výhledy na starigradskou zátoku a další lokality ostrova. Je rovněž součástí cyklistických tras 709 a 710.\n\n"}
{"id": "110696", "url": "https://cs.wikipedia.org/wiki?curid=110696", "title": "Korčula", "text": "Korčula\n\nKorčula (italsky \"Curzola\", latinsky \"Corcyra Nigra\", řecky \"Korkyra Melaina\", staroslovansky: \"Krkar\") je ostrov v Jaderském moři, spadající pod chorvatskou Dubrovnicko-neretvanskou župu. Ostrov má rozlohu 279 km — je 46,8 km dlouhý a v průměru 7,8 km široký. Leží blízko Dalmátského pobřeží. Se svými 16138 obyvateli (2001) je druhým nejlidnatějším ostrovem Jaderského moře (po ostrovu Krk). Okolo 97 procent obyvatel tvoří Chorvaté. Ostrov získal jistou známost i skutečností, že v 60. a 70. letech 20. století se zde konaly symposia (\"Letní škola na Korčule\") skupiny Praxis. Jediným městem (ale až třetím největším sídlem na ostrově) je stejnojmenné město Korčula.\n\nOstrov Korčula náleží střední Dalmácii. Od poloostrova Pelješac je oddělen úžinou širokou 900 až 3000 metrů. Je šestým největším Jadranským ostrovem, s poměrně členitým pobřežím. Nejvyššími vrcholy jsou \"Klupca\" (568 m) a \"Kom\" (510 m). Klima je zde mírné, s průměrnými teplotami 9,8 °C v lednu a 26,9 °C v červenci. Průměrný roční srážkový úhrn činí 1100 mm. Ostrov je hojně pokryt Středomořskou flórou, na několika místech nalezneme piniové lesy.\n\nNa ostrově rovněž leží město Korčula, opčiny Vela Luka, Blato, Smokvica a Lumbarda a ve vnitrozemí vesnice Žrnovo, Pupnat, Potirna a Čara. Hlavní silniční tah vede napříč celým ostrovem a spojuje všechna sídla od Lumbardy na východě až k Vele Luce na západě (avšak kromě Račišće, jež je napojeno na samostatnou silnici vedoucí podél severního pobřeží). Přístavy zajišťují spojení města s Orebićem na poloostrově Pelješac a Drvenikem na pevnině. Rovněž významná je linka spojující Velu Luku se Splitem a ostrovem Lastovo. Hlavní jadranský spoj vede z Korčuly do Dubrovníku, Splitu, Zadaru a Rijeky. V létě jsou v provozu také trajekty směřující do italských přístavů. Kolem pobřeží se nachází mnoho vesniček, které nejsou samostatnými sídly, jako jsou Tri Luke, Karbuni, Gršćica, Prižba, Prišćapac, Vinačac, Tudorovica, Črnja Luka, Bristva, Prigradica, Babina, Piske, Tri Žala, Kneže, Vrbovica, Žrnovska Banja, Medvinjak, Soline, Javić, Bačva, Pupnatska Luka, Zavalatica a Brna.\n\nOstrov Korčula je rozdělen mezi samosprávné oblasti Korčula, Smokvica, Blato a Vela Luka.\n\nOstrov má bohatou prehistorii a antickou, byzantskou, benátsku, srbskou a chorvatskou historii. Přestože Korčulané vnímají jako zakladatele svého města Antenora, jež uprchl z Troje, byly zde nalezeny dokonce ještě starší důkazy osídlení – neolitické pohřební mohyly (pravděpodobně z dob Féničanů) a řecká kolonie. Vedle dřeva na stavbu lodí zásobovaly korčulské doly kamenem pro stavbu budov i tak vzdálená města, jako Vídeň nebo Stockholm. Dřívější jméno, \"Korkyra Melaina\" (\"Černé Korfu\"), získal ostrov pravděpodobně díky temným piniovým lesům, které vždy poskytovaly materiál pro stavbu lodí.\n\nOstrov byl součástí římské dalmátské provincie až do stěhování národů. Na počátku 7. století sem přišli Slované, pravděpodobně kvůli invazím Avarů. Když začali barbaři osidlovat pobřeží, musel italský lid hledat útočiště na ostrovech. Slovanští emigranti prchající z vnitrozemí získali kontrolu nad oblastí ústí řeky Neretvy do Jaderského moře, stejně jako nad ostrovem Korčula, jež ústí řeky chránil. V 9. století začali Slované přijímat křesťanství, ovšem k obyvatelům ostrova se dostalo až o něco později. Z toho důvodu byli ostrované v raném středověku přiřazováni k příslušníkům Paganského principátu (země Paganů). Tak jako tak, tyto zdroje, jež dokumentují rané demografické změny, jsou předmětem častých sporů a diskusí. V každém případě se zdá, že pirátství v Jaderském moři se objevilo v době, kdy se obyvatelé pobřežní delty Neretvy začali přizpůsobovat svému novému prostředí.\n\nBenátští kupci byli zpočátku ochotni platit roční poplatky za bezpečnost svých lodí před nechvalně známými Neretvanskými piráty (jež dali později vzniknout pirátské skupině Uskok na severu Senje). V letech 927 až 960 byl ostrov předán princi Časlavu Klonimirovićovi. Poté byl krátce pod vládou Byzance. Roku 998 přešel Paganský principát pod přímou kontrolu Benátské republiky, ale následně byl vrácen původní vládě, tentokrát již ale jako \"Velkoprincipát Zahumlje\".\n\nVe 12. století byla Korčula dobyta benátským šlechticem Peponem Zorzim a připojena k benátské republice. Nicméně od této doby začala Korčula působit jako nezávislý ostrov, alespoň co se týče vnitřních záležitostí.\n\nBratři Stefana Nemanji, Miroslav a Stracimir, podnikli 10. srpna 1184 útok na ostrov a vyplenili jeho úrodnou západní část. Obyvatelé ostrova požádali o pomoc Dubrovník (tehdejší Raguská republika), který vzápětí zajal veškeré Stracimirovo loďstvo.\n\nPrávní výnos z roku 1214 je druhý nejstarší slovanský legislativní exemplář, hned po dokumentu Ruská pravda z 11 až 12. století. Zaručoval ostrovu nezávislost na jeho dosavadních vládcích – Velkoprincipátu Rascia, polonezávislého Velkoprincipátu Zahumlje a republikách Ragusa a Benátky. Pro organizovanou obranu byli v každém z pěti ostrovních sídel zřízena velitelství. V té době neměla Korčula ani 2500 obyvatel.\n\nRoku 1221 udělil papež Honorius III. ostrov princům Krky (Šubićům).\n\nV roce 1222 srbský král Stefan Nemanjić Prvovenčani, držitel ostrovních klášterů a půdy, postoupil tyto svým následovníkům z mnišského řádu benediktinského kláštera v Mljetu.\n\nV průběhu 12. století byla dědičně vládnoucí hrabata Korčuly poměrně volně ovládána střídavě z Uherska a Janovské republiky, ale užila si i krátkého období nezávislosti; jenže roku 1255 dobyl Marsilio Zorzi město, přičemž zničil nebo poškodil některé kostely a donutil hrabata k návratu do Benátské republiky. Dle místního tradování se v Korčule roku 1254 narodil Marco Polo, ačkoliv pro to nejsou žádné spolehlivé důkazy. Je ale známo, že Janovská republika porazila republiku Benátskou ve zdokumentované bitvě o pobřeží Korčuly (1298) a Marco Polo byl pravděpodobně zajat jako vězeň a strávil nějakou dobu v janovském vězení, kde psal o svých cestách. Oproti tomu někteří učenci věří, že byl držen ve městě Laiazzo.\n\nNa základě doporučení od papeže Martina IV. roku 1284 a papeže Honoria IV. v roce 1286 jmenoval arcibiskup Raguské republiky jistého Petara na biskupa Stonu a Korčuly (\"stacnensis ac Crozolensis\"). Roku 1291 byl biskupem v Korčule jmenován Ivan Kručić. Ten se dostal do sporu se svým nadřízeným, arcibiskupem z Hvaru, když chtěl pod svůj vliv získat Ston. Roku 1300 papež Bonifác VIII. konečně zahrnul arcibiskupství korčulské pod vliv Raguského (Dubrovnického) arcibiskupství. V roce 1333, kdy Raguská republika odkoupila Ston a Pelješac od Srbské říše, byla správa stonského římskokatolického kostela svěřena biskupství v Korčule.\n\nCurzola, jak Korčulu nazývali Benátčané, se roku 1358 vzdala Uherskému království, ale to se v létě 1390 vzdalo bosensko-srbskému králi Stefanu Tvrtkovi I.. Ostrov byl v letech 1413-1417 odkoupen sousední Raguskou republikou, ale sám sebe roku 1420 prohlásil za državu Benátské republiky.\nRoku 1571 se proti osmanskému vojsku v bitvě u Lepanta ostrov bránil tak silně, že od papeže získal označení \"Fidelissima\". V letech 1776 až 1797 Curzola následovala Hvar (tehdy \"Lesina\") a stala se hlavní opevněnou zbrojnicí Benátské republiky v této oblasti. Podle smlouvy z Campomorfia z roku 1797, která rozdělila Benátskou republiku mezi Francii a Rakouské císařství, se Korčula stala majetkem Habsburské říše. Francouzské císařství roku 1806 ostrov obsadilo a připojilo ho mezi Illyrijské provincie. Roku 1807, během pokusu o obnovení Srbské říše, si ostrov za pomoci ruského námořnictva podrobila černohorská vojska Petara I. Petroviće Njegoše. Tyto mocnosti se později rozhodly darovat ostrov Rakouské říši a ten se tak stal rakouskou korunní zemí, a roku 1867 částí Rakousko-uherského Předlitavska.\n\nBěhem první světové války byl ostrov Londýnskou smlouvou spolu s dalšími územními zisky přislíben Itálii za to, že se Itálie přidá na stranu Británie a Francie. Po válce (roku 1918) se však Korčula stala, spolu se zbytkem Dalmácie, součástí Státu Slovinců, Chorvatů a Srbů. V letech 1918-1921 byl ovládán Itálií, následně (od roku 1929) byl začleněn do Království Srbů, Chorvatů a Slovinců, známého pod názvem Jugoslávské království. Roku 1939 se ostrov Korčula stal součástí autonomní oblasti Banate. Během okupace Jugoslávie státy Osy byl nejprve součástí fašistické Itálie, následně byl roku 1943 krátce v držení jugoslávských partyzánů. Korčula byla obsazena Němci a nakonec roku 1944 osvobozena. Spolu s osvobozením Jugoslávie (1945) byla vytvořena Federální lidová republika Jugoslávie a Korčula připadla Lidové republice Chorvatsko, jedné ze šesti republik Socialistické federální republiky Jugoslávie. Stát změnil roku 1953 jméno na Socialistická federativní republika Jugoslávie, a tudíž i Chorvatská lidová republika změnila název na Socialistická republika Chorvatsko. Po roce 1991 se ostrov stal součástí nezávislé Chorvatské republiky.\n\nEkonomika je, kromě cestovního ruchu, založena na zemědělství, pěstování hroznového vína a oliv, pěstování ovoce, rybolovu a zpracování ryb a stavbě lodí. Letní cestovní ruch má na ostrově dlouhou tradici; námořní cestovní ruch se teprve rozvíjí.\n\n\n"}
{"id": "110697", "url": "https://cs.wikipedia.org/wiki?curid=110697", "title": "Leguánovití", "text": "Leguánovití\n\nČeleď leguánovití (\"Iguanidae\") je velmi početná skupina ještěrů. Areálem jejich rozšíření jsou především tropy a subtropy severní a jižní Ameriky, dále se vyskytují na Galapágách a ostrovech Tonga a Fidži. Zvláštní je, že dva druhy žijí i na Madagaskaru.\n\nJsou různorodou skupinou plazů, nejmenší druhy dorůstají asi 7–8 cm, největší pak kolem 2 metrů - i když podstatnou část z této délky tvoří nelámavý ocas. Často mají krční laloky nebo hřbetní hřebeny, aktivní jsou ve dne. Většina druhů je vejcorodá. Většina druhů se živí jak rostlinnou tak i živočišnou potravou, ale existují i druhy, které jsou pouze vegeteriány - leguán mořský (\"Amblyrhynchus cristatus\") se kupříkladu živí pouze mořskými řasami. Přebývají většinou na stromech nebo keřích, v blízkosti vodních ploch. Některé druhy je možné najít i v poušti, příkladem je leguánek písečný (\"Uma notata\") z podčeledi \"Phrynosomatinae\".\n\nDo této čeledi patří také druhy anolisů, bazilišků a ropušníků. Zatím bylo objeveno asi 700 druhů. Přesná taxonomická pozice skupiny \"Iguania\" v rámci šupinatých plazů však není dosud uspokojivě vyřešena.\n\nPo objevu prvních koster dinosaurů počátkem 19. století předpokládali vědci podobnost právě s leguány. Druhý popsaný dinosaurus \"Iguanodon\" (\"leguání zub\") byl v roce 1825 rekonstruován jako obří leguán. To je však nesmyslné, protože dinosauři reprezentují zcela jinou vývojovou linii plazů.\n\n\n\n\n\n\n\n\n\n\n\n"}
{"id": "110704", "url": "https://cs.wikipedia.org/wiki?curid=110704", "title": "Gorizia", "text": "Gorizia\n\nGorice ( , , , furlansky \"Gurize\") je historické město rozdělené od roku 1947 mezi italské město Gorizia a slovinské město Nova Gorica.\n\nDo roku 1918 byla metropolí rakouské korunní země Okněžněné hrabství Gorice a Gradiška a zároveň statutárním městem. Po první světové válce město i  s korunní zemí získala Itálie. Roku 1947 bylo město na základě Pařížské mírové smlouvy rozděleno mezi Jugoslávii, která získala malou část na východě a začlenila ji do Slovinska (zde bylo vybudováno nové město Nova Gorica), a většinovou část v Itálii.\n\nPrvní písemná zmínka o Gorizii pochází z 28. dubna 1001, kdy císař Svaté říše římské Ota III. daroval zdejší hrad a osadu patriarchovi aquileiskému Janu II. a hraběti furlanskému. Ve 12. až 16. století bylo město politickým a správním centrem hrabství Görz. V roce 1500 vymřel gorický panovnický rod a hrabství se dostalo pod vládu Habsburků. \n\nV letech 1508 až 1509 byla oblast okupována Benátskou republikou. \n\nV období let 1809 až 1813 bylo město součástí Ilyrských provincií. V roce 1849 bylo hrabství zahrnuto do Rakouského přímoří, v roce 1861 pak došlo k reorganizaci a posílení role Gorice a Gradišky. Za první světové války dobyli Italové město v srpnu 1916, ale v listopadu 1917 bylo opět pod rakouskou kontrolou. V říjnu 1918 došlo k rozkolu, když Slovinci jednostranně vyhlásili nezávislý Stát Slovinců, Chorvatů a Srbů, zatímco místní obyvatelstvo trvalo na autonomii v rámci habsburského soustátí. V listopadu 1918 bylo město opět obsazeno italskými jednotkami. V roce 1920 se město i celé okolí stalo oficiálně součástí Itálie. Autonomní hrabství zaniklo v roce 1922 a v roce 1924 bylo připojeno k provincii Udine. V roce 1927 se Gorizia stala správním centrem regionu Julské Benátsko. V období fašistického režimu byly rozpuštěny všechny slovinské organizace a užívání slovinského jazyka na veřejnosti bylo zakázáno. Slovinci zformovali odbojové hnutí TIGR, část z nich emigrovala do Jugoslávie či Argentiny.\n\nV září 1943 bylo město osvobozeno slovinskými partyzány, ale brzy se dostalo pod kontrolu říšskoněmecké branné moci. V letech 1943 až 1945 bylo součástí Operačního prostoru Jadranské přímoří. Po osvobození od fašizmu jednotkami Jugoslávské národněosvobozenecké armády v květnu a červnu 1945 byla správa předána jednotkám USA a Velké Británie. V září 1947 bylo město opětovně připojeno k Itálii, přičemž některé okrajové části (Solkan, Pristava, Rožna Dolina, Kromberk, Šempeter pri Gorici a Vrtojba) byly připojeny k Jugoslávii. V roce 1948 byla zahájena výstavba jugoslávské Nové Gorice.\n\nGorizia je v současnosti multikulturní město, ve kterém převažují Italové mluvící italsky, furlánsky a místními dialekty, dále Slovinci a 9 procent Rakušanů, mluvících německy. Město je zčásti průmyslové a má dobře rozvinutou nabídku turistických atrakcí. \n\n\n\n\n"}
{"id": "110705", "url": "https://cs.wikipedia.org/wiki?curid=110705", "title": "Nova Gorica", "text": "Nova Gorica\n\nNova Gorica () je desáté největší slovinské město. Město bylo vybudováno po roce 1948 v těsném sousedství zástavby italského města Gorizia (česky Gorice).\n\nMěsto Gorizia bylo osvobozeno 1. května 1945. Oblast byla demarkační linií rozdělena na zóny. Zónu A okupovaly anglo-americké jednotky, zónu B Jugoslávská lidová armáda. Po podpisu Pařížské mírové smlouvy došlo ke změně jugoslávsko-italské hranice, když se jugoslávská hranice posunula do původní historické hranice Rakouského Přímoří s výjimkou jižní části, kde oblast Gorice připadla Itálii. Oblast se ale díky takovému rozdělení ocitla bez správního centra, které zůstalo v Itálii. Rozhodnutí o výstavbě nového centra poprvé zaznělo v projevu slovinského předsedy vlády Miha Marinky, výstavbou byl pověřen ministr Ivan Maček. Pracovní skupina odpovědná za výstavbu nového města vznikla již v dubnu 1947. Autorem plánu výstavby byl prof. Ing. Edvard Ravnikar.\n\nPřípravné práce pro výstavbu nového města byly zahájeny v říjnu 1947. Výstavba se již od počátku musela potýkat s nedostatkem stavebních materiálů, pracovní síly a finančních prostředků. Nasazeny byly brigády mladých. Výstavba pokračovala i navzdory jugoslávsko-sovětské roztržce. Do konce roku 1950 žilo ve městě sedm set lidí. Skutečný rozvoj města započal až v roce 1965.\n\nNa jižní straně města se vypíná hora Kostanjevica, na níž stojí kostel Zvěstování Panny Marie a františkánský klášter Kostanjevica ze 17. století. Zde byli v hrobce pod kostelem pohřbeni poslední členové francouzské královské rodiny z dynastie Bourbonů (Karel X. a členové jeho rodiny a suity, včetně jeho syna Ludvíka Antonína, vévody z Angoulême a vunk Jindřich z Artois, synovec Ludvíka (Ludvík Antonín ani Jindřich nepřevzali žezlo). Důvodem, proč jsou pochováni zde, byl únik z Francie před revolucí zroku 1830, kdy našli útočistě v Gorici, a následně také poslední odpočinek. V kryptě je pochován také Petr Ludvík Jan Kazimír z Blacas, bourbonský šlechtic, který rovněž zemřel v exilu roku 1839.\n\n\n"}
{"id": "110706", "url": "https://cs.wikipedia.org/wiki?curid=110706", "title": "Seznam druhů rodu dub", "text": "Seznam druhů rodu dub\n\nRod \"Quercus\" (dub) je v současné taxonomii členěn do dvou podrodů a celkem šesti sekcí, přičemž podrod \"Cyclobalanopsis\" je někdy pojímán jako samostatný rod a jeho zástupci v tomto seznamu nejsou zahrnuti.\n\nTzv. bílé duby (synonymum sect. \"Lepidobalanus\"). Evropa, Asie, severní Afrika, Severní Amerika. Jejich čnělky jsou krátké; žaludy zrají 6 měsíců, jsou sladké nebo trochu hořké, uvnitř číšky žaludu lysé.\n\n\nEvropa, Asie, severní Afrika. Jejich čnělky jsou dlouhé; žaludy zrají 6 měsíců, jsou hořké, uvnitř číšek žaludů lysé. Blízce příbuzná se sekcí \"Quercus\" a někdy do ní zařazována.\n\nEvropa, Asie, severní Afrika. Mají dlouhé čnělky; žaludy zrají 18 měsíců, jsou velmi hořké, uvnitř číšek žaludu bez štětin nebo trochu štětinaté.\n\nTzv. přechodné duby. Jihozápad USA a severozápadní Mexiko. Čnělky mají krátké; žaludy zrají 18 měsíců, jsou velmi hořké, vnitřní strana číšek žaludů je vlnatá.\n\n\nTzv. červené duby (synonymum sect. \"Erythrobalanus\"). Severní, střední a jižní Amerika. Čnělky jsou dlouhé. Žaludy zrají 18 měsíců, jsou velmi hořké, vnitřní strana číšek žaludů je vlnatá.\n\n\n\nDruhy stálezelené jsou označeny #. Přechod vlastnosti druhu z opadavého na stálezelený (nebo naopak) se v rodě \"Quercus\" vyvinul nezávisle v mnoha případech. Proto stálezelené či opadavé druhy si nemusí být navzájem blízce příbuzné.\n\n"}
{"id": "110707", "url": "https://cs.wikipedia.org/wiki?curid=110707", "title": "Kodex vyšehradský", "text": "Kodex vyšehradský\n\nKodex vyšehradský (či Korunovační evangelistář) je luxusní, bohatě iluminovaný románský evangelistář, který pravděpodobně vznikl v době korunovace Vratislava II. na prvního českého krále a byl mu během této události dne 15. června 1085 snad i předán. Jedná se o kodex o rozměrech 415 × 340 mm, který obsahuje 108 pergamenových listů (55 dvojlistů, které jsou zhotoveny z 55 telecích kůží). Název „Vyšehradský“ asi nese proto, že byl od svého vzniku či o něco později uchováván na Vyšehradě. Kodex je součástí skupiny Vyšehradského kodexu.\n\nNa 26 stranách jsou vyobrazeni evangelisté, rodina Kristova, čtyři předobrazy ze Starého zákona a další výjevy.\n\nCena kodexu se odhaduje na 1 miliardu korun. Od roku 2005 je národní kulturní památkou.\n\nO tom, kde kodex vznikl a kdo byl jeho dárcem, panuje mezi odborníky diskuze, většinou se ale shodují, že byl vyroben v prostředí blízkém bavorské klášterní škole, resp. řezenské výtvarné tradici. Předpokládá se, že vzhledem k této skutečnosti mohl být dárcem některý z domácích benediktinských klášterů, které s bavorskými kláštery udržovaly styky. Vzhledem k tomu, že po korunovaci byly obdarovány kláštery v Ostrově (získal ornáty) a v Břevnově (získal celu v Opatovicích), lze jako o dárcích nejpravděpodobněji uvažovat o těchto dvou klášterech.\n\nKodex byl do 17. století uchováván v metropolitní knihovně sv. Víta. Asi v roce 1619 byl odvezen do Dlouhé Vsi, aby byl uchráněn před kalvíny. Poté (okolo roku 1728) přešel do držení knihovny pražského Arcibiskupského semináře. Od druhé poloviny 18. století je uložen v Klementinu. Během druhé světové války byl uložen na Karlštejně. Nyní se nachází v Národní knihovně v Praze pod signaturou XIV A 13.\n\nKodex byl vystavován koncem 50. let 20. století v Paříži. A v Klementinu v listopadu 1969 v rámci výstavy \"Z dějin české literatury\". Zatím naposledy byl vystaven od 31. ledna do 1. února 2015 v Zrcadlové kapli pražského Klementina.\n\n\n\n"}
{"id": "110708", "url": "https://cs.wikipedia.org/wiki?curid=110708", "title": "Motte", "text": "Motte\n\nJako motte (mezinárodně používaný termín převzatý z francouzštiny; v češtině též motta) se označuje opevněné sídlo, které bylo vystavěno na uměle vytvořeném resp. speciálně upraveném přírodním návrší (v rovinatých oblastech), většinou ve tvaru komolého kužele. Motte často bývala obklopena příkopem nebo i soustavou několika příkopů (pokud situace dovolovala, tak zatopených vodou) a v její bezprostřední blízkosti se nacházelo slaběji opevněné předhradí, resp. aspoň hospodářský dvůr.\n\nOpevnění typu motte byla stavěna snad už od konce 10. století, určitě ale v 11. století (Francie, Spojené království, Irsko, Holandsko, Německo), ve 13. a 14. století jsou motty doloženy i na území Polska, Rakouska a Česka. Ve střední Evropě je stavba mott spojována s nižší šlechtou, která si nemohla existenčně dovolit vystavět jako své sídlo náročnější hrady, žila tedy v kontaktu s vesnickým zázemím, z kterého se tímto reprezentativním typem sídla zároveň sociálně vydělovala.\n\n\n"}
{"id": "110709", "url": "https://cs.wikipedia.org/wiki?curid=110709", "title": "Skupina Vyšehradského kodexu", "text": "Skupina Vyšehradského kodexu\n\nSkupina Vyšehradského kodexu je souhrnné označení pro několik raně středověkých evangelistářů, nejslavnějším z nich je tzv. Vyšehradský kodex, který z nich obsahuje nejširší rejstřík výzdoby a je taky nejbohatěji vyzdoben iniciálami, ačkoli není nejkvalitnější.\n\nPatří sem mimo jiných nedochovaných (není znám ani přesný počet) tato díla:\n\n\n\n\n\n"}
{"id": "110712", "url": "https://cs.wikipedia.org/wiki?curid=110712", "title": "Třebenice (okres Třebíč)", "text": "Třebenice (okres Třebíč)\n\nTřebenice jsou obec, která se nachází 11 km jihovýchodně od Třebíče. K obci jsou přidruženy dvě osady – Plešice a Chroustov. Celkový počet obyvatel je . Obec je od roku 1998 plynofikovaná a s veřejným vodovodem. Obec je členem mikroregionů Hrotovicko a Horácko, dále je členem energoregionu 2020, svazku obcí TKO, svazku VaK Třebíč a energetického sdružení obcí Jižní Moravy. Obcí prochází silnice druhé třídy II/351.\n\nNadmořská výška zástavby obce Třebenice a obou obcí přidružených se pohybuje od 430 do 495 m n. m. Konkrétně Třebenice 475–495, Plešice 450–460, Chroustov 430–440 m n. m.\n\n\n"}
{"id": "110713", "url": "https://cs.wikipedia.org/wiki?curid=110713", "title": "Třebenice", "text": "Třebenice\n\nNázev Třebenice má více sídel:\n\n"}
{"id": "110739", "url": "https://cs.wikipedia.org/wiki?curid=110739", "title": "Hutě", "text": "Hutě\n\nNázev Hutě může označovat:\n\nNázev Hutě se dále objevuje v názvech:\n\n"}
{"id": "110741", "url": "https://cs.wikipedia.org/wiki?curid=110741", "title": "Černá armáda", "text": "Černá armáda\n\nČerná armáda (rusky \"Чёрная Гвардия\") je označení ozbrojených skupin dělníků, vzniklých po Říjnové revoluci a bojujících v následující občanské válce, prosazujících myšlenky a názory anarchismu. Černá armáda byla vytvořena na základě Černé gardy na podzim roku 1917 Marií Nikoforovou. K transformaci Černé gardy v Černou armádu došlo v lednu roku 1918, kdy se v reakci na rostoucí represe a z iniciativy moskevských anarchistů změnila asi tisícičlenná Černá garda na Černou armádu pod vedením Lva Černého.\n\nBolševici v té době zaútočili na své ultralevicové (resp. anarchistické) kritiky. V noci z 12. srpna 1918 Čeka zaútočila na 26 anarchistických center v Moskvě a Černá armáda zahájila ozbrojený odpor. K prvnímu střetnutí došlo v ulici Malaja Dimitrovka. Čtyřicet anarchistů tam bylo zabito nebo raněno a asi pět set uvězněno. V okamžiku vypuknutí Třetí ruské revoluce 6. června 1918 měla ale Černá armáda znovu kolem tisíce vojáků.\n\nNázev Černé armády souvisí buď s anarchistickou černou vlajkou, kterou tato skupina používala, nebo se jménem Lva Černého.\n\n"}
{"id": "110747", "url": "https://cs.wikipedia.org/wiki?curid=110747", "title": "Marie Nikiforová", "text": "Marie Nikiforová\n\nMarija Hrihorivna Nikiforova (ukr.: \"Марія Григорівна Никифорова\") (1885 - 1919) byla vůdkyně anarchistických partyzánů, členka místních ukrajinských anarchistických skupin. \n\nJejí účast v teroristických aktivitách těchto skupin v letech 1905-1906 vedla k jejímu odsouzení k trestu smrti, později změněnému na doživotní vězení. Část svého trestu také byla vykonána v Petropavlovské věznici v Petrohradě, před jejím odchodem na Sibiř roku 1910. Odtud uprchla do Japonska a do Spojených států. V létě 1917 se vrátila do Olexandrivsku na Ukrajině, kde zorganizovala teroristické akce proti městským úřadům a vyšším armádním důstojníkům. Poté se přestěhovala do Jelizavetgradu (dnešní Kropyvnyckyj), kde zorganizovala Černou gardu jako jednotku bojovníků proti úřadům, zahrnující i Antona Děnikina. Cílem Nikiforové bylo zničení všech státních institucí. V srpnu 1917 vyloupila její jednotka vojenské skladiště v Orichivu, následně zaútočila na městský pluk, který odzbrojila a všechny jeho důstojníky popravila. Většina kořisti byla dána na podporu ukrajinské revoluce Nestora Machna. V srpnu 1918 byla činnost jednotky Marie Nikiforové oceněna bolševickým vůdcem Antonovem-Ovsejenkem. Nikiforová byla zajata a popravena bělogvardějci v roce 1919.\n\n"}
{"id": "110748", "url": "https://cs.wikipedia.org/wiki?curid=110748", "title": "Giosuè Carducci", "text": "Giosuè Carducci\n\nGiosuè Carducci (27. července 1835, Valdicastello, Toskánsko – 16. února 1907, Bologna) byl italský básník a literární kritik, v letech 1860 až 1904 profesor italské literatury na univerzitě v Bologni, nositel Nobelovy ceny za literaturu z roku 1906.\n\nGiosuè Carducci začal psát poezii již v dětství pod vlivem antických vzorů, brzy v ní však začal uplatňovat revoluční tendence (byl synem venkovského lékaře, člena hnutí za svobodu a obnovu národní jednoty Itálie). Studoval ve Florencii a v Pise, vystupoval jako radikální republikán a antiklerikál sympatizující se socialistickým a dělnickým hnutím a odpůrci Rakouska-Uherska v něm viděli vzor svých osvobozovacích tendencí.\n\nSjednocení Itálie roku 1870 mu dalo nové umělecké možnosti a prohloubilo jeho básnickou inspiraci. Po setkání s královnou Margheritou roku 1878 se přiklonil k monarchii a umělecky ke klasickému realismu (stal se odpůrcem nejen křesťanského mysticismu, ale i romantismu Alessandra Manzoniho). Brzy je označován za národního klasika a nejvýznamnějšího básníka jednotné země.\n\nVedle skladeb básnických by Carducci také neúnavným badatelem na poli literární historie a vynikajícím vydavatelem a komentátorem starých klasických děl italské literatury. V letech 1860 až 1904 byl profesorem na univerzitě v Bologni.\n\nVysokého ocenění se dočkal i v aktivní politice, stal se čestným občanem v Bologni a roku 1890 byl zvolen do senátu. Nejvyšší literární ocenění v cizině, Nobelovu cenu za literaturu udělenou mu \"„… nejen pro bohaté vědecké poznatky a kritické výzkumy, ale především jako hold tvůrčí energii, stylistické svěžesti a působivé lyričnosti, které charakterizují jeho poeticky mistrovská díla“\" (citace z odůvodnění Švédské akademie), nemohl již pro nemoc v prosinci roku 1906 osobně převzít a o dva měsíce později zemřel. Od roku 1859 byl ženatý s Elvirou Manicuciovou, měl tři dcery a jednoho syna.\n\n\n\n\n"}
{"id": "110752", "url": "https://cs.wikipedia.org/wiki?curid=110752", "title": "Cotopaxi", "text": "Cotopaxi\n\nCotopaxi je stratovulkán v Andách v Národním parku Cotopaxi ležící zhruba 70 kilometrů od hlavního města Ekvádoru, Quita. Se svou výškou 5897 metrů je druhým největším masivem ve státě, ale nejznámějším a nejvíce navštěvovaným. Cotopaxi má téměř symetrický kuželovitý tvar se sklonem svahu 35° – 45°, který se zvedá z náhorní plošiny v nadmořské výšce cca 3000 metrů, a jeho základna je široká okolo 16×19 kilometrů. Sopka je známá díky ledovci, který pokrývá její vrchol od hranice 5000 metrů.\n\n Cotopaxi se jako první pokusil zdolat pruský geograf Alexander von Humboldt v roce 1802, ale dostal se pouze do výšky zhruba 4500 metrů. Roku 1858 podnikl průzkum sopky Moritz Wagner, ale ani on nebyl schopný dosáhnout vrcholu. Na Cotopaxi poprvé vystoupil v roce 1872 německý geolog Wilhelm Reiss společně s Kolumbijcem Angelem Escobarem. Na dně kráteru stanuli dne 2. září 1972 také členové česko-polské expedice Cotopaxi 72 Bedřich Mlčoch a Jerzy Dobrzyński.\n\nVýstup na Cotopaxi je populární záležitostí a při dobrých podmínkách jej absolvuje asi stovka návštěvníků za víkend. Výchozím místem při výstupu na vrchol je chata José Ribas (4880 m). Silnice vede téměř až k chatě samotné, pěší výstup k chatě od brány národního parku trvá zhruba 2 dny. Cesta na vrchol od chaty trvá průměrně 6 až 8 hodin, cesta zpět zhruba 3 hodiny.\n\nOd roku 1534 Cotopaxi mnohokrát explodovala a je považována za jednu z nejaktivnějších sopek na světě. Z více jak 50 zaznamenaných erupcí byly nejsilnější ty v letech 1742, 1744, 1768 a 1877. Vzhledem k prudkému sklonu svahu se koryty řek pramenících z ledovce na vrcholu sopky valilo bahno a sutiny do vzdálenosti stovek kilometrů, což mělo za následek velké hospodářské škody a ztráty na lidských životech. Lahary dokonce pronikly až do Tichého oceánu nebo do Amazonie. Nedaleké město Latacunga bylo během nich již třikrát zničeno, ale vždy bylo obnoveno.\n\nNejvětší výbuch nastal 26. června 1877. První známky nestability se začaly objevovat již od prosince 1876, den před explozí se do výšky 8000 metrů zdvihl oblak par a popela. Druhý den v časných ranních hodinách kráter vychrlil obrovské množství dýmu a popela tak, že v hlavním městě Quitu v odpoledních hodinách nebylo vidět doslova na metr. Mezitím sopka pokračovala v detonacích, přičemž největší škody způsobily obávané lahary. Tyto sopečné bahnotoky vzniklé z roztátého ledovce se rozlily do třech hlavních údolí a smetly vesnice (včetně Latacungy), kde usmrtili přes 1000 lidí. Od té doby je Cotopaxi málo aktivní, nicméně představuje stále hrozbu, protože se v jejím okolí nachází několik měst s větším množství obyvatel.\n\nPoslední sopečná erupce, včetně malého zemětřesení, byla dokumentována v roce 1975.\n\n"}
{"id": "110756", "url": "https://cs.wikipedia.org/wiki?curid=110756", "title": "Lev Černyj", "text": "Lev Černyj\n\nLev Černyj (rusky \"Лев Чëрный\", 1878 – 21. září 1921) byl ruský anarchistický básník, uvězněný carským režimem na Sibiři pro své anarchistické aktivity.\n\nNarodil se jako Pavel Dmitrijevič Turčaninov (\"Павел Дмитриевич Турчанинов\"). Roku 1907 publikoval \"Asociační anarchismus\", knihu obhajující „volné sdružování nezávislých jedinců“. Paul Avrich ve své studii \"Ruští anarchisté\" tvrdí, že byl ovlivněn individualistickým anarchismem Maxe Stirnera, ostatní autoři ale tvrdí, že tento vliv nebyl tak výrazný.\n\nPo jeho návratu ze Sibiře roku 1917 požíval velké obliby mezi moskevskými dělníky jako učitel. Také působil jako sekretář Moskevské federace anarchistických skupin, která byla založena v březnu 1917. Na jaře 1918, v reakci na potlačování opozice a svobodného projevu vůbec, založili moskevští anarchisté Černou armádu, v níž hrál významnou roli.\n\nV noci z 12. srpna zaútočila Čeka na anarchistická centra v Moskvě a Černá armáda jim kladla ozbrojený odpor. Při tom bylo zabito nebo raněno čtyřicet anarchistů a asi pět set jich bylo zajato.\n\nRoku 1919 vstoupil do skupiny zvané Podzemní anarchisté, kde publikoval dvě čísla novin, které odsuzovaly komunistickou diktaturu jako nejkrutější tyranii v dějinách lidstva. 25. září 1919 zorganizovalo několik levicových sociálních revolucionářů a anarchistů bombový útok na hlavní budovy moskevského výboru ruské komunistické bolševické strany na protest rostoucí represi. Dvanáct komunistů bylo zabito a čtyřicet pět dalších zraněno, mezi nimi i prominentní bolševik a redaktor deníku \"Pravda\" Nikolaj Bucharin. \n\nV srpnu 1921 moskevská \"Izvestia\" publikovala oficiální zprávu, že deset „anarchistických banditů“ bylo zastřeleno bez výslechu nebo soudu. Jeden z nich měl být i Lev Černyj, ačkoli Paul Avrich tvrdí, že dvě z jeho knih dokazují, že nebyl popraven v srpnu, ale v září. On sám se ale pravděpodobně bombového útoku na Moskevský výbor Komunistické strany nezúčastnil, dostatečným důvodem k jeho zastřelení bylo jeho spojení s Podzemními anarchisty. Komunisté odmítli dát jeho tělo jeho rodině k pohřbu, což podnítilo zprávy o jeho umučení.\n"}
{"id": "110759", "url": "https://cs.wikipedia.org/wiki?curid=110759", "title": "Časování", "text": "Časování\n\nČasování neboli konjugace je způsob ohýbání sloves. Změna jejich tvaru, nejčastěji pomocí koncovek a pomocných slov, slouží k vyjádření mluvnických slovesných kategorií, jako jsou osoba, číslo, čas, vid, rod a způsob, které se vztahují k ději či stavu, jež sloveso popisuje. Podle formy časování se slovesa rozdělují na různé třídy (v latině nazývané \"konjugace\"), kterým jsou přiřazeny vzory, podle nichž se slovesa v dané třídě časují.\n\nRozeznáváme slovesné tvary \"jednoduché\" (např. \"dělat, dělám\") a \"složené\" (např. \"dělal jsem, budu dělat\").\n\nZpůsob časování se v jednotlivých jazycích liší.\n\n"}
{"id": "110762", "url": "https://cs.wikipedia.org/wiki?curid=110762", "title": "Halové jevy", "text": "Halové jevy\n\nHalové jevy, zkráceně halo, jsou optické úkazy, které vznikají odrazem či průchodem slunečních respektive měsíčních paprsků drobnými ledovými krystaly v atmosféře. Aby došlo ke vzniku těchto úkazů, je zapotřebí, aby krystalky ledu měly tvar šestiboké destičky nebo hranolku. Halové jevy nejčastěji spatříme, pokud oblohu z větší části pokrývají oblaka typu cirrostratus.\n\nHalové jevy jako první popsal a pojmenoval Aristoteles již ve 4. století př. n. l. Fyzikální výklad těchto jevů pochází od René Descarta a jejich první soubornou teorii sepsal další francouzský fyzik Edme Mariotte.\n\nZa chladných zimních nocí nebo dnů mohou halové jevy vzniknout také na krystalcích v přízemní vrstvě ovzduší. Pokud je vlhkost dostatečně vysoká a teplota se pohybuje pod bodem mrazu, mohou se přechlazené kapky za přítomnosti krystalizačních jader transformovat v ledové krystaly o tvaru šestibokého sloupku nebo destičky a způsobit tak za přítomnosti světla halové jevy.\n\n\n\n"}
{"id": "110764", "url": "https://cs.wikipedia.org/wiki?curid=110764", "title": "Ditón", "text": "Ditón\n\nDitón je označení hudebního intervalu v pythagorejském ladění skládajícího se ze dvou celých tónů.\n\nDitón má podíl frekvencí 81:64 a je také známý jako Pythagorejská tercie. Zní dosti disonantně, protože je o syntonické koma větší než čistá velká tercie.\n\nPythagorejská tercie:\n"}
{"id": "110766", "url": "https://cs.wikipedia.org/wiki?curid=110766", "title": "Koma (hudba)", "text": "Koma (hudba)\n\nJako koma se v hudbě označuje malý interval vyjadřující rozdíl mezi několika různými čistými intervaly přítomnými v alikvotních tónech. Koma postihuje skutečnost, že čisté intervaly nelze libovolně kombinovat (což s sebou přináší řadu problémů v systémech hudebního ladění); například čistou oktávu (poměr frekvencí 2:1) nemůžeme dostat žádnou kombinací čistých kvint (poměr frekvencí 3:2), jelikož formula_1 pro libovolná dvě přirozená čísla \"n\" a \"m\".\n\nJiž v antice byly popsány nejznámější typy kom: Pythagorejské koma, Syntonické koma a jejich rozdíl, Schisma.\n\nPythagorejské koma je rozdíl mezi dvanácti čistými kvintami a sedmi oktávami. Dvanáctá čistá kvinta tedy nesouhlasí se sedmou čistou oktávou (např. v řadě \"C–G–D–A–E–H–F#–C#–G#–D#–A#–E#–H#\" se \"H#\" nerovná \"C\", \"H#\" je o pythagorejské koma vyšší než \"C\").\n\nPythagorejské koma:\n\nSyntonické koma, zvané také Didymické koma, je interval s poměrem frekvencí 81:80, tedy asi 21,51 centů. Je to rozdíl mezi Pythagorejskou a Didymickou (čistou) velkou tercií a také mezi velkým a malým celým tónem. \n\nPythagorejská velká tercie vznikne čtyřmi kvintovými kroky (např. \"C–G–D–A–E\"), zmenšenými o dvě oktávy:\n\nČistá Didymická tercie má podíl frekvencí 5:4. Rozdíl mezi pythagorejskou a čistou tercií (čili Syntonické koma) je tedy:\n\nV Didymickém ladění má velký celý tón velikost 9:8, malý celý tón má velikost 10:9. Jejich rozdíl je také syntonické koma:\n\nSyntonické koma je interval důležitý pro 1/4-koma středotónové ladění. Zmenšením čistých kvint o čtvrtinu syntonického koma je ve stupnici možné získat čisté velké Didymické tercie. Zároveň jsou malé i velké celé tóny nahrazeny celými tóny jednotné „střední“ velikosti.\n\nSchisma je rozdíl mezi osmi čistými kvintami s čistou velkou tercií a pěti oktávami, lze ho vytemperovat schismatickým laděním.\n\nVýpočet schismatu:\n\nSchisma se dá také definovat jako rozdíl mezi Pythagorejským a Syntonickým koma:\n\nSchisma je též rozdíl mezi syntonickým koma a diaschismatem:\n\nDiaschisma je rozdíl mezi třemi oktávami a čtyřmi čistými kvintami s dvěma čistými velkými terciemi, lze ho vytemperovat diaschismatickým laděním.\n\nVýpočet diaschismatu:\n"}
{"id": "110767", "url": "https://cs.wikipedia.org/wiki?curid=110767", "title": "Program Mercury", "text": "Program Mercury\n\nProgram Mercury (či také Projekt Mercury) byl první americký pilotovaný kosmický program, který měl za cíl dopravit člověka na oběžnou dráhu Země a bezpečně ho navrátit zpět. Program probíhal v letech 1958 až 1963. Prvotní plánování a vývoj kosmické lodi Mercury probíhal pod dohledem organizace NACA, později pod nově vzniklou nástupnickou organizací NASA. Název programu pochází z římské mytologie – bůh Merkur často představoval symbol rychlosti.\n\nCelkové náklady Programu Mercury dosáhly částky 1,5 mld. USD.\n\nKosmická loď poskytovala minimální vnitřní prostor pro usazení jednoho astronauta. Vnitřní ovládací prvky tvořilo více než 55 elektrických přepínačů, 30 vícepolohových jističů, 35 mechanických víceúrovňových přepínačů a dalšího vybavení. Za letu se počítalo s automatickým řízením prováděným za asistence pozemních stanic, s téměř nulovou potřebou zásahů astronauta. Automatizované systémy však byly velice poruchové a proto se později přítomnost astronautů ukázala jako rozhodující pro zdárné ukončení hned několika misí.\n\nTělo lodi mělo kuželovitý tvar. Na tupém konci byl umístěn tepelný štít, který zabezpečoval bezpečný průlet atmosférou při návratu na Zemi. Při návratu musel odolat teplotám přesahujícím 1600 °C. Původně byl štít vyroben z ušlechtilého berylia, ale pro vysokou cenu a technologickou náročnost byl později nahrazen lehčím štítem z\nfenolové pryskyřice. Ta se prudkým žárem odpařovala a tím ochlazovala a chránila zbytek kosmické lodi. Dvojitý plášť lodi byl vyroben z plechu titanové slitiny o tloušťce 0,25 mm. Zvláště tepelně exponovaná místa pak byla pokryta slitinou Rene-41 a beryliovými pláty. Na boku lodi byl malý vstupní průlez, který byl po přistání odhazován 70 pyrošrouby. Pro pozorování vnějšího dění byla loď vybavena dvěma okénky a na oběžné dráze dále navigačním periskopem.\n\nMezi další systémy lodi pak patřil systém dodávky elektrické energie využívající několika baterií s úhrnnou kapacitou 10,5 kWh a systém zabezpečení životních podmínek. Ten zásoboval astronautův skafandr čistým kyslíkem o tlaku 0,3 atm a zajišťoval vhodné hodnoty teploty a vlhkosti pro „přežití“ astronauta a palubních přístrojů.\n\nV průběhu počátečních fází letu byla ke kabině připevněna věžička s raketovým záchranným systémem. Ten by v případě selhání nosné rakety oddělil vlastní kabinu a umožnil její dopravu do bezpečné vzdálenosti od rakety. Kabina by poté přistála s pomocí padákového systému, podobně jako při návratu z kosmického letu. Raketa záchranného systému dosahovala tahu 231 kN po dobu 1 s. V případě správné činnosti nosné rakety byl záchranný systém v pokročilé fázi letu odstřelován pomocí pomocného raketového motorku o tahu 3,6 kN.\n\nPo navedení kosmické lodi na oběžnou nebo suborbitální dráhu docházelo k oddělení od rakety s pomocí tří malých oddělovacích (posigrádních) raket o tahu 1,8 kN.\n\nSamotná kabina nemohla provádět orbitální manévry. Byla vybavena jen systémem kontrolních trysek (RCS) určených ke změnám orientace vůči Zemi před vlastním přistáním. RCS systém umožňoval jen jednoduché změny polohy (klopení, bočení, rotace). Kontrolní trysky byly pro větší spolehlivost zastoupeny zdvojeně pro automatizovaný/manuální okruh řízení. Rovněž nádrže pohonné látky, peroxidu vodíku, byly zdvojeny.\nPro zajištění návratu zpět na Zemi byla loď vybavena třemi brzdnými (retrográdními) raketami na pevné palivo. Ty při tahu 4,5 kN po dobu 10 sekund snížily orbitální rychlost na dostatečnou hodnotu vhodnou pro přistání. Pro snížení nárazu byly rakety zapalovány postupně po jedné v pětisekundových intervalech. Pro úspěšné přistání postačovala spolehlivá činnost dvou ze tří raket. Prázdný obal brzdných raket byl před vlastním vstupem do atmosféry odhazován od lodi.\n\nVlastní přistání na vodní hladinu pak zajišťoval zdvojený padákový systém sestávající ze stabilizačního padáčku o průměru 1,8 m, vypouštěného ve výši 6,4 km, a pak hlavního nosného padáku o průměru 20 m, vypouštěného ve výšce 2,9 km. Přistání bylo poměrně tvrdé (náraz 10 m/s), a proto se pro jeho ztlumení využíval vzduchový tlumicí vak vytvořený za pomocí tkaniny mezi tepelným štítem a dnem kabiny (nafukovaným krátce po otevření hlavního padáku).\n\nProjektováním lodi se od roku 1958 zabýval konstrukční tým pod vedením Maxe Fageta. Vlastní výroba poté probíhala v McDonnell Aircraft Corporation v St. Louis ve státě Missouri. NASA zadala zakázku k výrobě 20 letových exemplářů lodi. Pět z nich nebylo použito při žádném z letů. Dvě bezpilotní lodě byly zničeny během letu. Jedna z lodí na konci pilotovaného letu skončila na dně oceánu (aby byla po 38 letech s velkou slávou nalezena a vyzdvižena). Část z vyrobených lodí byla podrobena pozdějším přestavbám a modifikacím, které především odstraňovaly technologické závady a nedostatky a umožňovaly delší pobyt lodí na oběžné dráze.\n\nV rámci Programu Mercury byly použity pro testy a vynášení kosmických lodí z kosmodromu Cape Canaveral na Floridě tyto nosiče:\n\n\nVlastním pilotovaným letům předcházelo téměř 20 bezpilotních zkušebních letů jejichž úkolem bylo prověřit nově vyvinuté technologie první americké kosmické lodi. Většina z nich byla provedena jen na suborbitální dráze, ostatní byly orbitální. Zdaleka ne všechny z těchto letů byly úspěšné. Čtyř zkušebních letů se zúčastnili astronauti z řádu primátů, kteří absolvovali i pobyt v beztížném stavu.\n\nVýběr astronautů pro Program Mercury probíhal mezi vojenskými zkušebními piloty, protože se předpokládalo, že kosmický let a řízení budou nejvíce podobné ovládání bojového letounu.\n\nZ prvotní skupiny 509 pilotů bylo po hrubším vytřídění vybráno 110 kandidátů budoucích letů. Po náročných testech pak zůstala skupina 7 pilotů, která byla v dubnu 1959 prohlášena za první skupinu astronautů NASA jež budou pilotovat kosmickou loď Mercury. Šesti z nim se to nakonec podařilo. Sedmý – Donald Slayton, byl pro zdravotní nezpůsobilost vyřazen (do kosmu se ale v roce 1975 přece jen podíval (program Sojuz-Apollo)).\n\n"}
{"id": "110777", "url": "https://cs.wikipedia.org/wiki?curid=110777", "title": "Alain Prost", "text": "Alain Prost\n\nAlain Prost (* 24. února 1955) je bývalý francouzský pilot Formule 1, čtyřnásobný mistr světa. Jeho syn Nicolas Prost je také závodník.\n\nV letech 1980 až 1993 startoval v celkem 202 závodech Grand Prix Formule 1. V letech 1997 až 2001 vedl Prost svou vlastní stáj Prost Grand Prix. V současnosti je opět aktivním závodníkem, pravidelně startuje ve francouzské sérii závodů na ledě Trophée Andros.\n"}
{"id": "110780", "url": "https://cs.wikipedia.org/wiki?curid=110780", "title": "Arad (Rumunsko)", "text": "Arad (Rumunsko)\n\nArad je město v Rumunsku, v regionu Sedmihradsku, v župě Arad. Město leží 420 kilometrů vzdušnou čarou na severozápad od Bukurešti. Má 191 473 obyvatel. Aradem protéká řeka Mureș.\n\nArad je významným průmyslovým centrem a také dopravním uzlem. Je sídlem rumunského pravoslavného arcibiskupství. Nacházejí se zde dvě univerzity, Rumunský pravoslavný seminář a učitelská škola. Vznikla zde jedna z prvních konzervatoří v Evropě. Město má díky svému počtu obyvatel pozici 12. největšího v Rumunsku, v západní části země je třetí po Temešváru a Oradei.\n\n\n"}
{"id": "110791", "url": "https://cs.wikipedia.org/wiki?curid=110791", "title": "Hrad Kumamoto", "text": "Hrad Kumamoto\n\nHrad Kumamoto (: 熊本城; \"Kumamoto-džó\") je hrad ve městě Kumamoto v prefektuře Kumamoto v Japonsku. Je to rozlehlý, ve své době skvěle opevněný hrad. Společně s hradem Macumoto a s hradem Himedži tvoří tzv. „Tři slavné hrady“. \n\nHlavní hradní věž (donjon) je sice betonová rekonstrukce z roku 1960, ale přilehlé dřevěné budovy jsou původní. Během Sacumského povstání byl hrad obležen a po 53 dnech dobyt a vypleněn.\n\nHrad byl postaven slavným vojevůdcem Kijomasou Kató, který při jeho stavbě využil své trpce získané zkušenosti z tažení do Koreje, kde jeho obležené jednotky trpěly hladem. V hradním areálu je například 120 pramenů vody, na nádvořích jsou vysázeny ořechy a podlahy pokrývají tatami vyplněné místo obvyklé slámy sušenou zeleninovou natí.\n\nZa vnějšími hradbami hradu Kumamoto se nachází Hosokawa Gjóbu-tei (旧細川刑部邸; \"Kjú Hosokawa Gjóbutei\"), bývalá rezidence pánů provincie Higo. K této tradiční dřevěné stavbě patří i krásná japonská zahrada.\n\n"}
{"id": "110804", "url": "https://cs.wikipedia.org/wiki?curid=110804", "title": "Nelson", "text": "Nelson\n\nNelson může znamenat:\n\n\n\n"}
{"id": "110805", "url": "https://cs.wikipedia.org/wiki?curid=110805", "title": "Ischia (rozcestník)", "text": "Ischia (rozcestník)\n\nIschia má více významů:\n"}
{"id": "110806", "url": "https://cs.wikipedia.org/wiki?curid=110806", "title": "Napoleonské války", "text": "Napoleonské války\n\nNapoleonské války byly sérií válečných konfliktů mezi lety 1803 až 1815, následující po revolučních válkách, které skončily roku 1802. Napoleonská Francie byla nakonec poražena, což vedlo k restauraci Bourbonů. Napoleonské války skončily porážkou Napoleona I. v bitvě u Waterloo 18. června 1815 a druhou pařížskou mírovou smlouvou.\n\nRoku 1789 vypukla Velká francouzská revoluce a Francie se stala konstituční monarchií. Revoluce ve Francii zneklidněla panovníky sousedních zemí. 7. února císař Svaté říše římské a pruský král uzavřeli pakt proti Francii a zahájili francouzské revoluční války. Po pokusu Ludvíka XVI. o útěk, po jeho zadržení ve Varennes a po pozdější popravě se koalice rozšířila o italské státy, Velkou Británii a Španělsko.\n\nS touto koalicí Francie válčila až do roku 1797, kdy generál Bonaparte donutil císaře Svaté říše římské, Františka II. uzavřít po úspěšném italském tažení mír v Campo Formio, ale Velká Británie s Francií mír neuzavřela. Roku 1798 zahájil Bonaparte egyptské tažení, čehož využili nepřátelé Francie, aby vytvořili druhou koalici, v níž bylo Rusko, Rakousko a Velká Británie.\n\nSpojenecká armáda, jíž velel maršál Suvorov, začala porážet Francouze v Itálii a ve Švýcarsku, ale začaly se objevovat rozpory mezi Ruskem a Rakouskem, které nakonec vedly k tomu, že Rusko stáhlo svá vojska z evropských bojišť. Mezitím se Bonaparte vrátil z Egypta, kde zanechal svoje vojska pod velením generála Klébera a v druhém italském tažení porazil Rakušany v bitvě u Marenga. Válka však i přes krátké příměří pokračovala až do zimy, až do okamžiku bitvy u Hohenlinden, kde generál Moreau porazil spojeneckou rakousko-bavorskou armádu pod velením arcivévody Jana. Následná jednání vedla v Lunéville k separátnímu míru s Rakouskem. Roku 1802 uzavřela mír s Británií, v Amiensu. \n\nV květnu 1803 znovu vypukla válka mezi Francií a Velkou Británií, když francouzská vojska vpadla do Hannoverska náležejícího k britské koruně (britský král byl Hanoverským kurfiřtem). Hned na to Británie zkonfiskovala v přístavech 1 200 francouzských obchodních lodí. Poté Napoleon Bonaparte dva roky plánoval invazi do Anglie. V době příprav invaze, 2. prosince 1804, se nechal korunovat císařem Francie, což vyvolalo vznik třetí koalice. Využil přitom holandské a španělské loďstvo, které spojil. Počátkem roku Napoleon nakonec nařídil admirálu Villeneuvovi, aby odlákal britskou flotilu k Antilám. Zde se Villeneuve vyhnul bitvě a rozhodl se vrátit do Evropy. Při návratu ho ale Britové zastihli. V následující bitvě utrpěl ztráty a stáhl se ke Cádizu. Villeneuve přístav v Cádizu brzy opustil, ale 21. října 1805 byl poražen admirálem Nelsonem v bitvě u Trafalgaru. Bitva u Trafalgaru nakonec zabránila invazi do Anglie, a to i přesto, že admirál Horatio Nelson zahynul. Napoleon po prohře s Brity prohlásil: „Nebudu-li za čtrnáct dní v Londýně, musím být v polovině listopadu ve Vídni.“ Britské vítězství ale znehodnotila porážka spojenců v bitvě u Slavkova.\n\nV dubnu 1803 připlul do Indie generál Decamps a uzavřel smlouvu s vůdci indických kmenů namířenou proti Velké Británii. Výsledkem byla druhá anglo-maráthská válka. Britská vojska, jimž veleli generálové Lake a Wellesley, měla od začátku nad Maráthy převahu a uštědřila jim řadu těžkých porážek jako v bitvě u Assaye (1803), kde Arthur Wellesley úspěšně čelil více než osminásobné přesile a roku 1805 je donutili uzavřít mír.\n\nTřetí koalice vznikla jako odpověď na Napoleonovo korunování císařem a skládala se z Británie, Ruska, Švédska a Rakouska. 21. října byla sice Francie poražena v námořní bitvě u Trafalgaru, ale již několik dní poté francouzská armáda pochodovala jižním Německem.\n\nNejdříve Napoleon donutil obratným manévrováním ke kapitulaci armádu rakouského generála Macka u Ulmu, kde zajal 60 tisíc Rakušanů. Poté pokračoval v postupu do Rakous, kde narazil na ruskou Podolskou armádu, kterou vedl Suvorovův žák generál Kutuzov. Kutuzovova ruská armáda musela svádět tvrdé ústupové boje, například u Kremže (něm. Krems). Francouzi obsadili Vídeň, ale po bojích u Hollabrunu se ruská armáda dokázala odpoutat od nepřítele a stáhnout se k Olomouci. Zde se setkala s druhou ruskou Volyňskou armádou, kterou vedl sám car Alexandr I. Kutuzov a Alexandr měli rozdílný názor na další vedení války. Kutuzov se chtěl vyhýbat střetnutí a vyčkat na příchod armády arcivévody Karla z Itálie, ale car podporován svým dvorem trval na ofenzivě proti, podle jeho názoru oslabeným, francouzským jednotkám. Francouzská armáda postoupila až na jižní Moravu, obsadila Brno a její přední hlídky byly vysunuty až k Vyškovu. 2. prosince 1805 byla pak svedena bitva u Slavkova.\n\nNapoleon Bonaparte, ač měl 73 400 mužů proti 85 tisícům Rusů a Rakušanů, dosáhl svého největšího vítězství. Překvapil své nepřátele, když hlavní úder vedl na střed spojeneckých pozic a prorazil jej. Po bitvě byl uzavřen prešpurský mír, kterým byl založen Rýnský spolek, což znamenalo konec Svaté říše římské. Byla vyhlášena kontinentální blokáda proti Velké Británii. Tentokrát mír uzavřelo jen Rakousko.\n\nVe čtvrté koalici, která vznikla na jaře roku 1806, bylo Prusko, Rusko a Anglie. Válka čtvrté koalice vypukla, když Prusko zaslalo do Francie ultimativní požadavek na vyklizení všech území na levém břehu Rýna a po vypršení tohoto ultimáta vyhlásilo Francii válku. Pruská armáda vpadla do Saska, obsadila jej a saskou armádu přinutila bojovat po svém boku. Jako odpověď na vyhlášení války sbory francouzské armády dislokované v Německu zahájily vějířovitý postup vstříc pruským silám.\n\nVelení pruské armády, která byla mnohými současníky považovaná za pokračovatelku tradic Bedřicha Velikého, překypovalo sebedůvěrou, ale v prvním vážnějším střetu v bitvě, jež se odehrála 10. října 1806 u Saalfeldu, Francouzi zvítězili. V této bitvě padl i pruský princ Louis Ferdinand, což zasadilo první ránu mýtu o pruské neporazitelnosti (mýtus o armádě Bedřicha Velikého). To však nebyla poslední pohroma, která pruskou armádu postihla. Dne 14. října uštědřil Napoleon Prusům těžkou porážku u Jeny. Téhož dne také proběhla bitva u Auerstedtu, v níž maršál Davout rozdrtil hlavní pruské síly. Pruská armáda poté čelila morálnímu rozkladu a dezorganizaci. Jediné bojeschopné síly, které pruský král měl, byly jednotky prince sasko-výmarského na západě a záložní sbor prince württemberského u Halle.\n\nDne 16. října 1806 kapituloval Erfurt. O den později bylo dobyto Halle, přičemž byl poražen sbor prince Württemberského. Dne 25. října obsadil maršál Louis-Nicolas Davout se svým sborem Berlín, v němž pak Napoleon vyhlásil 21. listopadu 1806 kontinentální blokádu Velké Británie. 27. října utrpěli Prusové další porážku u Prenzlau.\n\nFrancouzi se dostali do Polska, kde se střetly s Rusy. Ti šli se zpožděním Prusům na pomoc, ale když přišly zprávy o francouzském vítězství u Jeny, obrátili se na ústup a ještě v listopadu Napoleon osvobodil Varšavu. V prosinci docházelo k menším krvavým střetům mezi Rusy a Francouzi, ale až 26. prosince 1806 se mezi nimi odehrála první větší bitva u Pultuska, která skočila nerozhodně. Podobně dopadlo i střetnutí u Golymina. Z obou bitev Rusové ustoupili, ale Napoleon v nich nedosáhl toho, čeho chtěl, totiž rozhodného vítězství.\n\nNa další velkou bitvu si Napoleon musel počkat do bitvy u Jílového, která proběhla 7.–8. února 1807. I přes neobyčejnou krvavost skončila nerozhodně, ovšem otřásla pověstí o Napoleonově neporazitelnosti, neboť byl velmi blízko porážce. Sama bitva vyčerpala obě strany a Rusové znovu ustoupili. Napoleon ruskou armádu nepronásledoval, stáhl armádu do zimních ležení a po důkladném posílení a reorganizaci poté odrazil ruskou jarní ofenzivu.\n\nTeprve 14. června 1807 však dosáhl rozhodného vítězství u Friedlandu ve východním Prusku. Jejím následkem byl v červenci uzavřen Tylžský mír, který téměř zlikvidoval Prusko jako samostatný stát, neboť přišlo o velkou část svého území. Na území, jež získalo Prusko při trojím dělení Polska, vzniklo Varšavské knížectví. Z Ruska a Francie se stali dočasní spojenci.\n\nŠlo o sérii neúspěšných britských pokusů dobýt španělské kolonie v povodí Río de la Plata v Jižní Americe. V té době bylo Španělsko spojencem Francie.\n\nPrvní invaze začala dobytím Buenos Aires, ale v červnu 1806, o 46 dnů později, byli Britové poraženi. Druhá fáze začala 3. února 1807, když britská armáda dobyla Montevideo. V červenci se Britové znovu pokusili dobýt Buenos Aires, ale v těžkých pouličních bojích proti místním milicím a španělské koloniální armádě byli poraženi a nuceni ustoupit.\n\n12. srpna podepsali Britové se Španěly příměří a později ustoupili z povodí. Velitel Španělů Santiago de Liniers byl později jmenován místokrálem v místokrálovství Río de la Plata, zatímco John Whitelocke, který velel druhé invazi, byl postaven před vojenský soud.\n\nPo válce třetí koalice Osmanská říše začala připravovat válku proti Rusku. Navíc generál Sebastiani, který byl francouzským velvyslancem v Turecku, slíbil Turkům vojenskou pomoc, neboť Francie si válku přála. Do Turecka přijeli francouzští vojenští instruktoři, poradci a odborníci na budování pevností a Marmontův sbor, jež měl 25 000 mužů, byl vyčleněn jako vojenská pomoc Turecku. Roku 1806 Osmanská říše vstoupila do války s Ruskem. Rusové na začátku překročili Dněstr a dobyli pevnost v Jásách, Benderách, Akkermanu, Kiliji, Galace a Bukurešti. Situaci Turků ztěžovalo i to, že na západ od bojiště probíhalo od roku 1803 povstání Srbů, kteří byli v této válce spojenci Rusů.\n\nNa severním břehu Dunaje zbyly Osmanům jen pevnosti Izmail, Braila a Giurgia. Situace Rusů také nebyla dobrá, protože kvůli válce čtvrté koalice museli vést v letech 1806–1807 dvě války. Tylžský mír Rusku pomohl, neboť ukončil válku s Francií a Napoleon přislíbil, že neposkytne Turecku vojenskou pomoc a pomůže k ukončení této války. Ve skutečnosti Napoleon nikdy nepomáhal k míru mezi Ruskem a Osmanskou říší. V srpnu 1807 bylo sice uzavřeno příměří, když krátce předtím admirál Seňavin rozdrtil osmanské loďstvo u Athu a ovládl Egejské moře, ale Osmanská říše jej brzy porušila. Rusko oblehlo Giurgiu a Brailu, což ovšem trvalo dlouho, a během obléhání se Rusům příliš nevedlo.\n\nVelení bylo poté předáno generálu Kutuzovovi. Této funkce se ujal 2. května 1808. Kutuzov ve své funkci nezůstal dlouho, neboť měl spory s vrchním velitelem polním maršálem Prozorovským vyvolané jejich odlišnými názory na vedení války. Prozorovskij jej odvolal kvůli vlastnímu neúspěchu při dobývání Braily. Brzy na to Prozorovskij zemřel a velení převzal generál Bagration. Bagration rozpoutal boje na obou stranách Dunaje a dobyl všechny pevnosti na jeho severním břehu, ale nedostatek střeliva a potravin ho donutil stáhnout se do Valašska a Moldávie.\n\nNa jaře 1810 dostali Rusové posily a nového velitele, generála Kamenského, který zahájil další boje. Kamenskij dobyl Silistru, Turtukaj a Bažardik, ale utrpěl porážku při obléhání Šumly. Nakonec se musel znovu stáhnout do Valašska. V této době se blížilo Napoleonovo tažení do Ruska, proto Rusko potřebovalo ukončit válku co nejdříve, a to vedlo cara Alexandra k tomu, že jmenoval na místo vrchního velitele moldavské armády Kutuzova. Velení osmanské armády se taktéž změnilo. Neschopného Jusufa-pašu nahradil energický Ahmed-paša, který chystal ofenzívu. Kutuzov proto odpálil pevnosti Silistru a Nikopol.\n\nOpuštění pevností přesvědčilo Ahmeda-pašu, že je ruská armáda slabá. Ve skutečnosti se situace Rusů zlepšila. Navíc Turky zradil Mulla-paša, jenž poskytl Rusům informace o tureckých plánech. Kutuzov si v té době začal dopisovat s Ahmedem-pašou, s nímž se znal z doby, kdy jako velvyslanec působil v Cařihradu. Tímto dopisováním se mu povedlo získat čas, když přistoupil na uzavření míru.\n\nKdyž si to Ahmed-paša uvědomil, vytáhl se 60 tisícovou armádou k Ruščuku. Kutuzov 1. července tajně přesunul k Ruščuku hlavní síly své armády (15 tisíc mužů). 4. července došlo u Ruščuku k zuřivé bitvě, kterou nakonec vyhráli Rusové, ač jich bylo čtyřikrát méně. Přestože Rusové vyhráli, situace se moc nezměnila, a proto nechal Kutuzov 9. července Ruščuk odpálit a vyklidit. Hranice mezi oběma armádami byla nyní na Dunaji.\n\nAhmed-paša poté obsadil Ruščuk a prohlásil se za vítěze, ale v té době začali vstupovat do ruské armády Bulhaři a Srbové se vzbouřili. Mezitím Ismail-bej u Vidinu překročil Dunaj, ale 3. srpna byl méně početným ruským oddílem jeho postup zastaven a ani po dalších bojích se mu ho nepovedlo obnovit. V té době se přepravoval na druhou stranu také Ahmed-paša, ale 14. října ho Kutuzov u Slobodzeje porazil a obklíčil. Brzy se musel Ahmed-paša se zbytkem z 40 tisícové armády vzdát. Poté znovu začala mírová jednání, která trvala šest měsíců, a která vedla k uzavření míru v Bukurešti. Osmané nyní museli do roku 1813 na Balkáně bojovat jen proti Srbům, díky čemuž došlo k potlačení jejich povstání.\n\nRoku 1807 byl uzavřen Tylžský mír, který ukončil válku čtvrté koalice a udělal z Ruska a Francie spojence. V září 1807 vyhlásilo Rusko Anglii válku.\n\nBěhem války docházelo pouze k jednotlivým bojům, protože se obě strany vyhýbaly rozhodujícímu střetu.\nRuská flotila, jež operovala ve Středomoří, byla při návratu zadržena v Lisabonu a zůstala v zajetí v Portsmouthu do roku 1809. V té době britské lodě podporovaly švédskou flotilu během finské války a dopomohly švédskému vítězství v bitvě ve finském zálivu v červenci 1808. Válka skončila roku 1812, když Napoleon vytáhl do Ruska\n\nRoku 1806 začala rusko-turecká válka, jež nakonec vedla také k válce anglo-turecké, která začala Dardanelskou operací, v níž anglické loďstvo utrpělo porážku, kterou ovšem Turecku oplatilo 19. února 1807, když zničilo tureckou flotilu v Marmarském moři. Roku 1807 došlo také k Alexandrijskému tažení, během něhož byli Britové poraženi v bitvě u Rosette. Válka skončila roku 1809 Dardanelským mírem.\n\nRuský car Alexandr I. se rozhodl jako Napoleonův spojenec přinutit Švédsko k přijetí kontinentální blokády. Gustav IV. Adolf viděl v Napoleonovi antikrista, a proto jej odmítl. Rusko se rozhodlo situaci řešit vojensky a 21. února ruská armáda vpadla do Finska; současně bylo Švédsko napadeno z jihu Dánskem. Hned na začátku Rusové dosáhli úspěchu, když se jim vzdala pevnost Sveaborg. Nový švédský velitel Carl Johan Adlercreutz dokázal 18. dubna 1808 Rusy zastavit u Siikajoki a Švédové začali dosahovat úspěchů, ale 14. září 1808 byli poraženi v bitvě u Oravais. Rusové postupně dobyli Finsko a Alandské ostrovy. Tyto události způsobily, že byl král Gustav IV. Adolf svržen a nahrazen Karlem XIII., což ale nezvrátilo situaci a 19. a 20. srpna 1809 byla svedena nerozhodná bitva u Savaru a Ratanu – poslední střet (respektive dva střety) finské války. 17. září téhož roku byl uzavřen Fredrikshamnský mír, jímž se Švédsko připojilo ke kontinentálnímu systému a postoupilo Rusku Finsko.\n\nNorsko, jež patřilo k Dánské říši, znamenalo jedinou velkou trhlinu v kontinentálním systému, a proto Anglie i Francie usilovaly o spojenectví s Dánskem. Pro Dánsko šlo o těžkou otázku, neboť přidání se k Anglii by znamenalo obsazení Dánska a jeho připojení k Francii a napadení dánských a norských přístavů. Proto se Dánsko snažilo zachovat neutralitu. Situace se změnila, když Anglie požádala o vydání dánského válečného loďstva, což bylo odmítnuto. Britskou odpovědí bylo ostřelování Kodaně britským loďstvem, díky čemuž Dánsko své válečné loďstvo vydalo a stalo se spojencem Francie. Že se Dánsko přidalo ke kontinentálnímu systému, bylo katastrofou pro Norsko, které tak od něj bylo odříznuto. Během války, která takto začala, muselo Dánsko a Norsko bránit své pobřeží před anglickým loďstvem. Na souši se Dánsko zapojilo do finské války. Válka nakonec skončila Kielským mírem 15. ledna 1814, jímž Dánsko ztratilo Norsko ve prospěch Švédska.\n\nPo porážce ve finské válce se Švédsko muselo přidat ke kontinentálnímu systému a vyhlásit válku Anglii. Přesto Švédsko mnohdy Francii nepodpořilo jako například během Napoleonova vpádu do Ruska, který znamenal pro Napoleona katastrofu a vedl ke konci anglo-švédské války a připojení Švédska k šesté koalici.\n\nV roce 1804 začala Persie jako spojenec Francie novou válku s Ruskem. Rusové, jimž veleli generálové Ivan Gudovič a Pavel Cicjanov, se početně silnějším Peršanům houževnatě bránili. Během celé války mohlo Rusko nasadit proti Persii jen 10 tisíc vojáků, což válku značně prodloužilo.\n\nPo většinu války mělo Rusko převahu díky lepší strategii, vyšší kvalitě vojáků a lepším (modernějším) technologiím. Roku 1810 Persie vyhlásila Rusku svatou válku, ale to nic na situaci nemění. Po ruských vítězstvích u Aslanduzu a Lenkoranu v letech 1812 a 1813 byl uzavřen mír. Peršané museli Rusku postoupit dříve sporná území.\n\n6. června 1808 Napoleon nabídl svému bratru Josefovi, do té doby neapolskému králi, španělskou korunu. Přítomnost francouzských vojáků a odstoupení krále Ferdinanda VII. vyvolaly lidové povstání v Madridu 2. května. Další den maršál Murat rozpoutal represe, které stály život 500–1000 Španělů a 100–200 Francouzů. Své dojmy z těchto událostí vyjádřil Francisco Goya ve svých slavných dílech \"El dos del Mayo\"- druhý květen a \"El tres del Mayo\" – třetí květen. Poté nastal na krátkou dobu klid před bouří, neboť následně vypuklo povstání po celé zemi. Přesto 20. července Josef Bonaparte vstoupil do Madridu.\n\n18. a 19. července kapitulovala francouzská armáda pod velením generála Pierre Duponta u městečka Bailen veliteli španělské armády Franciscu Castañosovi a Švýcaru ve španělských službách Theodoru von Redingovi. Byla to první vážná pozemní porážka císařské armády a značně pozvedla Španělům morálku. Ve stejné době generál Andoche Junot vpadl do Portugalska, následkem čehož Anglie poslala expediční sbor, jemuž velel Arthur Wellesley, aby bránil Portugalsko. Wellesley dosáhl několika úspěchů, ale 6. října 1808 převzal velení generál Moore, který brzy poté zahájil tažení do Galicie. Od prosince 1808 do ledna 1809 byl ve Španělsku sám Napoleon s 200 tisíci vojáky. Nejdříve upevnil moc svého bratra, a poté zahájil ofenzívu proti Moorovi, který raději zahájil ústup k La Coruñi, ale než došlo k bitvě, tak musel Napoleon odejít ze Španělska, protože se chystala další válka s Rakouskem. Brzy poté Moore zemřel v bitvě u La Coruñi, ve které se Angličanům podařilo úspěšně nalodit všechny zbývající jednotky a stáhnout se ze Španělska.\n\nV roce 1809 Angličané, kterým velel Arthur Wellesley, osvobodili Portugalsko a Galicii na severozápadě Španělska, i když si Francouzi zajistili Katalánsko. Další dva roky Španělé často prohrávali. Angličané bránili Portugalsko. Ruské tažení roku 1812 Francii vyčerpalo a zlepšilo situaci spojenců ve Španělsku. Roku 1812 anglo-španělská armáda začala osvobozovat zemi a 11. srpna dobyla Madrid. 3. listopadu sice Josef hlavní město dobyl zpět, ale pak byli Francouzi už jen zatlačováni, až nakonec začátkem roku 1814 Španělé osvobodili i Katalánsko.\n\n9. dubna 1809 Rakousko rozpoutalo proti Francii válku, když jeho armáda vpadla do Bavorska a v Tyrolích Andreas Hofer rozpoutal lidové povstání. S Anglií, Sicílií a Sardinií vytvořilo Rakousko pátou koalici. Napoleon poté vpadl se 175 tisíci muži do Bavorska. 22. dubna zvítězil nad arcivévodou Karlem u Eggmühlu. V bitvě byl mimo jiné Napoleon lehce zraněn na pravé noze. Poté Francouzi dobyli Řezno a 13. května bez boje padla Vídeň. Přesto bitva u Aspern a Esslingu skončila první Napoleonovou porážkou v bitvě, ale 5. až 6. července Napoleon vyhrál bitvu u Wagramu. Arcivévoda poté ustoupil na Moravu a svedl ústupovou bitvu u Znojma. 10. července požádal císař František I. o mír. 12. července bylo ve Znojmě podepsáno příměří a 14. října byl v Schönbrunnu podepsán mír. Rakousko ztratilo zbytek provincií na Jadranu, čímž se stalo vnitrozemským státem. Tyrolské povstání bylo krutě potlačeno.\n\nV poslední den roku 1810 Rusko otevřelo své přístavy a brzy uvalilo clo na francouzské zboží. Uvolnilo tím kontinentální blokádu a Francie v tom viděla nepřátelský akt. Výrazně se tím zhoršily vztahy obou zemí, kde začaly válečné přípravy. 24. června 1812 Napoleon 600 tisíci muži, z nichž asi jen polovina byli Francouzi, přešel Němen. Rusové proti nim mohli postavit zatím jen 220 tisíc mužů, proto začali ustupovat podle plánu velitele 1. armády Barclaye de Tollyho.\n\nTeprve u Smolenska 16.–17. srpna došlo k větší bitvě, ale skončila jen pochybným úspěchem Francouzů. Utrpěli mnohem vyšší ztráty než Rusové, získali jen kus zničeného města, a navíc ruská armáda byla stále bojeschopná. 29. srpna převzal velení armády generál Kutuzov, který proti Napoleonovi bojoval už během třetí koaliční války. Brzy poté se Rusové u vesnice Borodino v rychlosti opevnili.\n\nBitva u Borodina 7. září známá také jako bitva u řeky Moskvy neskončila rozhodným vítězstvím ani jedné strany a obě navíc utrpěly ohromné ztráty. Padl v ní ruský generál Bagration. Obě strany označovaly bitvu za svoje vítězství a Kutuzov za ni byl povýšen na maršála, Rusové ale den po bitvě ustoupili a vydali Francouzům Moskvu, kterou předtím Rusové evakuovali a poté podpálili. Rusové po opuštění Moskvy provedli tzv. Tarutinský manévr, který je dovedl do Tarutina, kam další ruské odvody přivedly do armády 180 tisíc rekrutů. 13. října Rusové porazili u Tarutina maršála Murata. Když se to Napoleon dozvěděl, tak vytáhl na jih ke Kaluze, aby zde svedl bitvu. Bitva u Malojaroslavce 23. října pro Napoleona znamenala porážku,a tak se dal na ústup z Ruska. Následné ruské ofenzívy, kterých se účastnili i partyzáni, způsobily Francouzům ohromné ztráty, které byly částečně podpořeny i mrazy, jež poprvé udeřily 5. listopadu. 26 a 27. listopadu Napoleon přešel za těžkých bojů a ztrát Berezinu. Zachránilo se sotva 30 tisíc mužů. Tažení skončilo katastrofou nedozírných důsledků a většina kdysi 700 000 Grande Armeé byla ztracena. Významní Napoleonovi spojenci jako Rakousko a Prusko přešli na stranu Ruska.\n\nKoncem prosince se od Francouzů odtrhli Prusové a v lednu 1813 se odtrhli Rakušané. V únoru vznikla protifrancouzská koalice Ruska a Pruska, ke které se během několika týdnů přidala Anglie a Švédsko, čímž vznikla šestá koalice. Napoleon nakonec shromáždil armádu, jež měla 350 tisíc mužů, ale už to nebyla tak silná armáda jako dříve. Ruská armáda postoupila do Pruska a Polska a jala se pronásledovat ustupující armádu francouzskou. Velení se ujal opět Barclay de Tolly, jehož předchůdce Kutuzov zemřel 28. dubna 1813.\n\nZbytky Velké armády, jež se zachránily z ruského tažení, se stáhly za Odru a stahovaly se k Labi, aby bránily Německo. 17. března vyhlásilo Francii válku Prusko a pruský král vyzval německou šlechtu a lid k svržení francouzského jha. Němci se jako odpověď vzbouřili proti Napoleonovi. V dubnu 1813 začal Napoleon se znovu vytvořenou Grande Armeé (velkou armádou) ofenzivu do Saska. 2. května porazil rusko-pruskou armádu u Lützenu, 7. května obsadil Drážďany a 21. května znovu porazil spojence u Budyšína. Po bitvě u Budyšína došlo k vyhlášení příměří a pod patronací rakouského kancléře knížete Metternicha byl svolán do Prahy mírový Kongres. Ať už záměrně nebo v důsledku nepříznivých okolností k jednání nedošlo. Francouzi využili krátkého příměří k doplnění stavů, a to především jezdectva, které bylo v první jarní fázi tažení největší slabinou francouzských sil. 12. srpna vyhlásilo Rakousko Francii válku. Vrchním velením spojeneckých armád byl pověřen rakouský maršál Karel Filip Schwarzenberg. 26. a 27. srpna se pak Napoleonovi podařilo porazit rakouskou tzv. českou armádu pod velením Karla knížete ze Schwarzenbergu u Drážďan.\n\nPo bitvě se Napoleonův generál Vandamme vydal pronásledovat ustupující českou armádu do Čech, ale v bitvě u Chlumce 29. a 30. srpna byl jeho sbor zničen a on zajat. Mezitím byl maršál Ney poražen pruským generálem Friedrich Wilhelmem von Bülow v bitvě u Dennewitz 6. září 1813 při tažení na Berlín. Napoleon se poté stáhl k Lipsku, kde byla ve dnech 16. až 19. října 1813 svedena bitva u Lipska, jež byla největší bitvou napoleonských válek a skončila pro Francouze katastrofou.\n\nPo bitvě u Lipska se zbytek Německa přidal ke spojencům a Napoleon se stahoval k Rýnu. Čtyři dny před Vánocemi přešli spojenci Rýn a začátkem ledna 1814 vstoupili do Francie. Za ústupových bojů Napoleon několikrát spojence porazil a donutil je, aby se stáhli zpět, ale zastavit jejich postup nedokázal. Na východě Francie byl poražen generál Augereau a spojenci dobyli Lyon. Angličané přešli Pyreneje a dobyli Bordeaux. 9. a 10. března byl Napoleon Blücherem poražen u Laonu, což mu nakonec oplatil u Remeše, což byl ale jeho poslední úspěch. 30. března spojenci vyhráli bitvu o Paříž, která další den kapitulovala. Napoleon Bonaparte byl zrovna v zámku Fointaneblau, když se o kapitulaci hlavního města dozvěděl. Poté nemohl pokračovat ve válce. Na nátlak svých generálů se 11. dubna vzdal a byl poslán s tisícem gardistů na ostrov Elba. Na francouzský trůn se vrátili Bourboni a novým králem se stal Ludvík XVIII. 1. října byl zahájen Vídeňský kongres, jež měl přerozdělit Evropu mezi vítězné velmoci.\n\nV letech 1775–1783 vedlo Britské impérium válku proti americkým kolonistům, kteří chtěli nezávislost. Válka nakonec skončila porážkou Británie a USA tím získaly nezávislost. Brzy se mezi oběma zeměmi objevily nové spory ohledně stanovení hranic, námořního obchodu a sfér vlivu na americkém kontinentu. Vypuknutí Francouzské revoluce vedlo k dalším sporům mezi oběma zeměmi, neboť USA obchodovaly s revoluční i napoleonskou Francií, zatímco Británie s ní vedla válku.\n\n18. června 1812 vyhlásily Spojené státy americké Británii válku. Brzy poté britská vojska dobyla velkou část Michiganu, zatímco americký vpád do Horní Kanady skončil 13. října 1813 v bitvě na Queenston Heights, kterou Britové, i přes smrt svého velitele Isaaca Brocka, drtivě vyhráli. Tyto úspěchy následně znehodnotila smrt indiánského náčelníka Tecumseha v bitvě na řece Thames (indiáni podporovali Brity) a americké vítězství na Estrijském jezeře, což vedlo k tomu, že Britové ustoupili do Horní Kanady. Později se Američané dvakrát neúspěšně pokusili dobýt Dolní Kanadu. Bitvou na Champainově jezeře se jim podařilo potvrdit svou převahu nad velkými jezery, zatímco Britové obsazovali některé menší přístavy. Nakonec se ukázalo, že ani jedna strana nedokáže získat rozhodující převahu, a tak byl 24. prosince 1814 uzavřen mír, jenž potvrdil status quo. Než se zpráva o něm dostala do New Orleansu, došlo zde k bitvě, v níž Američané, vedení Andrew Jacksonem, zvítězili, což ovšem již na výsledku války nic nezměnilo.\n\nKielským mírem podepsaným 14. ledna 1814 dostalo Švédsko od Dánska Norsko, ale to brzy vyhlásilo nezávislost a 17. května v Eidsvollu přijalo vlastní ústavu. Norským králem byl zvolen dánský princ (později král) Kristián Frederik. Tím se Norsko dostalo do konfliktu s protinapoleonskou koalicí a hlavně se Švédskem.\n\nKristián Frederik se pokusil přesvědčit Velkou Británii, aby podpořila nezávislost Norska. Ta mu nabídla, aby odstoupil a že Británie bude požadovat pro Norsko ústavu a maximální autonomii. Mezitím se bývalý napoleonský maršál Bernadotte, nyní švédský korunní princ, vrátil do Švédska. 26. července Švédové napadli norskou loď \"Hvaler\" a další den zahájili s armádou, která čítala 45 523 mužů útok na norské území. Norové proti nim nasadili jen 30 tisíc mužů. Švédové byli navíc lépe vyzbrojeni, měli vojenské zkušenosti a velel jim zkušený a schopný velitel.\n\nHlavní útok začal na hranici u Haldenu. 4. srpna dobyli Švédové pevnost Frederiksten. Norové ustoupili na pravý břeh řeky Glommy. Norové přesto zahájil několik ofenziv, které nakonec přinutily Bernadotta ke kompromisu. Válka skončila 14. srpna konvencí uzavřenou ve městě Moss, kde Norové souhlasili se vznikem personální unie. Obě země si zachovaly vlastní parlament. Kristián Frederik abdikoval v říjnu 1814 a norský parlament Storting 4. listopadu 1814 zvolil za krále Karla XIII., panovníka Švédska.\n\n1. března 1815 se náhle Napoleon, který utekl z Elby, vylodil v zátoce San Juan u Cannes.\nVšechny jednotky, které byly poslány proti postupujícímu Napoleonovi, se k němu přidaly. Před Grenoblem zastoupily Napoleonovi cestu tři pluky královské armády. Císař přikázal svým vojákům zavěsit pušky na levé rámě hlavněmi dolů a v čele jednotky došel až před namířené zbraně nepřátel. Odhalil hruď a vykřikl: \"Vojáci! Poznáváte mne?\" Odpovědí bylo hromové \"Ano!\" \"Kdo z vás chce střílet na svého císaře? Střílejte tedy!\" Nikdo nevystřelil a vojáci se přidali k Napoleonovi. Nakonec byl proti Napoleonovi poslán i Maršál Michel Ney, který se nechal slyšet, že přiveze Napoleona v železné kleci. I on se ale nakonec přidal. Známým se stal Napoleonův Vzkaz Ludvíku XVIII. \"Drahý bratranče,neposílej mi již další vojáky prosím, mám jich už dost.\".\n\n20. března vstoupil do Paříže a Ludvík XVIII. musel utéct za hranice. O Napoleonově postupu vypovídají dnes již legendární titulky tehdejších francouzských novin. \"Netvor opustil Elbu.\" \"Zlověstný Korsikán odplul do Francie.\" \"Bonaparte přistál.\" \"Generál Bonaparte obsadil Grenoble.\" \"Napoleon vjel do Lyonu.\" \"Včera byl císař radostně přijat ve Fontainebleau.\" \"Jeho Veličenstvo je dnes očekáváno v Tuileriích.\".\n\nJeho návrat však vyvolal vznik sedmé koalice, skládající se z Velké Británie, německých a italských států, Rakouska, Ruska, Nizozemí, Portugalska, Španělska a Švédska. I přes mírové signály, které Napoleon vysílal všemi směry, správně tušil, že Válka je nevyhnutelná. Rozhodl se udeřit jako první, než koalice dokáže udeřit na Francii plnou silou. Císař se rozhodl udeřit do Belgie na dvě spojenecké armády, a to na armádu tzv. anglo-batavskou, tj. konglomerát britských, holandských a spojeneckých německých jednotek, a na armádu pruskou rozmístěné na území dnešní Belgie. Velkou císařovou nevýhodu byla nepřítomnost jeho dlouholetého náčelníka štábu, knížete Berthiera, kterého sám Napoleon nazýval „bratrem ve zbrani“. Náčelníkem štábu francouzské severní armády – Armeé du Nord se stal maršál Soult, který však ve štábní práci nedosahoval kvalit svého předchůdce.\n15. června přešel Sambru. V Belgii byly dvě spojenecké armády – pruská, vedená pruským polním maršálem Blücherem, a anglo-batavská, vedená britským polním maršálem lordem Wellingtonem, jež měly nad ním dvojnásobnou početní převahu. Napoleon jim chtěl zabránit v tom, aby se spojily. 16. června u Ligny porazil Blüchera, ale nepodařilo se mu zničit jeho vojska. Současně maršál Ney v Bitvě u Quatre Brass porazil a přinutil k ústupu část spojenecké anglo-batavské armády.\n\nNapoleon po bitvě u Ligny vyslal sbor maršála Grouchyho o síle 30 tisíc mužů, aby pronásledoval podle jeho soudu poraženou pruskou armádu. Blücher dokázal obratným manévrováním tento sbor obejít a nakonec rozhodným způsobem zasáhnout do konečné fáze bitvy u Waterloo.\n\nNapoleon čekal kvůli podmáčené půdě se zahájením útoku na spojenecké pozice rozmístěné kolem na cestě procházející přes Mont St Jeann a směřující na Brusel od půlnoci 18. června až do ranních hodin. Boj začal v 9:30. Spojenecké obraně se dařilo odvracet francouzské útoky až do odpoledních hodin až do okamžiku, kdy se zdálo že se francouzským jednotkám podaří prorazit. Příchozím pruským silám se po velkém boji s francouzskou mladou gardou podařilo prorazit francouzské pravé křídlo. Následný spojenecký protiútok obrátil na ústup i zbytek francouzské armády.\n\nNapoleon nyní čelil velké převaze a příchod dalšího pruského sboru způsobil rozvrat Napoleonovy armády. Čest francouzských zbraní bránila nakonec pouze garda. Slavným se stal výrok barona Cambroneho, jednoho z velitelů císařské gardy, kdy na výzvu, aby se vzdal, odpověděl rázným a výstižným vojáckým „merde“. Napoleon se stal vězněm Angličanů a byl poslán nyní oficiálně jako vězeň na ostrov Svatá Helena, kde roku 1821 zemřel. Na trůn se podruhé vrátil Ludvík XVIII. Součástí teto války byla také neapolská válka, ve které byl neapolský král Joachim Murat svržen Rakušany.\n\nNásledky tohoto konfliktu byly dalekosáhlé, přestože se panovníci snažili, aby se na ideály revoluce zapomnělo. Ve skutečnosti zůstaly, což se projevilo roku 1848. Vznikla Svatá aliance Ruska, Pruska a Rakouska, jež měla zabránit opakování revoluce. Vídeňský kongres přerozdělil Evropu, k Nizozemí byla připojena pozdější Belgie, Rakousko získalo ztracená území a také větší vliv v severní Itálii, Prusko získalo Porýní, Rusku připadlo Polsko.\n\nV severní Evropě získalo Švédsko od Dánska, které bylo Napoleonovým spojencem, Norsko. Napoleon byl vypovězen na ostrov Sv. Heleny, kde pod přísnou britskou kuratelou císař roku 1821 zemřel, ale po jeho smrti se na něj nezapomnělo a bylo mnoho lidí v čele států, jež jej měli za vzor a chtěli dosáhnout stejných úspěchů, jako např. paraguayský diktátor Francisko Solano López, jenž v letech 1862–1870 vedl krvavou válku proti Argentině, Brazílii a Uruguayi. Podobně mexický prezident generál Antonio López de Santa Anna se s oblibou nechával zvát \"Napoleonem západu\". Dalším takovým mužem byl synovec Napoleona I., jenž dosáhl toho, že byl korunován francouzským císařem jako Napoleon III., ale nikdo z nich se Napoleonovi I. nikdy nevyrovnal. Samotné napoleonské války byly až do první světové války největším válečným konfliktem vůbec, bojovalo se v Evropě, Africe, Severní a Jižní Americe, Atlantském a Indickém oceánu a Karibském moři.\n\n\n\n"}
{"id": "110807", "url": "https://cs.wikipedia.org/wiki?curid=110807", "title": "Předpona", "text": "Předpona\n\nPředpona (též prefix) v lingvistice označuje jednotlivý morfém, který se vkládá před kořen základového slova. Předpony patří mezi základní prostředky slovotvorby, kdy se přidáním předpony odvozuje nové slovo od původního výrazu (prefixální derivace). Používají se i kumulativně, kdy se vkládá více předpon k jednomu základu společně.\n\nPodle původu se předpony dělí na předložkové (\"bez-, do-, mimo-, s-\" atd.) a pravé (\"nej-, pa-, roz-, ni-\" atd.); užívají se také předpony cizího původu (\"ultra-, para-, dis-, kvazi-\" atd.). Předpony cizího původu se obvykle spojují se slovy cizího původu, ale někdy toto pravidlo neplatí (\"infračervený, expřítel\"), vzniklá slova však mají obvykle hovorový nebo nespisovný charakter (\"extravelký, supervýkon\"). Tvoření slov pomocí předpon (včetně předložkových) je třeba odlišovat od slovotvorby skládáním: \"dokončit × dokonce\".\n\nTvar předpon se může obměňovat v závislosti na základovém slově i jazykových zvyklostech. Těmito obměnami jsou kvantifikace a vokalizace.\n\nSpecifická je situace u slovesa \"dát\", u nějž dochází k rozšíření o spojovací \"-n-\", zejména pokud jde o původní (fyzický) význam tohoto slovesa (\"dát někam po uchopení\"): \"nandat\", \"přendat\", \"sundat\" (vložené \"-un-\"), \"vyndat\", \"zandat\". Standardně (zejména s přeneseným významem) se tvoří ostatní tvary: \"dodat, oddat, podat, poddat, předat, rozdat, vzdát, zadat\" aj.\n\nPředpony se v největší míře užívají u sloves, méně často u jmen (\"pravěk, nadporučík, přetěžký\") a příslovcí (\"nehezky\", \"předčasně\"), u jiných slovních druhů jen výjimečně (\"nadjá\", \"nesvůj\"). U českých sloves jsou hlavním slovotvorným prvkem. Je pro ně typická vysoká kompatibilita - s jednotlivými slovesy lze spojovat celou řadu přípon, přičemž nově vytvořená slovesa zůstávají běžnému uživateli jazyka srozumitelná: \"předřezat\", \"zainvestovat\".\n\nJedno slovo může rozšiřovat i více předpon najednou. Tyto předpony přitom mohou být homonymní (\"popostoupit, dodobírat, prapraděd, seshora, zezdola\"), synonymní (\"douvařit, pousmát\") nebo různé. Jejich počet teoreticky není omezen, ale přílišná kumulace předpon znejasňuje význam slova a má nízkou využitelnost: \"nedopopovyskočit\".\n\nPředpony mají v češtině především funkci sémantickou (významovou), v menší míře také morfologickou (tvaroslovnou). Při jejich užití nedochází ke změně slovního druhu ani ohýbacího typu: \"ještěr - veleještěr, letět - přeletět\". Ze sémantického hlediska mají specifické postavení předpony \"ne-\" a \"ni-\", jimiž se vytváří zápor. Morfologicky mají předpony následující význam: \n\n\n\n"}
{"id": "110812", "url": "https://cs.wikipedia.org/wiki?curid=110812", "title": "Nálezy dinosaurů na území Česka", "text": "Nálezy dinosaurů na území Česka\n\nToto je seznam nálezů dinosauřích fosilií na území České republiky, řazený chronologicky podle data prvního objevu v dané lokalitě.\n\nV roce 1878 popsal z českého území (obec Holubice u Kralup nad Vltavou) domnělého vodního dinosaura přírodovědec a paleontolog profesor Antonín Frič pod názvem \"Procerosaurus exogyrarum\". V roce 1905 pak přibyl další druh, považovaný Fričem za dinosaura příbuzného rodu \"Iguanodon\" - \"Albisaurus scutifer\". Nález pochází od obce Srnojedy na Pardubicku. Oba nálezy však byly dlouhodobě považovány za fosilie jiných pravěkých plazů (ve druhém případě nejspíš křídového aligátora). Jak se nicméně ukázalo podrobným mikroskopickým výzkumem výbrusů fosilií v červnu roku 2011, možná nakonec opravdu patřily neptačím dinosaurům o stáří 100 a 88,5 milionu let.\n\nPrvním jistým nálezem dinosaura na českém území byla počátkem 90. let 20. století tříprstá fosilní stopa o rozměrech 14×18 cm v lomu \"U Devíti Křížů\" (lidově \"Krákorka\") nedaleko Červeného Kostelce. Patřila malému příslušníkovi dravých dinosaurů (teropodů). Stopa je poměrně dobře zachovaná, ale chybí jí část levého a prostředního prstu. Objev další dinosauří stopy byl v médiích oznámen 31. března 2011.\n\nNa jaře roku 2003 byla lékařem Michalem Moučkou v lomu u obce Mezholezy u Kutné Hory objevena fosílie stehenní kosti ornitopodního dinosaura, který byl v roce 2017 popsán Danielem Madziou jako \"Burianosaurus\".\n\nV roce 2004 byly v lomu poblíž Mezholez na Kutnohorsku nalezeny fragmenty prstních článků. S velkou pravděpodobností náležely stejné končetině dinosaura, z níž pochází i stehenní kost objevená v roce 2003. 14. května 2005 byla opět v lomu poblíž Mezholez na Kutnohorsku nalezena další dinosauří kost. Není jasné, zda jde o kost patřící stejnému jedinci, z něhož byla již dříve objevena zmiňovaná stehenní kost, nebo zda jde o jedince jiného. Objevil ji doc. RNDr. Václav Ziegler, CSc. s týmem studentů paleontologie z Karlovy univerzity.\n\nV roce 2012 byl oznámen objev prvního známého neptačího teropoda (jediného zubu, překlasifikovaného z původního určení) ze svrchnojurských sedimentů (stáří kolem 160 milionů let) v okolí Brna. Objev byl v médiích oznámen počátkem roku 2013 a formálně byl popsán roku 2014 v periodiku \"Acta Palaeontologica Polonica\". V prosinci zmíněného roku byla oficiálně publikována studie Daniela Madzii o nálezu zubu prvního českého teropodního dinosaura (lokalita Švédské šance v Brně).\n\n\n"}
{"id": "110813", "url": "https://cs.wikipedia.org/wiki?curid=110813", "title": "Chimborazo", "text": "Chimborazo\n\nMount Chimborazo nebo Chimborazo je vyhaslý čtvrtohorní stratovulkán. S nadmořskou výškou 6263 metrů jde o nejvyšší horu Ekvádoru. Leží mezi pásmy Východní a Západní Kordillery asi 150 km od hlavního města Quita a 30 km severozápadně od města Riobamba. Při dobré viditelnosti lze Chimborazo zahlédnout až z pobřeží, z města Guayaquil. Sopka je součástí rezervace \"Reserva de Produccion Faunistica Chimborazo\". Chimborazo je zobrazeno na státním znaku Ekvádoru, Simón Bolívar napsal poému, inspirovanou touto horou.\n\nChimborazo leží nedaleko rovníku a díky zploštění Země je tak jeho vrchol místem na zemském povrchu, které je nejvzdálenější od středu Země.\n\nSopka je tvořena převážně andezitovými a dacitovými horninami. Před 35 000 roky nastal kolaps při explozi, důkazem toho jsou depozity pyroklastů pod městem Riobamba. Následující erupce vytvořily nový (současný) tvar sopky. Poslední erupce proběhla kolem roku 550 našeho letopočtu.\n\nChimborazo má pět vrcholů – Whymper (6263 m), Veintimilla, Severní vrchol, Centrální vrchol a Východní vrchol. První zdařilý výstup provedl anglický horolezec Edward Whymper v roce 1880. První česká výprava stanula na vrcholu v roce 1972 v rámci expedice Cotopaxi 72.\n\nVýstup na vulkán je možný, doporučuje se však jen zkušeným jedincům s patřičným vybavením.\n\n\n"}
{"id": "110815", "url": "https://cs.wikipedia.org/wiki?curid=110815", "title": "Ischia", "text": "Ischia\n\nIschia je italský ostrov v Neapolském zálivu, součást Kampánského souostroví (\"Arcipelago Campano\"). Původem sopečný ostrov má rozlohu téměř 47 km² a žije zde asi 60 000 obyvatel.\n\nJde o osmý největší ostrov v Itálii a největší ostrov v Neapolském zálivu. Ostrov má téměř kruhový tvar, od východu k západu je široký asi 10 kilometrů, od severu k jihu 7 kilometrů. Leží na severním okraji zálivu, od neapolského přístavu je vzdálen asi 33 kilometrů. Na severovýchodě s Ischií sousedí ostrovy Procida a Vivara, na jihu zálivu se nachází jiný známý ostrov – Capri.\n\nOstrov je vulkanického původu tzv. Flegrejských polí, kam patří i Neapol, Vesuv, Pozzuoli a Solfatara. Povrch ostrova je převážně hornatý, nejvyšší hora ostrova je Epomeo s výškou 789 m n. m. Ostrov je v zemských hlubinách propojen s 35 kilometrů vzdáleným Vesuvem a dodnes se sopečná činnost na ostrově v různých formách výrazně projevuje. Na ostrově se nachází celá řada pozůstatků různých vulkánů. Poslední sopečná erupce na ostrově nastala v roce 1302, 28. července 1883 usmrtilo zemětřesení v Casamicciole více než 2 tisíce lidí. Pod povrchem ostrova se dodnes nachází žhavé magma a nedá se vyloučit obnovení plné sopečné aktivity i v budoucnu.\n\n21. srpna 2017 došlo v centru ostrova k otřesu o síle 4,2. Při otřesu zahynuli 2 lidé a více než 50 utrpělo zranění.\n\nPrvní zdokumentovaná přítomnost člověka na ostrově se datuje do roku 3500 před naším letopočtem. Během 7. století př. n. l. osídlili ostrov Řekové z ostrova Euboia. Zde se usadili pod mysem \"Monto Vico\" (dnes Lacco Ameno) a založili osadu nazývanou \"Phitakusae\". Odtud také podnikali dobyvačné výpravy na italskou pevninu. Byli to právě Řekové, kteří založili na italské pevnině města Kýmé a Neapol poté, co je v 6. století př. n. l. donutila erupce sopky Monte Rotaro usídlit se na protějším pobřeží italské Kampánie.\n\nV 5. století př. n. l. dobyli ostrov Syrakusané a od roku 82 př. n. l. ovládali ostrov Římané. To už se ostrov nazýval Aenearia. Římané začali využívat bohaté termální prameny k léčebným účelům. V roce 29 př. n. l. vyměnil císař Augustus s neapolskými ostrov Ischia za nedaleký ostrov Capri. V následujících staletích se ostrov stával opakovaně cílem nájezdů Gótů, Langobardů, Vandalů a Normanů.\n\nV roce 813 byl ostrov v dopise Karla Velikého papeži Lvu III. ostrov prvně zmíněn jako „ostrov“ (insula). Toto latinské slovo se postupně měnilo na \"Insula\", \"Ischla\", \"Iscia\" až na konečný současný název Ischia.\n\nV roce 1263 připadla Ischia i Neapol francouzskému rodu Anjou a od roku 1441 tuto dynastii vystřídal španělský král Alfonso I. Aragonský. V 15. století nechal Alfonso vybudovat na ostrůvku u pobřeží Ischia Ponte aragonský hrad a spojil ostrůvek mostem s pevninou. Za španělské nadvlády sužovaly ostrov až do 16. století nestálé nájezdy pirátů. Na pobřeží bylo postaveno velké množství obranných věží. V 17. století se mnoho obyvatel ostrova stalo obětí morové epidemie.\n\nZa napoleonských válek získali Neapolské království i Ischii francouzští Bourboni. Ti zřídili na Ischii svou královskou rezidenci a vybudovali přístav Ischia Ponte. V roce 1806 způsobili ostrovu velké škody Britové, kteří se ho neúspěšně pokoušeli obsadit. Bourboni vládli na ostrově až do roku 1860, kdy se ostrov stal součástí Italského království.\n\nNa ostrově je typické středomořské podnebí. Průměrná zimní teplota činí 10 °C, v létě 23 °C. Nejteplejší měsíc je srpen, kdy průměrná teplota dosahuje 29 °C.\n\nSopečný původ se na ostrově projevuje v mnoha různých formách. Jsou to především termální prameny, fumaroly – přírodní vývěry horké páry, přírodní sauny a horké písky.\n\nNa ostrově se nachází mnohé termální lázně, které se věnují aplikaci různých produktů především v oblasti revmatologie, gynekologie, traumatologie, dermatologie a výrobě kosmetických přípravků.\n\n\n\nDalší možností aplikace termálních vod jsou inhalace a aerosoly.\n\nPro ostrov jsou charakteristické termální lázně. Obvykle se jedná o kombinaci tzv. římské sauny, různých bazénů s termální vodou a bazénů s mořskou vodou nebo písečných pláží, bohaté subtropické zeleně a zajímavé architektury. Zahrady jsou otevřené od dubna do října.\n\n\nHlavním průmyslovým odvětvím na ostrově je turismus. Turisté využívají mořské pláže, termální parky, ostatní projevy vulkanické aktivity ostrova a bohatou a úrodnou sopečnou půdu.\n\nOstrov je rozdělen mezi 6 obcí, jsou to: Ischia, Casamicciola Terme, Lacco Ameno, Forio, Serrara Fontana a Barano d'Ischia.\n\nMá 16 000 obyvatel a jde o hlavní město ostrova. Je rozděleno do dvou částí Ischia Porto a Ischia Ponte. Ischia Porto je především největší přístav na ostrově, obchodní, společenské a administrativní centrum ostrova. Přístav byl původně zaplaveným sopečným kráterem. V roce 1854 byl kanálem propojen s mořem.\n\nIschia Ponte je původní rybářská vesnice, která se do jisté míry zachovává svůj původní charakter. Nachází se zde starší historická část s aragonským hradem, katedrálou, mořským muzeem aj.\n\nPravděpodobně na tomto místě stály nejstarší lázně na ostrově. Zdejší vulkanické radioaktivní alkalicko-bikarbonátové prameny se používají k léčebným účelům i dnes. Město bylo zcela zničeno při zemětřesení v roce 1883. Dnes je vyhledáváním místem dovolené významných hudebníků a spisovatelů. Ve městě je v provozu přístav, který spojuje ostrov trajektovou dopravu s Neapolí.\n\nNa tomto místě, na úpatí hory Monte Vico založili Řekové svou první osadu na ostrově. Symbolem je skála zvaná Fungo (houba). Původní lávová vyvřelina byla opracována mořským příbojem a větrem do tvaru houby.\n\nObec s asi 8 000 obyvateli na západním pobřeží ostrova. V okolí se nalézají velké písčité pláže. 80 % vína vyrobeného na ostrově pochází odtud. V tomto městě se nachází nejvíce kostelů z celého ostrova. V kostele Sant Maria del Soccorso se natáčela část filmu \"Nebožtíci přejí lásce\", který se téměř celý odehrává na tomto ostrově. Je ze také botanická zahrada La Mortella.\n\nJde o nejvýše položenou obec na ostrově. Leží na úpatí hory Monte Epomeo ve výšce 452 m n. m. Nedaleko se nachází nejjižnější výběžek ostrova – Sant'Angelo na kterém se nachází malý přístav. Výběžek Punta Sant'Angelo, který je s ostrovem spojen 100 m dlouhou písčitou pláží patří ke známým dominantám ostrova. Na vrcholu výběžku se nalézají trosky věže, která byla zničena v roce 1809 při obléhání ostrova angličany.\n\nDobrovolnické aktivity jsou zde velmi rozmanité. Výbory a pracovní sdružení se podílejí na podpoře turistické oblasti a poskytují služby a aktivity pro rezidenty. Mezi nimi stojí za zmínku:\n\nOstrov není velký. Obvod měří asi 39 kilometrů a všechna hlavní centra ostrova spojuje jediná silnice. Dvě hlavní linky se pohybují po této silnici buď ve směru, nebo proti směru hodinových ručiček. Doprava je pravidelná, velmi častá a většina zastávek i autobusů je vybavena informačním systémem – monitorem, který informuje cestující o poloze autobusu, zastávkách a čase, kdy přijede další spoj.\n\nS pevninou je ostrov spojen trajektovou dopravou. Trajekty nejčastěji odjíždějí z přístavu v Ischia Porto a končí v neapolském přístavu nebo přístavu Pozzuoli. Z ostrova je také přímé spojení na nedaleký ostrov Capri.\n\n"}
{"id": "110818", "url": "https://cs.wikipedia.org/wiki?curid=110818", "title": "Kořen (mluvnice)", "text": "Kořen (mluvnice)\n\nKořen v lingvistice označuje jednotlivý morfém slova, který nese základní význam. Nelze ho dále členit na menší významové jednotky. \n\nPřidáváním předpon a přípon a spojováním s jinými kořeny se vytvářejí nová slova a modifikuje původní význam. Z jednoho nebo více kořenů, případně i z jedné nebo více předpon a přípon, se skládá kmen slova.\n\nVe flektivních jazycích se při skloňování a časování přidávají různé koncovky, které slouží k vyjádření mluvnických kategorií, ale nemění význam slova. V některých jazycích se přitom může měnit i tvar samotného kmene i kořene.\n\nV semitských jazycích se vyskytuje souhláskový kořen tvořený nejčastěji třemi souhláskami. Různá slova se odvozují nejen předponami a příponami, ale také různou vokalizací, tedy doplňováním různých samohlásek.\n\nNapříklad ve slově \"vykřikovat\" je předpona \"vy-\", kořen \"-křik-\", přípona \"-ovat\" (infinitiv nemá koncovku)\n"}
{"id": "110819", "url": "https://cs.wikipedia.org/wiki?curid=110819", "title": "Borovice osinatá", "text": "Borovice osinatá\n\nBorovice osinatá (\"Pinus aristata\") je jehličnatý strom pocházející ze Severní Ameriky (státy Colorado, Nové Mexiko, Arizona, Kalifornie, Nevada, Utah). Její poddruh \"longaeva\" patří mezi nejstarší žijící organismy na Zemi.\n\n\nRozlišují se dva poddruhy:\n\nMenší strom, 5-13 (18) m vysoký, často spíše keřovitý, s kmenem až 120 cm v průměru, často pokrouceným. Borka je hladká, zelenavá, později šupinatá, větve krátké a tuhé, letorosty silné, světle oranžově žluté, ochlupené.\n\nPupeny špičatě vejčité, asi 8 mm dlouhé.\n\nJehlice jsou po pěti ve svazečku s dlouhou pochvou, 2-4 cm dlouhé, tmavozelené, špičaté, na vnitřní straně mají modravě bělavé řady průduchů. Jsou charakteristicky poseté drobnými bílými výrony zoxidované pryskyřice. Ve své domovině si zachovává i 20 až 30 (!) ročníků jehlic, u nás v příznivých podmínkách 6 až 10.\n\nŠišky jsou přisedlé, válcovitě vejčité, o rozměrech 4-9 x 4 cm, nafialovělé. Štítky vyklenuté, s jemným 8 mm dlouhým ostnem (osinou - od toho její název). Tvoří hnědá, černě kropenatá semena dlouhá 5-7 mm, s lehce oddělitelným křídlem.\n\nV jižních polohách Skalistých hor v nadmořských výškách 2800 až 3600 m.\nPoddruh \"Pinus aristata\" subsp. \"aristata\" - umba (pupky na šiškách) s dosti pevnou osinou, především na často zploštělé bázi šišek, se vyskytuje v Coloradu, Novém Mexiku a severní Arizoně.\n\nPoddruh \"Pinus aristata\" subsp. \"longaeva\" (D. K. Bailey) E. Murray, 1983 má jehlice bez bílých výronů pryskyřice, šišky s krátkým ostnem nebo téměř hladké. Stromy na lokalitě White Mountains patří mezi nejstarší žijící stromy, některé jsou téměř 5000 let staré. Vyskytují se v Kalifornii, Nevadě, Utahu. V roce 1945 byly nalezeny borovice z příbuzenstva borovice osinaté také ve White Mountains v Arizoně. Tamní exempláře druhu \"Pinus longaeva\" měřily na výšku sotva 4-9 m, ale jejich kmeny měly průměr 120 cm. U tří z nich byl zjištěn neuvěřitelný věk - 4700 let. Jsou to tedy nejstarší žijící stromy na Zemi.\nV horách Sierra Nevada roste jejich nejbližší příbuzný druh \"Pinus balfouriana\".\n\nRoste při horní hranici lesa v nadmořských výškách 2800-3600 m na mělkých skalnatých půdách (dolomit). Je velmi odolná vůči klimatu: snáší vysoké mrazy i sucho, je náročná pouze na světlo. Roste velmi pomalu.\nTato borovice, jako ostatně všechny americké pětijehličné druhy, trpí u nás rzí vejmutovkovou (\"Cronartium ribicola\").\n\nV Česku je poslední dobou používaná v okrasných výsadbách (výhradně subsp. \"aristata\").\n\nVe vyšších polohách, kde je víc srážek, jsou stromy větší a mohutnější. Největší strom byl pojmenován Patriarcha a je asi 14 m vysoký. Jeho stáří je odhadováno na 1500 let. Nejstarší strom tohoto druhu byl pojmenovaný Metuzalém a roste v nadmořské výšce 2900 m. Záměrně není označen z toho důvodu, aby ho návštěvníci nezdevastovali. Jeho věk je odhadován na téměř 4750 let.\n\nTo, že se tyto stromy dožívají tak vysokého věku, je zapříčiněno tím, že díky velmi pomalému růstu (vegetační období zde trvá 2-3 měsíce a půdy jsou extrémně chudé na živiny) je jejich dřevo velmi husté, a proto lépe odolává škůdcům a nepříznivým klimatickým vlivům.\n\n\n\n \n"}
{"id": "110820", "url": "https://cs.wikipedia.org/wiki?curid=110820", "title": "Giovanni Paisiello", "text": "Giovanni Paisiello\n\nGiovanni Paisiello (9. května 1740 Taranto – 5. června 1816 Neapol) byl italský operní skladatel, příslušník neapolské operní školy.\n\nGiovanni Paisiello se narodil 9. května 1740 v Tarantu v jižní Itálii. Hudební základy získal během studií na jezuitském gymnáziu. Mezi povinnosti studentů patřilo zpívat při bohoslužbách. Tam si ho povšiml rytíř Carducci, který se uvolil zaplatit za Giovanniho školné, a tak v roce 1754 nastoupil čtrnáctiletý Paisiello na konzervatoř sv. Onofria v Neapoli, která tehdy byla uznávaným centrem hudebního vzdělávání v jižní Itálii. Ředitelem konzervatoře byl v té době dodnes uznávaný mistr duchovní hudby Francesco Durante. Už během studií vzbuzoval Paisiello pozornost spolužáků i učitelů pohotovostí ve skladbě a darem lyrické melodiky. Z jeho tehdejších kompozic, převážně duchovních skladeb a jednoho komického intermezza, se však mnoho nedochovalo.\n\nV roce 1763, tedy rok před dokončením řádného studia, dostal Paisiello nabídku boloňského šlechtice Giuseppe Caraffy, aby se stal kapelníkem jeho divadla. Paisiello jeho nabídku bez váhání přijal. Patrně usoudil, že další pobyt v rigidním prostředí konzervatoře mu již nemůže nic nového přinést.\n\nSvé první opery uvedl na scénách severní Itálie, v Bologni a v Modeně a od r. 1765 i v Benátkách. Jejich úspěch byl tak velký, že byl záhy pozván k návratu do Neapole, kde obdržel zakázky od největších neapolských scén Teatro Nuovo a Teatro San Carlo.\n\nNa návrat do Neapole se Paisiello pečlivě připravil. První operou, kterou uvedl v Teatro Nuovo byla \"La vedova di bel genio\", opera ve stylu commedia per musica, což byl typicky neapolský žánr. Text těchto komedií byl psán v neapolském dialektu a často reagoval na současné společenské události.\n\nOperní scénu v Neapoli tehdy ovládal Niccolo Piccini a následující léta byla ve znamení snahy prosadit se vedle tohoto operního velikána. Průlom přinesla na jaře roku 1767 opera \"L'idolo cinese\" na text G. B. Lorenziho. Děj opery se odehrává v Číně a základní situací je neapolského sluhy Pillotoly za čínského boha Kama. Paisiello tu prokázal své charakterizační schopnosti, zvláště smysl pro humor a parodii a podařilo se mu zcela získat neapolské publikum. Uvádí se, že tato opera byla nejoblíbenější operou Lady Hamilton.\n\nDílo se zalíbilo i neapolskému králi Ferdinandu IV., který ještě téhož roku u Paisiella objednal operu „Lucio Papirio dittatore“ pro královské divadlo San Carlo.\n\nSlibnou spolupráci s královským dvorem však narušila tragikomická příhoda. Paisiello byl zasnouben s Cecilií Pallini. Doneslo se mu však, že snoubenka o sobě uvedla nepravdivé informace, zejména pokud se týče výše svého věna a hodlal proto zasnoubení zrušit. Svatební smlouva však již byla podepsána a za její porušení byl Paisiello vzat do vězení a ve vězení i oženěn. Nicméně manželství pak bylo šťastné a spokojené. Jediným následkem této příhody bylo, že další zakázku pro Královské divadlo obdržel až o 10 let později.\n\nNáplastí na neúspěch u dvora byl Paisiellovi jistě mimořádný úspěch ve světě. Během necelých deseti let složil na 35 oper uváděných v celé Evropě, mimo jiné i v Praze. Největšího úspěchu dosáhly opery. \"La frascatana\" (1774), \"Le due contesse\" (1776) a \"Socrate immaginario\" (1775). Poslední z nich možná ani ne tak pro své kvality, jako spíše pro skandál s ní spojený. Jistý neapolský šlechtic, Saverio Mattei, se cítil být v postavě Sokrata zesměšněn. Dosáhl zákazu veřejného provádění opery, což při jejím novém uvedení významně přispělo ke zvýšení návštěvnosti.\n\nV roce 1776 obdržel Paisiello nabídku od Kateřiny Veliké na místo dvorního kapelníka v Petrohradu. Finanční odměna byla tak vysoká, že zrušil prestižní objednávku pro Královské divadlo a i se svou ženou odcestoval do Petrohradu. Pokračoval tak v řadě italských operních skladatelů, kteří působili na carském dvoře a mezi než patří taková jména jako Francesco Onofrio Manfredini, Baldassare Galuppi, Tommasso Traetta, Giuseppe Sarti a Domenico Cimarosa. Nicméně sama carevna si držela operní soubor spíše z prestižních důvodů a na hudbě samé jí zas až tak moc nezáleželo. Vydala např. nařízení, podle kterého nesmí operní představení trvat déle než hodinu a půl. Kromě toho byl italský operní soubor, který zaměstnávala, malý a tak byl i omezen počet jednajících postav.\n\nMožná i těmto omezením vděčíme za to, že Paisiello se v Petrohradě zvýšenou měrou věnoval instrumentální hudbě a vytvořil i řadu skladeb pro cembalo určených žákům ze šlechtických kruhů. Odtržení od italského kulturního života vedlo k tomu, že zhudebňoval starší texty, mezi jiným i intermezzo \"La serva padrona\", které proslavil G. B. Pergolesi.\n\nNejvětší úspěch mu však přineslo zhudebnění Baumarchaisova dramatu Lazebník sevillský (Il Barbiere di Siviglia). Libreto, které napsal Giuseppe Petrosellini sice značně otupilo původní text, ale Paisiellovi se podařilo napsat hudbu tak znamenitou, že opera bývá dodnes hrána vedle mnohem známějšího zpracování Gioacchina Rossiniho.\n\nPřes všechna omezení i přes nepřízeň carské administrativy setrval Paisiello v Petrohradě 8 let. V roce 1784 mu Kateřina II. udělila roční dovolenou, čehož využil, aby se do Petrohradu již nikdy nevrátil.\n\nCestou z Petrohradu se zastavil ve Vídni na dvoře císaře Josefa II. Josef II. si Paisiella velmi vážil a zahrnul jej uznáním i zakázkami. Ve Vídni vytvořil mimo jiné 12 symfonií, které se však bohužel nedochovaly. Obrovský úspěch však sklidil s operou \"Re Teodoro in Venezia\" na libreto tehdy proslulého osvícenského básníka a kněze G. B. Castiho. Příběh samozvaného sicilského krále vybral pro zhudebnění sám Josef II.\n\nUvádí se, že operou byl nadšen i Wolfgang Amadeus Mozart a spolu s petrohradským Figarem měla významný vliv na vznik Mozartovy Figarovy svatby.\n\nV roce 1785 byl jmenován dvorním skladatelem neapolského krále Ferdinanda IV. a vrátil se tedy do Neapole. O pět let později utrpěl patrně slabší mozkovou příhodu a zejména od roku 1796, kdy byl jmenován kapelníkem neapolského dómu, se věnoval více hudbě duchovní.\n\nV lednu 1799 obsadila Neapol Napoleonova vojska a byla vyhlášena tzv. Parthenopská republika a král Ferdinanda IV. opustil s celým dvorem Neapol. Povinností dvorního skladatele bylo následovat krále. Přestože Paisiello nebyl žádný liberál rozhodl se zůstat a dokonce přijal funkci kapelníka národního orchestru a zúčastňoval se slavností republikánské vlády. Republika však po půl roce skončila, král se vrátil a zahájil tvrdé represe. Na popravišti skončili mnozí vynikající šlechtici a umělci té doby. Paisiello si život sice zachránil, ale přišel o všechny příjmy a výsady a zůstala mu pouze funkce dvorního kapelníka.\n\nV roce 1801 dostal Paisiello další nabídku z těch které nelze odmítnout. Byl pozván Napoleonem Bonaparte do Paříže. Velký reformátor Evropy chtěl reformovat také francouzskou hudbu a Paisiello měl k tomu dopomoci.\n\nNapoleon poskytl Paisiellovi všemožné funkce, výsady, pravomoci i finance, žádal, aby skladatel vzal do svých rukou všechny hlavní pařížské hudební instituce - dvorní kapelu, operu a konzervatoř. Z toho všeho Paisiello přijal pouze dvorní kapelu a významně se zasloužil o její umělecký vzestup.\n\nV Paříži zkomponoval pouze jedinou operu (tragedii \"Proserpine\"). Většina jeho pařížské tvorby patří hudbě duchovní. K Napoleonově císařské korunovaci v roce 1804 složil Paisiello slavnostní mši a poté mu byl povolen návrat do Neapole.\n\nV roce 1806 se Neapolské království dostalo zcela do područí Francie s napoleonskou vládou, takže Paisiello byl opět na společenském vrcholu. Stal se mimo jiné jedním ze tří ředitelů spojených neapolských konzervatoří a v roce 1808 byl povýšen do šlechtického stavu.\n\nPo porážce Napoleona u Waterloo se na trůn opět vrátil Ferdinand IV. Vyhlásil sice amnestii, zachoval Paisiellovi jeho postavení dvorního kapelníka, ale k osobnímu smíření mezi nimi nedošlo. To už však skladateli zbýval jen poslední rok života.\n\nZemřel v Neapoli 5. června 1816. Pohřeb se stal slavností celého města. Večer byla v divadle San Carlo dávána Paisiellova opera Nina za přítomnosti celé královské rodiny. Skladateli se tak dostalo nejen pocty, ale i konečného smíření.\n\nPaisiello nebyl reformátor ani revolucionář. Ačkoliv v některých jeho operách lze vysledovat známky modernějšího pojetí, které se v té době již prosazovalo v zemích severně od Alp (např. již zmíněná vídeňská opera \"Re Teodoro in Venezia\", či jiné vážné opery jako \"Pirro\" nebo \"Elfrida\"), byl pro Paisiella rozhodující úspěch u neapolského publika, jehož vkusu se rád podřídil. Jeho silnou stránkou byla vynikající hudební charakteristika postav, výstavba dramatických scén, humor, vtip a zejména kouzelné lyrické melodie, které rozechvívaly srdce zejména ženské části publika. Za všechny jmenujme alespoň opery \"L'amor contrastato\", známější pod názvem \"La Molinara\" (1788) a zejména \"Nina, ossia La pazza per amore\" (1789), která byla také hrána v den jeho pohřbu. K charakteristice jeho oper také patří, že postupně opouští čistě mluvené recitativy a v hojné míře používá i v recitativu vokální styl.\n\n\n\n\n\n\n\n\n\n"}
{"id": "110822", "url": "https://cs.wikipedia.org/wiki?curid=110822", "title": "EA", "text": "EA\n\nSpojení písmen E a A může mít různé významy:\n\n"}
{"id": "110827", "url": "https://cs.wikipedia.org/wiki?curid=110827", "title": "Rumiñahui", "text": "Rumiñahui\n\nRumiñahui je dlouho vyhaslý stratovulkán ležící 45 km jižně od hlavního ekvádorského města Quita 13 km od sopky Cotopaxi. Nachází se v národním parku Parque Nacional Cotopaxi. Výstup je poměrně snadný, vulkán nebývá pokryt sněhem. Cesta na vrchol začíná u jezera Laguna Limpiopungo (3880 m). Rumiñahui má tři vrcholy – centrální (4631 m), severní (4712 m) a jižní (4696 m).\n"}
{"id": "110829", "url": "https://cs.wikipedia.org/wiki?curid=110829", "title": "Národní park Cotopaxi", "text": "Národní park Cotopaxi\n\nNárodní park Cotopaxi (španělsky \"\") byl vyhlášen v roce 1975. Jeho rozloha je 33 393 hektarů, rozkládá se v nadmořské výšce mezi 3399 a 5897 metrů. Je to nejpopulárnější a nejnavštěvovanější ekvádorský národní park. Vstupné do parku činí 10 USD.\n\n"}
{"id": "110836", "url": "https://cs.wikipedia.org/wiki?curid=110836", "title": "Egon Erwin Kisch", "text": "Egon Erwin Kisch\n\nEgon Erwin Kisch (29. dubna 1885 Praha – 31. března 1948 Praha) byl pražský německy píšící reportér, investigativní žurnalista a spisovatel židovského původu, velmi známý také svojí přezdívkou \"Zuřivý reportér\" (). Byla to právě jeho touha být u všeho, pokaždé „při tom“, a vše vyzkoušet, která mu tuto přezdívku přinesla.\n\nNarodil se jako druhý z pěti synů zámožného obchodníka se suknem Hermanna Kische (*1838) a jeho druhé manželky Ernestiny (*1862), rozené Kuhové, v tradiční židovské rodině, v pražském staroměstském domě čp. 475/I U Dvou zlatých medvědů v Melantrichově ulici. \nPrvní školní léta absolvoval u privátních učitelů a v Seidlově škole v budově zrušeného kláštera servitů v Michalské ulici na Starém Městě. Od roku 1892 začal navštěvovat novoměstské gymnázium piaristů v Panské ulici, odkud přestoupil na První německou státní reálku v Mikulandské ulici. \nOd října 1903 studoval v Praze jeden semestr na Technice, dále na filozofické fakultě Německé Karlo-Ferdinandovy univerzity filozofii, dějiny německé literatury a germanistiku a později žurnalistiku, ale žádná studia nedokončil. Na profesi novináře se však připravoval: naučil se stenografovat, ovládal několik jazyků, navštěvoval archívy a knihovny. \n\nJiž před 1. světovou válkou přispíval do některých pražských novin. Stal se jedním z nejlepších znalců pražského podsvětí. Měl kriminalistický talent a dovedl odhalit skutečné pozadí událostí, jako byla např. aféra plukovníka Redla v r. 1913. Za války sloužil v Srbsku, Rusku, Uhrách a Vídni, kde se stal v r. 1918 velitelem Revolučních gard. Byl odsouzen a vypovězen do Prahy, kde se dále věnoval tvůrčí činnosti, a to jak žurnalistice, tak divadelní avantgardě – spolupracoval například s E. A. Longenem a J. Haškem. Psal německy, protože v češtině neměl správný jazykový cit a se svými překladateli spolupracoval. Už v roce 1922 ale Prahu opět opustil a přestěhoval se do Berlína. Zde se věnoval jednak dopisování pro Lidové noviny a další tiskoviny a shromažďoval podklady k vydání monografie \"Klasický žurnalismus\" o velkých postavách světového novinářství. V r. 1924 vydal knihu \"Zuřivý reportér\", která jej proslavila. Sbírka reportáží obsahovala mj. popis jeho pátrání po Golemovi. Redakcí berlínských novin byl vyslán v r. 1925 do Sovětského svazu, později do USA a Číny. Z těchto cest pochází díla jako \"Caři, popi, bolševici\", \"Americký ráj\" a \"Tajná Čína\". Po požáru Říšského sněmu v r. 1933 byl zatčen a uvězněn, ale jako československý občan byl po intervenci ministerstva zahraničních věcí propuštěn a vypovězen ze země. Vrátil se do Prahy a zapojil se do protifašistického hnutí. Jako delegát byl v roce 1934 vyslán na Světový kongres proti fašismu do Austrálie, kde mu byl odepřen vstup na pevninu jako nežádoucí osobě. Při odvážném skoku na betonové molo si zlomil nohu a tato příhoda, jakož i další obstrukce australské vlády, vzbudila celosvětovou pozornost. Po návratu do Evropy se účastnil občanské války ve Španělsku.\n\nV prosinci 1939 musel kvůli svému židovskému původu uprchnout z Evropy. Odjel nejprve do USA a poté do Mexika, kde napsal vzpomínkovou knihu \"Tržiště senzací\". V březnu 1946 se již těžce nemocný vrátil do Prahy, ale plánovanou knihu o poválečném Československu už nestihl dokončit. Zemřel 31. března 1948 po druhém záchvatu mrtvice. \n\nEgon byl kosmopolitou a světoběžníkem. Pohyboval se stejně dobře v pražských šantánech jako v nejvyšší společnosti, v převleku za muslima podnikl pouť do arabské Mekky, v Dánsku se učil klaunem, pracoval jako potápěč atd. Politickým smýšlením byl komunistou, ovšem ve všech svých reportážích se držel kréda, že: \"„Reportér nemá tendence, nemá co ospravedlňovat a nemá stanoviska.“\"\n\nJeden z předků Kischů přišel do Prahy v 17. století z Chyší (německy \"Chiesch\"). Podle tohoto sídla dostal rod jméno. V Praze se živil jako apatykář v židovské obci. Egonův praděd Enoch Kisch žil v Praze asi v letech 1772-1838. Děd Jonas (asi 1802-1878) úspěšně obchodoval se suknem a koupil dům U Dvou zlatých medvědů na Starém Městě. Po něm obchod provozovali synové Samuel (1837 – 4. dubna 1901) a Hermann.\n\nEgonův otec Hermann Kisch (syn Jonase Kische a jeho manželky Marie, rozené Östreicher) se narodil v roce 1838 v Praze, kde i 19. ledna 1901 zemřel. Hermannova první manželka Regina, rozená Zuckermannová (*1858), zemřela 18. července 1880 ve 22 letech. V roce 1882 se podruhé oženil s Ernestinou, rozenou Kuhovou (1862-1937), s níž měl pět synů: PhDr. Pavel Kisch (19. listopadu 1883 – 12. října 1944 v Osvětimi, novinář), Egon (1885-1948), Wolfgang Kisch (1887-1914, padl v 1. světové válce), JUDr. Arnold Kisch (15. června 1889 – 17. července 1942, bankovní úředník, zahynul v koncentračním táboře v Lodži). Nejmladší syn MUDr. Bedřich Kisch se narodil 18. dubna 1894 a byl chirurg. S Egonem byl ve Španělské občanské válce, později v Číně. V roce 1968 emigroval do Německa, kde 13. září 1968 zemřel.\n\nEgon Kisch se 22. října 1938 oženil s Giselou Lynerovou (23. května 1895 – 19. dubna 1962). Seznámil se s ní v roce 1919 ve Vídni, kde se i narodila. Pseudonym Erwin poprvé použil na střední škole, kdy oficiálně nesměl publikovat.\n\n\n\n\n\n"}
{"id": "110837", "url": "https://cs.wikipedia.org/wiki?curid=110837", "title": "Měšice (okres Praha-východ)", "text": "Měšice (okres Praha-východ)\n\nObec Měšice (něm. \"Mieschitz\") se nachází v okrese Praha-východ, kraj Středočeský. Rozkládá se asi patnáct kilometrů severovýchodně od centra Prahy a dvanáct kilometrů západně od města Brandýs nad Labem-Stará Boleslav. Sousedí s obcemi Líbeznice, Hovorčovice, Zlonín, Mratín, Veleň a s obcí Sluhy, všechny tyto obce leží v okrese Praha-východ. Žije zde obyvatel.\n\nKatastrální území, místní pošta a železniční stanice se nazývají Měšice u Prahy.\n\nPrvní písemná zmínka o obci pochází z roku 1294, kdy patřila pražským johanitům. Mezi pozdějšími majiteli byl v 15. století Zdeněk ze Šternberka, do roku 1547 Staré město pražské, roku 1616 Jan z Černhauzu, po němž je zdědili Nosticové. Na místě středověké tvrze postavil v letech 1767–1790 hrabě František Antonín Nostic-Rieneck rokokový zámek podle plánů A. Hafeneckera. Roku 1776 byl na zámku postaven první hromosvod v Čechách a v letech 1776–1787 zde pobýval Josef Dobrovský jako domácí učitel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Měšice u Prahy \"(670 obyvatel, poštovní úřad a telegrafní úřad)\" byly v roce 1932 evidovány tyto živnosti a obchody: družstvo pro rozvod elektrické energie v Měšicích u Prahy, holič, 4 hostince, středočeské konsumní družstvo, malíř pokojů, obuvník, povozník, 6 rolníků, 2 řezníci, sadař, skladištní družstvo, 3 obchody se smíšeným zbožím, 2 trafiky, 2 truhláři, 2 obchody s uhlím, velkostatek, zahradník.\n\n\nDopravní síť\n\n\n\nVeřejná doprava 2011\n\n"}
{"id": "110843", "url": "https://cs.wikipedia.org/wiki?curid=110843", "title": "Neznělá dentální frikativa", "text": "Neznělá dentální frikativa\n\nNeznělá dentální frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 130, ekvivalentním symbolem v SAMPA je T.\n\n\nV češtině se tato hláska nevyskytuje.\n\nV angličtině se zaznamenává spřežkou th, která však může označovat i znělé .\n\nŘecké písmeno theta (θ) bylo převzato jako symbol pro tuto hlásku v IPA.\n\nV islandštině se zapisuje písmenem Þ.\n"}
{"id": "110847", "url": "https://cs.wikipedia.org/wiki?curid=110847", "title": "Rukávečská obora", "text": "Rukávečská obora\n\nRukávečská obora je přírodní památka ev. č. 376 v okrese Písek v katastrálním území obce Květov, která tvoří jen menší část stejnojmenné obory využívané pro hospodářské účely. Důvodem ochrany je fragment původního porostu acidofilních bikových bučin asociace \"Luzulo-Fagetum\" v přirozené oblasti svého rozšíření na severním svahu kóty Oranice (538 m n. m.). V dutinách těchto stromů hnízdí lejsek malý (\"Ficedula parva\"), strakapoud (\"Dendrocopos\"), datel černý (\"Dryocopus martius\"). V porostech žije chráněná ropucha obecná (\"Bufo bufo\") a slepýš křehký (\"Anguis fragilis\"). Oblast přírodní památky je od roku 1998 obory oplocena, aby byla zajištěna přirozená reprodukce lesního porostu.\n\nOchrana lokality byla vyhlášena již v roce 1929, což z ní činí nejstarší chráněné území v okrese Písek. Přírodní památka je spravována Správou AOPK České Budějovice a je součástí ptačí oblasti Údolí Otavy a Vltavy.\n\nPrvní zmínky o místních lesích pocházejí ze 40. let 16. století, kdy jsou uváděny jako lovecký objekt. V roce 1734 jsou opět popisovány v rámci zprávy visitační komise, ve které se uvádí, že revír \"Rukáveč\" obsahuje silné dříví používané většinou pro potřeby panství. Další popis lesů z 19. století uvádí, že se na území celé obory nachází porosty VI. věkové třídy se stromy se stářím přes 200 let. Samotné území přírodní památky bylo dlouhodobě výrazně ovlivněno zřízením obory podle nařízení z roku 1848, jelikož tím došlo ke zvýšení tlaku zvěře na místní ekosystém. Převážně vysoké stavy jelení zvěře chované pro účely lovu způsobovaly škody na přirozeném zmlazování porostu a současně černá zvěř vyžírala bukvice, čímž zamezovala přirozené obnově lesa. Vlivem toho vznikl les o stejném stáří s chybějící spodní etáží představující nejmladší stromy. Od roku 1887 do obory přibyl i muflon.\n\nVe zdejších lesích se dlouho dařilo i různým šelmám jako byli medvědi (zmiňován ještě v 17. století), vlci (v 18. století uváděn jako přemnožený) či kočky divoké (18. století).\n\nNa základě výnosu číslo 91505/29 ministerstva školství a národní osvěty ČSR ze dne 6. srpna 1929 došlo k vyhlášení chráněného území na ploše o rozloze 3 ha. Tato část obory, která je dlouhodobě chráněna, je místními lesníky nazývána pralesem. V roce 1983 proběhl na lokalitě invertarizační průzkum zaměřený na botaniku a lesnictví. V roce 1992 byla lokalita přehlášena dle vyhlášky Ministerstva životního prostředí č. 395/92Sb., kterou se zaváděla nová označování chráněných území. K oplocení obory došlo v roce 1998 ve snaze zamezit přístupu divoké zvěře, což mělo zásadní pozitivní vliv na rozvoj přirozené obnovy stávajícího bukového porostu. Oplocení nerespektovalo rozlohu vyhlášeného území z roku 1929 a ani rozlohu přehlášené přírodní památky z roku 1992. V prosinci 2006 byl vydán plán péče o přírodní památku na období 1. ledna 2007 až 31. prosince 2020. K roku 2010 se o lesy v oboře staral Lesní hospodářský celek, lesní správa\" Orlík nad Vltavou\".\n\nPřírodní památka se nachází v Jihočeském kraji v okrese Písek západně od Milevska v katastrálním území obce Květov. Je součástí stejnojmenné obory mající rozlohu 848 ha, která je prvkem lesního komplexu mezi obcemi Rukáveč a Květov. Vlastní přírodní památka zabírá plochu 6,8349 ha, okolo níž je ochranné pásmo o šířce 50 metrů. Její území leží nad levostranným přítokem Hrejkovického potoka přibližně 2 kilometry jihovýchodně od obce Květov na jih od silnice spojující Branice a Květov, nedaleko Tyrolského domu, což je lovecká chata vystavěná v roce 1810 v alpském stylu. Nadmořská výška přírodní památky se pohybuje mezi 488 až 536 m n. m.\n\nPodloží přírodní památky je tvořeno z větší části usměrněným biotitickým až amfibol-biotitickým granodioritem až křemenným dioritem červenského typu tvořící podloží mírnějších svahů. Nevýrazná vrcholová partie je tvořena dvojslídnou žilnou žulou středočeského plutonu. Jejím zvětráváním vznikla nesouvislá svahová suť v oblasti strmějšího svahu. V západní části památky vstupují do podloží intruze leukokrátních žilných žul. Na tomto podkladu se pak nachází půdní typ převážně v podobě kambizemě modální. Jinak je půda tvořena kambizemí typickou kyselou a kambizemí dystrickou.\n\nZ geomorfologického hlediska je Rukávečská obora součástí Česko-moravské subprovincie, konkrétně Táborské pahorkatiny a jejího podcelku Písecká pahorkatina, v jejímž rámci spadá pod geomorfologický okrsek Milevská pahorkatina. Její území leží na mírném severním svahu 538 metrů vysokého kopce \"Oranice\" v nadmořské výšce 488 až 536 m n. m.\n\nPodle Quittovy klimatické klasifikace náleží přírodní památka do mírně teplé oblasti, konkrétně do okrsku MT10, pro kterou je typické dlouhé léto, teplé a mírně suché, krátké přechodné období s mírně teplým jarem a mírně teplým podzimem, krátká zima, která je mírně teplá a velmi suchá, s krátkým trváním sněhové pokrývky.\n\nOblast je odvodňována jedním z bezejmenných levostranných přítoků Hrejkovického potoka, který se vlévá do vodní nádrže Orlík, respektive do řeky Vltavy. Oblast leží ve Středočeské pahorkatině, pro kterou jsou charakteristické průměrné roční srážky mezi 539 a 656 mm.\n\nÚzemí je z botanického hlediska značně chudé, což zcela odpovídá charakteristickému složení lesa. Les je tvořen acidofilní bikovou bučinou asociace \"Luzulo–Fagetum\" v přirozené oblasti svého rozšíření, která se vyskytuje na 98 % plochy chráněného území. Konkrétně se jedná o starý bukový les (\"Fagus sylvatica\") o stáří některých stromů přes 225 let s příměsí smrku ztepilého (\"Picea abies\") a olše lepkavé (\"Alnus glutinosa\"). Nejrozšířenějším lesním typem je zde svěží bučina šťavelová a kyselá bučina se šťavelem. Méně výrazně je zastoupena svěží bučina s bikou chlupatou, kyselá bučina biková, svěží dubová jedlina a vlhká bučina netýkavková. Jelikož je oblast přírodní památky od roku 1998 oplocena, což zamezuje přístupu černé zvěře, dochází k přirozenému zmlazování porostu bukovými nálety. Při pohledu na zastoupení jednotlivých lesních typů dle rozlohy připadá 3,37 ha (přibližně 50 %) na svěží bučinu, 3,18 ha (46 %) na kyselou bučinu a 0,27 ha (4 %) na vlhkou bučinu.\n\nPod stromy se nachází nepříliš bohaté bylinné patro s pokryvností 10 až 20 %, ve kterém roste například bika hajní (\"Luzula luzuloides\"), pstroček dvoulistý (\"Maianthemum bifolium\") a jednotlivě i věsenka nachová (\"Prenanthes purpurea\"). Ve vrcholové části památky místa s otevřenými plochami zarůstají třtinou rákosovitou (\"Calamagrostis arundinacea\") a třtinou křovištní (\"Calamagrostis epigejos\").\n\nZ bezobratlých se v Rukávečské oboře vyskytuje stabilní populace silně ohroženého brouka pachníka hnědého (\"Osmoderma eremita\"), jenž obývá troucha starých padlých listnatých stromů. Stejný biotop obývá i hlodník \"Dasycerus sulcatus\". V mechu dále žije vzácný drabčík \"Syntomium aeneum\" a v ochranném pásmu byl popsán roháč obecný (\"Lucanus cervus\"). Z hmyzu se zde dále vyskytuje zástupce dvoukřídlých bahnomilka \"Pedicia rivosa\", bedlobytka \"Zygomyia valida\", stonožka \"Cryptops parisi\".\n\nJelikož se na lokalitě nachází vzrostlé, staré stromy, je zde významný výskyt ptačích druhů vázaných na staré listnaté porosty. V dutinách těchto stromů hnízdí několik párů lejska malého (\"Ficedula parva\"), vzácně holub doupňák (\"Columba oenas\"), sýc rousný (\"Aegolius funereus\") a datel černý (\"Dryocopus martius\"). V porostech žije chráněná ropucha obecná (\"Bufo bufo\") a slepýš křehký (\"Anguis fragilis\").\nDlouhodobý cíl ochrany území si dává za cíl zachování jedinečného fragmentu staré autochtonní bučiny s pestrou aviofaunou a entomofaunou, která je vázána na staré listnaté porosty. Z toho důvodu byla přírodní památka v roce 1998 oplocena, aby se zamezil přístup převážně černé zvěře do lokality, což vedlo k opětovnému zmlazování porostu náletovými buky. Staré porosty jsou stále v plodném věku dávajícím naději do budoucna, že se porost podaří přirozeně obnovit. Po dohodě s majitelem pozemků taktéž nyní nedochází k odstraňování odumřelého dřeva z lokality, což přispívá k větší druhové rozmanitosti.\n\nV průběhu druhé poloviny 20. století docházelo k vyřezávání části mladých smrků na lokalitě, nicméně v severních a jihovýchodních oblastech území jsou stále přítomny. V severní části území tvoří dokonce významné zastoupení (dosahující až 30 %). Současně taktéž dochází k postupnému vnášení jedle (\"Abies alba\") na lokalitu s cílem dosáhnout jejího zastoupení mezi 5 až 15 %.\n\nVe snaze vyloučení možnosti, že by starý bukový porost mohl být poničen větrem, je v plánu péče doporučováno, aby v oblasti ochranného pásma nedocházelo k těžbě stromů a vznikům holosečí. Plán taktéž doporučuje vyhotovit nové zaměření hranic přírodní památky dle současného oplocení.\n\nV současnosti je samotné území přírodní památky oploceno, což vedlo k vyloučení turistů z prostor chráněného území a jakéhokoliv vlivu na toto území. Oblast je tedy pro turisty volně nepřístupná. Nicméně na přístupové lesní cestě vedoucí k severovýchodní části přírodní památky je umístěna malá informační cedule popisující lokalitu.\n\n\n"}
{"id": "110850", "url": "https://cs.wikipedia.org/wiki?curid=110850", "title": "Znělá dentální frikativa", "text": "Znělá dentální frikativa\n\nZnělá dentální frikativa je souhláska, která se vyskytuje v mnoha jazycích. V mezinárodní fonetické abecedě se označuje symbolem , číselné označení IPA je 131, ekvivalentním symbolem v SAMPA je D.\n\n\nV češtině se tato hláska nevyskytuje.\n\nV angličtině se zaznamenává spřežkou th, která však označuje i neznělé .\n"}
{"id": "110851", "url": "https://cs.wikipedia.org/wiki?curid=110851", "title": "Jack Brabham", "text": "Jack Brabham\n\nSir John Arthur „Jack“ Brabham (2. dubna 1926 – 19. května 2014, Gold Coast) byl australský automobilový závodník a pilot Formule 1. Třikrát se stal mistrem světa, a to v letech 1959, 1960 a 1966. Byl také zakladatelem stejnojmenné závodní stáje Brabham.\n\nPůvodním povoláním byl letecký mechanik. Jeho první dva tituly jsou spojeny se stájí Cooper.\n\nZa svou stáj Brabham získal svůj poslední titul. I v následujícím roce 1967 byla stáj Brabham nejlepší v šampionátu a získala titul. Sám Brabham ale odmítl použít stájovou režii, přestože byl majitelem stáje a obhájcem titulu, a nechal zvítězit Denise Hulma. Tímto rokem skončily Brabhamovy osobní úspěchy ve formuli 1. Úspěšný ale zůstává jako manažer. Do týmu v roce 1968 přivedl talentovaného jezdce Jochena Rindta. Sám skončil v šampionátu třiadvacátý s pouhými dvěma body, o rok později desátý.\n\nSvou poslední velkou cenu vyhrál v Jižní Africe v roce 1970 a celkově skončil na pátém místě, což byl ve srovnání s předchozími dvěma lety relativní úspěch. Následně opustil tým, který založil, a jeho společník ho o další rok později prodal budoucímu faktickému provozovateli soutěže F1, Berniemu Ecclestonovi. Stáj Brabham dosáhla i poté na další úspěchy, zejména na dva tituly Nelsona Piqueta v letech 1981 a 1983.\n\nSám Jack Brabham se ale dál věnoval závodění, zejména v historických automobilech, a to až do roku 2004. Zůstal též aktivní v pozadí motoristického sportu.\n\nBrabham byl dvakrát ženatý, s první manželkou Betty měl tři syny, Geoffa, Garyho a Davida, kteří se všichni sami věnovali motoristickému sportu. V roce 1995, rok po rozvodu, se oženil se svou druhou ženou Margaret.\n\nZemřel v roce 2014 jako nejstarší žijící mistr světa Formule 1.\n"}
{"id": "110853", "url": "https://cs.wikipedia.org/wiki?curid=110853", "title": "Rozštípená skála", "text": "Rozštípená skála\n\nRozštípená skála (560 m n. m.) je přírodní památka ev. č. 914, která se nachází v katastrálním území Najdek na Moravě v okrese Žďár nad Sázavou v kraji Vysočina asi 3 km západně od okresního města Žďár nad Sázavou. Chráněné území je v péči AOPK ČR - regionální pracoviště Správa CHKO Žďárské vrchy.\n\nPředmětem ochrany je význačný skalní útvar tvořený rulovou skalní stěnou. Skalní stěna je ve spodní části rozštípnuta zvětralou puklinou o délce 10 m a šířce cca 2 m. Podle tohoto rozštípnutí dostal skalní útvar svůj název.\n\nPod skalou protéká řeka Sázava a na louce pod skalou se nalézá zajímavé dílo zdejšího sochaře Michala Olšiaka - kamenná \"Hlava Mamuta\". Socha měří asi 2,5 metru na výšku a představuje hlavu obřího pleistocénního chobotnatce, jakoby vyrůstající ze skály.\n\nV těsné blízkosti skály vede historická česko-moravská hranice.\n\nPřírodní památka je přístupná po červené turistické značce ze Žďáru nad Sázavou do Velké Losenice nebo po žluté turistické značce vedoucí z odbočky do osady Česká Mez.\n\nSkála je vhodná také pro horolezce.\n"}
{"id": "110861", "url": "https://cs.wikipedia.org/wiki?curid=110861", "title": "Roznitál", "text": "Roznitál\n\nRoznitál je přírodní památka ev. č. 1484, která se nachází v okrese Vyškov ve východním až jihovýchodním směru 1,5 km od obce Moravské Málkovice. Správa AOPK Brno. Důvodem ochrany je ostrůvek teplomilné květeny a některých druhů ptactva. Ze všech stran je lokalita obklopena zemědělskou půdou, což z ní tvoří důležitý bod pro výskyt původních druhů. Ze vzácných druhů rostlin se zde vyskytuje například Bělozářka větevnatá, či koniklec velkokvětý. Jelikož se jedná o poměrně malé území, je pro jeho udržení nutný pravidelný zásah člověka a to převážně v podobě prořezávání náletových dřevin.\n"}
{"id": "110866", "url": "https://cs.wikipedia.org/wiki?curid=110866", "title": "Honda CBR-600F", "text": "Honda CBR-600F\n\nHonda CBR 600 F, známá jako „Hurricane“, je sportovní motocykl japonské firmy Honda vyráběný ve své první verzi v letech 1987–1990.\n\n\n\n\n"}
{"id": "110872", "url": "https://cs.wikipedia.org/wiki?curid=110872", "title": "Bílsko (okres Strakonice)", "text": "Bílsko (okres Strakonice)\n\nObec Bílsko se nachází v okrese Strakonice v Jihočeském kraji, zhruba 4,5 km ssz. od Bavorova a 8,5 km západně od Vodňan. Žije v ní obyvatel. Je rozložena v Bavorovské vrchovině na soutoku Bílského potoka s potokem Měkyneckým, v kotlině obklopené kopci \"Neděliště\" (602 m, na jihozápadě), \"Kraseka\" (555 m, na severu), \"Hrad\" (667 m, na severovýchodě) a \"Jelení vrch\" (545 m, na východě). Skrze Bílsko prochází silnice II/140, spojující Bavorov a Písek. Dominantou vesnice je kostel svatého Jakuba Většího, který je zmiňován už v roce 1350 jako farní. První zmínka o obci pochází z roku 1352. Vladyka Ondřej z Bílska byl purkrabím na hradě Helfenburk v roce 1395. Matka Petra Chelčického také pocházela z Bílska (podle předpokladu).\n\n\nObec Bílsko se skládá ze tří částí na třech katastrálních územích.\n\n"}
{"id": "110876", "url": "https://cs.wikipedia.org/wiki?curid=110876", "title": "Severokazašská oblast", "text": "Severokazašská oblast\n\nSeverokazašská oblast ( , ) je oblast na severu Kazachstánu. Byla založena 29. července 1936 v rámci Kazašské SSR. V letech 1962–64 byla součástí Celinného kraje. Má rozlohu 123 200 km². Má 725 900 obyvatel a nachází se v ní 4 města a 1 sídlo městského typu. Je rozdělena na 16 administrativních okresů. Hlavním městem je Petropavl.\n\nOblast hraničí se třemi oblastmi \"Kazachstánu\" (Kostanajskou na západě, Akmolskou na jihu a Pavlodarskou na jihovýchodě) a třemi oblastmi Ruska (Kurganskou na severozápadě, Ťumeňskou na severu a Omskou na severovýchodě).\n\nOblast zaujímá jižní okraj Západosibiřské roviny a na jihu část Kazašské pahorkatiny. Reliéf se vyznačuje mnohými jezerními sníženinami, stepními propadlinami, nevysokými hřebeny a úvaly, které se střídají s kotlinami. Nadmořská výška je 115 až 120 m na severovýchodě a až 200 m na jihu a jihovýchodě.\n\nKlima je ryze kontinentální. Zima je mrazivá a dlouhá (více než 5 měsíců), s malým množstvím sněhu. Léto je relativně horké, s převládajícím jasným a většinou suchým počasím. Průměrná teplota v červenci 18,8 až 19,5 °С a v lednu -18,5 až -19,5 °С. Množství srážek za rok je 300 až 340 mm, z čehož ¾ připadají na teplou část roku.\n\nŘeky náleží k povodí Obu. Oblastí protéká střední tok Išimu (400 km) s přítokem Imanburluk. Nachází se zde více než 1 000 jezer, především na severozápadě. Mnohé z nich periodicky vysychají. Převládají sladkovodní jezera. Největší jsou Šaglyteniz, Severní a Jižní Kak, Akuš, Tarankol, Mengisor a Stanovoje.\n\nOblast se nachází na pomezí zóny stepí a lesostepí. Z lesostepí převažují jižní a prašná lesostep. Jižní lesostep pokrývá severní část oblasti a rostou v ní březové nebo osikovo-březové lesy na šedých lesních půdách, které se střídají s travnatými loukami na lučních černozemích. Nachází se zde ostřicové bažiny a vrbová houští. Prašná lesostep zabírá převážnou část oblasti. Osikovo-březové háje se střídají s převládající travnato-kavylovou stepí na černozemích, jež jsou převážně rozorané. Lesy, převážně březové, tvoří 8 % oblasti.\n\nVyskytují se zde losi evropští, sobi, sibiřské srny, vlci, lišky, korsaci, zajíci polní a sněžní, rejsci a ježci. Aklimatizovala se zde ondatra. V jezerech a řekách je mnoho ryb, zejména štiky, karasi, okouni, ježdíci a jelci.\n"}
{"id": "110877", "url": "https://cs.wikipedia.org/wiki?curid=110877", "title": "Rozvojový program OSN", "text": "Rozvojový program OSN\n\nRozvojový program OSN (UNDP – z anglického , fr: ) je speciální instituce Organizace spojených národů vytvořená v roce 1966. Odpovídá za řízení a koordinaci rozvojových projektů a poskytování technické pomoci. Pomáhá při průzkumu nerostných zdrojů, při vyhodnocování průmyslového, obchodního a vývozního potenciálu, v transferu technologií, při profesním vzdělávání a při programech ekonomického a sociálního plánování.\n\n"}
{"id": "110882", "url": "https://cs.wikipedia.org/wiki?curid=110882", "title": "Kadlec a Tkadlec", "text": "Kadlec a Tkadlec\n\nKadlec a Tkadlec (původně Dupond et Dupont, Thomson and Thompson, Schulze und Schultze, v českém překladu televizního seriálu Hornád a Hornát) jsou fiktivní postavy z belgického komiksu \"Tintinova dobrodružství\" výtvarníka Hergého.\n\nJde o legrační detektivy, kteří s vervou řeší mnoho zapeklitých případů a vždy jim to nějak nevyjde. Poprvé se objevili v díle \"Faraonovy doutníky\", kde se snažili zatknout reportéra Tintina (na jednom obrázku se objevili už v díle \"Tintin au Congo\" (angl. \"Tintin in the Congo\", \"Tintin v Kongu\")). Tintin však dokáže svou nevinu a společně se spřátelí. Téměř ve všech dalších dílech pomáhají Tintinovi v jeho obtížných misích a díky jejich nešikovnosti se z nich staly jedny z nejoblíbenějších postav komiksu Tintin. Na tyto dva detektivy se často zlobí kapitán Haddock.\n\nJsou si k nerozeznání podobní kromě tvaru kníru: Kadlec (Dupond) má vous zarovnaný dolů, zatímco Tkadlec (Dupont) má špičky nakroucené vodorovně. \n\n"}
{"id": "110883", "url": "https://cs.wikipedia.org/wiki?curid=110883", "title": "Valencia (jezero)", "text": "Valencia (jezero)\n\nValencia ( nebo ) je jezero na severu Jižní Ameriky ve státech Carabobo a Aragua ve Venezuele. Nachází se v podlouhlé dolině Karibských And. Má rozlohu 350 km². Dosahuje maximální hloubky 75 m. Leží v nadmořské výšce 416 m.\n\nJezero obklopuje nížinný pás, který je dřívějším dnem jezera. Na jezeře se nacházejí ostrovy El Burro, Burrito, Otama, El Horno, El Zorro, Caigüire a Chambergo.\n\nDo jezera přitékají řeky Güigüe, Turmero, El Limón, Cabriales, Los Guayos, Aragua a Güey. Jezero nemá odtok.\n\nNa jezeře je rozvinutá místní vodní doprava. Na pobřeží leží města Valencia, Maracay, Mariara, San Joaquín, Güigüe, Palo Negro, Magdaleno a Yuma.\n"}
{"id": "110892", "url": "https://cs.wikipedia.org/wiki?curid=110892", "title": "Maracaibo", "text": "Maracaibo\n\nMaracaibo je město v severozápadní Venezuele. Leží nad úžinou která spojuje jezero Maracaibo a Venezuelský záliv Karibského moře ve státě Zulia. Město v posledních několika letech zaznamenává obrovský příliv nových obyvatel. Podle údajů z roku 2005 dosáhlo téměř 2 milionů obyvatel a předstihlo tak hlavní město Caracas. Celá aglomerace má 4 200 000 obyvatel (2008).\n\nMěsto založil 8. září 1529 německý kolonizátor (conquistador) Ambrosius Ehinger pod názvem Nový Norimberk. V srpnu toho roku vyrazil z Coro k jezeru na západě (dnešní jezero Maracaibo) a zde se utkal s místními indiány. Po jedné vítězné bitvě založil na severním břehu jezera osadu a nazval ji jménem v boji zabitého náčelníka kmene Coquibacao: Maracaibo.\n\n"}
{"id": "110893", "url": "https://cs.wikipedia.org/wiki?curid=110893", "title": "Program OSN pro životní prostředí", "text": "Program OSN pro životní prostředí\n\nProgram OSN pro životní prostředí (UNEP – z anglického ) je speciální instituce Organizace spojených národů, vytvořená v roce 1972 jako prostředek celosvětové kontroly životního prostředí. K úkolům UNEP patří zjišťování možných rizik ohrožujících životní prostředí, prevence jeho poškozování a financování projektů na jeho ochranu. Mezi jednotlivými členskými státy iniciuje a koordinuje akce na ochranu životního prostředí.\n\nVýkonným ředitelem UNEP byl v letech 2006 až 2016 Achim Steiner. Od roku 2016 ho nahradil Erik Solheim.\n\n\n"}
{"id": "110898", "url": "https://cs.wikipedia.org/wiki?curid=110898", "title": "Maracaibo (jezero)", "text": "Maracaibo (jezero)\n\nMaracaibo ( ) je lagunové jezero ve Venezuele (Mérida, Trujillo, Zulia). Má rozlohu 13 010 km² a jedná se tak o největší jezero v Jižní Americe. Dosahuje maximální hloubky 250 m na jihu.\n\nNachází se jižně od Venezuelského zálivu, se kterým je spojeno mělkým (2 až 4 m) průlivem. Nachází se v mezihorské propadlině mezi hřbety Sierra de Perija na západě a Cordilera de Mérida na východě. Na severním břehu leží město Maracaibo.\n\nBřehy jsou nížinné a bažinaté. V jižní části jezera je voda sladká a v severní části slaná. Do jezera ústí více než 130 řek, z nichž největší jsou Chama, Zulia, Catatumbo. Voda odtéká průlivem do Venezuelského zálivu.\n\nNa jezeře je rozvinutá lodní doprava.\n"}
{"id": "110906", "url": "https://cs.wikipedia.org/wiki?curid=110906", "title": "Figurnoje", "text": "Figurnoje\n\nFigurnoje nebo Algae je jezero v Bungerově oáze v západní části Wilkesovy země v Antarktidě. Je to největší jezero v oáze. Má rozlohu 14,3 km², délku 25 km a hloubku 137 m.\n\n"}
{"id": "110907", "url": "https://cs.wikipedia.org/wiki?curid=110907", "title": "Mozkovna", "text": "Mozkovna\n\nMozkovna (latinsky \"neurocranium\") je část lebky chránící mozek. U člověka je mozkovna větší než obličejová část lebky (\"viscerocranium\"). Tento poměr je ještě mnohem výraznější u lebky novorozence. Mozkovna se skládá z lebeční klenby (\"calvaria\") a z lebeční spodiny \"(basis cranii).\" Lebeční klenbu tvoří kost čelní, dvě kostí temenní, kost týlní a kost spánková. Lebeční spodinu pak kost spánková, klínová a čichová. Kosti jsou navzájem spojeny švy. \n"}
{"id": "110909", "url": "https://cs.wikipedia.org/wiki?curid=110909", "title": "Bungerova oáza", "text": "Bungerova oáza\n\nBungerova oáza je antarktická oáza na pobřeží Antarktidy v západní části Wilkesovy země mezi 65°58′ až 66°20′ jižní šířky a 100°28′ až 101°20′ východní délky. Její rozloha je 450 km² až 482 km² a nachází se v nadmořské výšce přibližně 150 m. Od moře je oddělena pásem šelfových ledovců. Reliéf oázy je mírně kopcovitý. Nachází se v ní mnoho sladkovodních i slaných jezer. Největší z nich je Figurnoje (také známé pod anglickým názvem \"Algae\").\n\nOáza byla objevena v roce 1947 americkým letcem Davidem Bungerem. V letech 1956–59 zde prováděla výzkum sovětská vědecká stanice Oazis (\"Оазис\"), kterou 23. ledna 1959 Sovětský svaz předal Polsku. Stanice byla přejmenována na Stacja im. Antoniego Bolesława Dobrowolskiego. Z ohledu na těžkou dostupnost byla stanice polskými polárníky využívána jen sporadicky (1958–59, 1965–66, 1979). V současnosti je stanice zakonzervována a připravena pro další případné polské výpravy nebo polárníky z jiných zemí. Nejčastěji se ve stanici zastavují ruští a australští polárníci. Ve stanici byla Australany umístěna referenční stanice GPS. \n\nV roce 1986 Austrálie na okraji Bungerovy oázy zřídila letní stanici Edgeworth David Base. \n\nV roce 1987 Sovětský svaz vybudoval stanici Oazis 2 ve vzdálenosti dvěstě metrů od polské polární stanice, ale v 90. letech ji Rusko přestalo používat.\n\n"}
{"id": "110910", "url": "https://cs.wikipedia.org/wiki?curid=110910", "title": "Koma", "text": "Koma\n\nSlovo koma se užívá ve více významech:\n\n\n"}
{"id": "110914", "url": "https://cs.wikipedia.org/wiki?curid=110914", "title": "Bratři Kipové", "text": "Bratři Kipové\n\nBratři Kipové \"(1902, Les frères Kip)\" je dobrodružný detektivní román s vědeckofantastickým motivem francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\".\n\nDílo, které autor vytvořil téměř na sklonku života, vypráví dramatický příběh dvou nevinně odsouzených holandských námořníků bratří Kipů z Groningenu odsouzených za údajnou vraždu k smrti. Karl a Pieter Kipové jsou po ztroskotání lodi \"Wilhelmina\" zachráněni brigou \"James Cook\" kapitána Harryho Gibsona, která se v osmdesátých letech 19. století plavila mezi Novým Zélandem a Tasmánií. Loďmistr Flig Balt a jeho komplic Vin Mod se však chtěli spolu s dalšími darebáky z posádky zmocnit lodě pro pirátské účely. Kapitána Gibsona zavraždili a Flig Balt převzal velení lodi. Kvůli jeho neschopnosti se však loď dostala v bouři do nebezpečí. Naštěstí byli na palubě bratři Kipové, vynikající námořníci, kteří loď dovedli bezpečně do přístavu v tasmánském městě Hobart a také společně se zbytkem posádky zabránili zločincům zmocnit se lodi. V Hobartu byli zločinci postaveni před námořní soud. Ovšem na základě křivého svědectví Vina Moda nařkl Flig Balt bratry Kipy z vraždy kapitána Gibsona a bratři, kteří nebyli schopni svou nevinu prokázat, byli odsouzeni k smrti. Bezúhonný a čestný dřívější život obou odsouzenců přiměl rejdaře lodi Hawkinse, aby začal klubko justičního omylu rozmotávat. Nejprve dosáhl toho, že byl bratrům trest smrti změněn na doživotní nucené práce na galejích, a posléze překvapivým důkazem usvědčil skutečné vrahy. Tímto důkazem se stala fotografie mrtvého kapitána Gibsona, kterou pořídil syn zavražděného Nat Gibson, vášnivý fotograf. Při zkoumání zvětšeniny fotografie lupou si Nat všiml, že na fotografii je zřítelnicemi vidět sítnice mrtvého a na ní že jsou zachyceni skuteční vrahové Flig Balt a Vin Mod. Obraz byl zachován díky látce zvané zrakový purpur či oční purpur. Fotografie sítnice vedla k osvobození nespravedlivě odsouzených bratří Kipů a k potrestání skutečných viníků.\nPůvodní román \"Les frères Kip\" vydaný v roce 1902 v Paříži (nakl. Hetzel) ilustroval George Roux.\n\n"}
{"id": "110929", "url": "https://cs.wikipedia.org/wiki?curid=110929", "title": "Rumcajs", "text": "Rumcajs\n\nLoupežník Rumcajs je pohádková postava z \"Večerníčku\", jejíž příběhy následně vyšly i knižně. Autorem televizních příběhů je Václav Čtvrtek a ilustroval je Radek Pilař a oba tvůrci se podíleli také na knižním vydání. Rumcajs je jičínský švec, který je pro urážku nohy starosty Humpála vyhnán do lesa Řáholce. Stává se loupežníkem, později se k němu připojí jičínská dívka Manka a jejich syn Cipísek. Rumcajs je bezesporu nejznámějším jičínským hrdinou.\n\nVečerníčkové příběhy Rumcajse později Václav Čtvrtek rozšířil o další příhody v několika knihách, nejznámější je trilogie \"Rumcajs\", \"Cipísek\", \"Manka\". První příběhy o Rumcajsovi vyšly v 60. letech 20. století. Malebné pohádky si brzy získaly velkou oblibu a byly přeloženy do několika jazyků, vyšly například ve slovenštině, polštině, bulharštině, němčině, maďarštině, rumunštině, estonštině, lotyštině.\nV roce 2012 začala jičínská likérka Rumcajs Špiritus vyrábět prvotřídní likéry Rumcajsovka.\n\nLoupežník Rumcajs byl původně jičínským ševcem. Toto řemeslo vykonával poctivě po devět let, než si u něj jednou nechal šít boty i jičínský starosta Humpál. Rumcajs nedopatřením urazil starostovu mohutnou nohu, která byla jeho pýchou, a byl za to vykázán z města. Usadil se v jeskyni v lese Řáholci, kde se začal živit jako loupežník. Jednou se sice zkusil vrátit k poctivému řemeslu, ale knížepán se rozhodl pokácet les Řáholec, a tak se Rumcajs stal znovu loupežníkem, aby les zachránil. Žije tu společně se svou ženou Mankou a synkem Cipískem, s nimiž prožívá spoustu dobrodružství. Spřátelí se s lesní zvěří a ostatními lesními bytostmi. Nejčastějšími soupeři jsou mu jičínská vrchnost – knížepán, kněžna, starosta Humpál a někdy dokonce sám císařpán; jindy se ale musí potýkat s nadpřirozenými nepřáteli, jakými jsou obr Cumštajn, Meluzína nebo drak.\n\n\nJako vedlejší postavy se v knihách o Rumcajsovi objeví i hrdinové některých jiných knih Václava Čtvrtka, například hajný Robátko nebo forman Šejtroček.\n\n\n\nZ náznaků lze soudit, že se příběh odehrává v 60. letech 19. století. Císařovna v knize se jmenuje Bětka (tj. Alžběta Bavorská, žena Františka Josefa I., známá jako Sisi) a mluví se o vojně s Prusem (bitva u Hradce Králové v r. 1866). Několikrát je zmiňován pruský král Fricek, zřejmě jde o Fridricha Viléma IV. (vládl Prusku v letech 1840–1861).\n\n\"Večerníček\" \"O loupežníku Rumcajsovi\" vznikal od roku 1967. Stejně jako knihu, také televizní příběhy zpracoval Václav Čtvrtek a Radek Pilař. První dvě série namluvil Karel Höger, třetí sérii Eduard Cupák. Celkem vznikly tři série, které mají dohromady 39 dílů.\n\nV den 100. výročí narození Václava Čtvrtka, 4. dubna 2011, se podoba Rumcajse i jeho syna Cipíska objevila na titulní straně vyhledávače Google.\n\nRumcajs se objevuje jako jeden z loupežníků v amatérském filmu \"Prach a broky\" z roku 2015.\n\nRumcajs se objevuje také jako méně významná epizodní postava v počítačové hře \"\" (konkrétně v polské a české verzi rozšíření \"O víně a krvi\").\n\n"}
{"id": "110934", "url": "https://cs.wikipedia.org/wiki?curid=110934", "title": "Bakalář umění", "text": "Bakalář umění\n\nBakalář umění (z lat. \"baccalaureus artis\") je akademický titul označující absolventa vysoké školy v bakalářském studijním programu v oblasti umění. Zkratka tohoto titulu je BcA., pro ostatní studijní programy existuje varianta, resp. akademický titul, bakalář (z lat. \"baccalaureus\") ve zkratce Bc., přičemž obě zkratky titulů se případně umísťují před jméno. Dosažený stupeň vzdělání dle ISCED je 6 (\"bachelor's degree\").\n\nUdělování titulu „bakalář umění“ (resp. i titulu „bakalář“) se v České republice řídí zákonem č. 111/1998 Sb., o vysokých školách, ve znění pozdějších předpisů, přičemž bakalář umění je udělován na českých uměleckých vysokých školách od roku 1998 (resp. na fakultách, ústavech a institutech, které mají akreditovaný některý z uměleckých studijních programů). Jedná se o standardní studium v bakalářském studijním programu, které většinou trvá 3-4 roky. Ke studiu v oblasti umění mohou být výjimečně přijati i uchazeči bez dosažení středního vzdělání s maturitní zkouškou nebo vyššího odborného vzdělání v konzervatoři, nicméně absolventům takto přijatým ke studiu se uděluje akademický titul až po dosažení středního vzdělání s maturitní zkouškou nebo vyššího odborného vzdělání v konzervatoři. Dle zákona je studium vedoucí k udělení tohoto gradu zaměřeno především na přípravu k výkonu povolání a též i k dalšímu studiu. Úspěšný absolvent, bakalář umění, se tedy případně může přihlásit i k dalšímu vysokoškolskému studiu v (navazujícím) magisterském studijním programu (7 v ISCED), ten následně zpravidla trvá 1-3 roky.\n\nJako \"bakalant\" se někdy označuje student bakalářského studijního programu, příp. student pracující na své bakalářské práci. Bakalářské studium se řádné ukončuje státní závěrečnou zkouškou (\"státnice\"), jejíž součástí většinou bývá i obhajoba bakalářské (diplomové) práce, pro umělecké vysoké školy bývá typický určitý umělecký výstup.\n\nObecně je bakalářský titul základním vysokoškolským titulem – vysokoškolskou kvalifikací – udělovanou de facto po celém světě. Bakalář umění, resp. tyto tituly nižší úrovně, se většinou ve světě v praxi běžně neužívají (nepíší atd.); v některých zemích (Česko, Slovensko) však může být jejich formální užívání v praxi častější, nicméně ani v těchto zemích se formální oslovování v podobě \"pane bakaláři / paní bakalářko\" zpravidla běžně neužívá.\n\n\"Baccalaureatus\" (\"vavřínem ověnčený\") označoval původně na středověké univerzitě akademický gradus, jehož student dosáhl po absolvování trivia, které tvořila gramatika, dialektika a rétorika. Poté absolvent vypomáhal s učením a následně se věnoval kvadriviu. Později se tento titul získával po absolvování artistické fakulty a umožňoval vstup na ostatní fakulty univerzity. Bakalář následně po dalším studiu a obhajobě samostatné odborné práce (these) mohl získat gradus mistra (lat. magister – magistra) na artistické fakultě (fakultě svobodných umění, odtud jeho celý název „magistr svobodných umění“).\n\nPro Česko byl titul bakaláře znovu zaveden zákonem z roku 1990, aby také i české akademické tituly lépe odpovídaly titulům ve světě, respektive titulům (přesněji: určitým stupňům formální kvalifikace) z \"anglosaského světa\". Do revoluce bylo v tehdejším socialistickém Československu charakteristické „dlouhé“ vysokoškolské studium (blíže: akademický malíř, akademický sochař, akademický architekt) a případně následná aspirantura (blíže: kandidát věd), tedy „dvoustupňový systém“. Po roce 1989, resp. po přechodu od státem centrálně plánovaného hospodářství k tržní ekonomice, zde byla zákonem z roku 1990 zavedena standardní třístupňová vysokoškolská soustava, přičemž tato soustava bývá obecně označována jako ekonomicky únosnější pro nekomunistické (kapitalistické) státy, a to právě kvůli rozdělení „dlouhého“ (magisterského) studia.\n\nV 90. letech 20. století, přesněji mezi lety 1990-1998, se dle tehdejšího vysokoškolského zákona (tedy zákona č. 172/1990 Sb.), původně v Česku studium, které vedlo k získání bakalářského gradu, označovalo jako „(obsahově) ucelená část vysokoškolského studia“, nicméně tento zákon ještě variantu BcA. (ani MgA.) pro umělce neodlišoval, udílen byl do té doby i v oblasti umění pouze „bakalář“ – Bc. Po roce 1998 a zavedení BcA., resp. též po Boloňském procesu, se z něj stal bakalářský studijní program. Obdobně „vysokoškolské studium“ (dlouhé) se transformovalo do magisterského studijního programu a dříve označované „postgraduální studium“ pak bylo upraveno jakožto doktorský studijní program (Ph.D.).\n\nPodle vysokoškolského zákona, konkrétně dle § 99 odst. 3 téhož zákona, se tímto titulem nahrazuje i titul bakalář (Bc.), který získali podle § 21 staršího vysokoškolského zákona, tedy zákona č. 172/1990 Sb., absolventi \"obsahově ucelené části vysokoškolského studia\" (\"bakalářského studia\") uměleckých vysokých škol. Osvědčení o nahrazení tohoto akademického titulu jim na žádost vydá příslušná vysoká škola.\n\nNa Slovensku se bakalářský titul zvlášť pro oblast umění (BcA.) neuděluje – bakalářský studijní program zde používá v různých oblastech pouze jeden titul (Bc.).\n\nV zemích Evropy v 90. letech 20. století postupně sjednocoval vysokoškolský systém do tří cyklů po vzoru \"anglosaského světa\" tzv. Boloňský proces. Bakalářský titul se tak v současnosti uděluje de facto po celém světě a značí standardní, základní vysokoškolský titul (stupeň kvalifikace), který označuje absolventa prvního cyklu vysokoškolského studia (blíže: ISCED), bakalářského programu, obvykle v trvání tří až čtyřletého studia na vysoké škole. Titul bakaláře se ve světě uděluje v mnoha různých oblastech a podobách (či zkratkách), například: B.A. (či BA, z lat. \"baccalaureus artium\") – \"Bachelor of Arts\", což značí bakaláře humanitních věd, B.S. (BS, B.Sc., BSc, či BSc., z lat. \"baccalaureus scientia\") – \"Bachelor of Science\", což značí bakaláře přírodních věd, dále se ve světě udělují například: \"Bachelor of Engineering\", \"Bachelor of Laws\", nebo \"Bachelor of Fine Arts\" (BFA) – což je právě bakalariát typický pro oblast umění atd.\n\n\n"}
{"id": "110940", "url": "https://cs.wikipedia.org/wiki?curid=110940", "title": "Eddie's Archive", "text": "Eddie's Archive\n\nEddie's Archive je box set legendární heavymetalové skupiny Iron Maiden. Box (plechová truhla s obličejem maskota Eddieho) obsahuje tři dvojCD, rodokmen skupiny a skleničku. Box set byl původně vydán v omezeném počtu, ale vzhledem k velkým žádostem byl znovuvydán; na rozdíl od prvního vydání je barva uvnitř truhly červená místo modré.\n\n"}
{"id": "110943", "url": "https://cs.wikipedia.org/wiki?curid=110943", "title": "Tatran Střešovice", "text": "Tatran Střešovice\n\nTatran Střešovice (podle sponzora také Tatran Teka Střešovice, dříve také \"Tatran Omlux Střešovice\", \"TJ Tatran Střešovice\" a \"IBK Forza Tatran\") je florbalový klub z pražských Střešovic založený v roce 1991. Je tak jedním z nejstarších florbalových klubů v Česku. Klub je součástí TJ Tatran Střešovice.\n\nMužský tým je jedním z jen čtyř týmů, které hrají Superligu florbalu nepřetržitě od jejího založení v roce 1993. Až do sezóny 2011/12 byl dominantním týmem nejvyšší soutěže, kdy vyhrál mistrovský titul ve všech sezónách s výjimkou 1995/96, 1996/97, 1999/00, 2008/09. Celkově klub získal 16 titulů, poslední v sezóně 2014/15. Tým je také historicky nejúspěšnější v Poháru Českého florbalu, ve kterém dokázal zvítězit šestkrát, naposledy v ročníku 2010. V roce 2011 získal jako druhý český tým druhé místo v Poháru mistrů.\n\nŽenský tým hraje Extraligu žen od sezóny 2017/18, po ročním sestupu do 1. ligy. Jinak tým hrál extraligu většinu sezón od jejího založení v roce 1994. V prvních pěti sezónách existence ligy (1994/95–1998/99) získal tým všechny mistrovské tituly a v roce 2005 také Pohár Českého florbalu. V sezónách 2006/07–2008/09 hrály ženy ve společném týmu s klubem 1. HFK Děkanka (také známým jako Děkanka Praha) pod názvem 1. HFK CON INVEST Děkanka Praha. Spolupráce skončila oddělením týmu Herbadent Tigers SJM. Od sezóny 2012/13 se ženský tým Tatranu sloučil s týmem Děkanka Praha (bývalý B tým klubu 1. HFK Děkanka), který o dvě sezóny dříve postoupil do Extraligy.\n\nOddíl je společně s 1. SC Vítkovice a Florbal Chodov jedním ze tří, které získaly mistrovský titul v mužské i ženské nejvyšší soutěži.\n\nKlub též zaštiťuje mnoho mládežnických oddílů, v nichž sdružuje cca 600 aktivních hráčů a hráček. Klub pořádá mezinárodní florbalový turnaj Czech Open.\n\nMuži\nŽeny\n\n"}
{"id": "110944", "url": "https://cs.wikipedia.org/wiki?curid=110944", "title": "Magistr umění", "text": "Magistr umění\n\nMagistr umění (z lat. ') je akademický titul označující absolventa vysoké školy v magisterském studijním programu v oblasti umění. Zkratka tohoto titulu je MgA.\"', pro ostatní studijní programy existuje varianta, resp. akademický titul, magistr ve zkratce Mgr. (z lat. \"magister\") , přičemž obě zkratky titulů se případně umísťují před jméno. Dosažený stupeň vzdělání dle ISCED je 7 (\"master's degree\").\n\nUdělování titulu „magistr umění“ (resp. i titulu „magistr“) se v České republice řídí zákonem č. 111/1998 Sb., o vysokých školách, ve znění pozdějších předpisů. Získá ho absolvent 1–3letého studia v případě navazujícího magisterského studia na bakalářský studijní program, nebo 4–6letého studia v případě magisterského studijního programu (samostatného, celistvého, tedy souvislého a nenavazujícího studia) na univerzitě, případně na jiné vysoké škole, přičemž tyto souvislé magisterské studijní programy mohou být právě typické např. pro oblast umění, právo, lékařství apod. Pro některé magisterské umělecké studijní obory může být typický čtyřletý souvislý (nerozdělený) magisterský program. Úspěšný absolvent, magistr umění, případně může i dále studovat v doktorském studijním programu (doktor – Ph.D.), tedy získat tzv. velký doktorát (8 v ISCED), v případě vysokoškolských učitelů v oblasti umění však může být pro další postup vysokoškolské vzdělání prominuto.\n\nJako \"diplomant\" se někdy označuje student magisterského studijního programu, resp. student pracující na své diplomové (magisterské) práci. Magisterské studium se v tomto případě řádně ukončuje státní závěrečnou zkouškou (\"státnice\"), jejíž součástí je i obhajoba závěrečné kvalifikační práce (diplomové práce). Pro umělecké vysoké školy je pak typický určitý umělecký výstup.\n\nMagistr umění, resp. tituly této úrovně (\"master's degree\"), se většinou ve světě v praxi běžně neužívají, vyjma profesních titulů (např. M.D. apod.), běžně tak většinou v praxi bývají užívány až tituly od vyššího stupně (typicky Ph.D.); v některých zemích (Česko, Slovensko) však může být jejich formální užívání v praxi častější, přičemž jako formálně správné oslovování se zpravidla užívá \"pane magistře / paní magistro\".\n\nTitul se odvozuje z lat. \"magister\" – \"mistr\", učitel, případně představený. Na středověké univerzitě byl \"magister\" („mistr“) původně prostě učitel, už ve středověku se však stal akademickým titulem. Uděloval se bakalářům po dalším studiu a obhajobě samostatné odborné práce (\"these\") na artistické fakultě (fakultě svobodných umění, odtud jeho celý název „magistr svobodných umění“) a byl předpokladem pro získání učitelského oprávnění (tzv. \"licentia docendi\"). Oprávněným tj. zpravidla jmenovaným učitelům se někdy říkalo magister regens. Na odborných fakultách (ve středověku teologické, právnické a lékařské) se uděloval titul doktor, který v 18. století v Rakousku titul magistra nahradil. Magistr zůstal pouze titulem farmaceutů (PhMr.).\n\nTitul magistra byl v Česku znovu zaveden roku 1990, aby tak české akademické tituly lépe odpovídaly titulům z \"anglosaského světa\". Titul magistra umění byl pak zaveden až v roce 1998. Těm, kteří ještě před rokem 1990 absolvovali univerzitní studia bez získání akademického titulu, byl titul magistra umění (MgA.) přiznán zákonem. Magistr umění paušálně nahradil dříve používané tituly akademický malíř, akademický sochař, resp. akademický architekt. Podle vysokoškolského zákona, konkrétně dle § 99 odst. 3 téhož zákona se titulem magistra umění (MgA.) nahrazuje i titul magistra (Mgr.), který získali podle § 21 staršího vysokoškolského zákona, tedy zákona č. 172/1990 Sb., absolventi uměleckých vysokých škol (\"vysokoškolského studia\"). Osvědčení o nahrazení tohoto akademického titulu jim na žádost vydá příslušná vysoká škola. Původně v Česku studium, které vedlo k získání magisterského gradu bylo oficiálně označovalo jako „vysokoškolské studium“, bakalářský studijní program byl označován jako „(obsahově) ucelená část vysokoškolského studia“. Vyšší kvalifikaci (8 v ISCED, \"doctor's degree\") je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o tzv. „postgraduální studium“ (doktor – Dr.).\n\nNa Slovensku se magisterský titul zvlášť pro oblast umění uděluje ve zkratce „Mgr. art.“.\n\nMagistr umění je tak od roku 1998 do současnosti udělován na českých uměleckých vysokých školách (resp. na fakultách, ústavech a institutech, které mají akreditovaný některý z uměleckých oborů). Udělován je v současné době architektům, absolventům oboru architektura, na dvou uměleckých vysokých školách v ČR: Akademie výtvarných umění v Praze, Vysoká škola uměleckoprůmyslová v Praze. Dále je udělován absolventům: Fakulty výtvarných umění VUT v Brně, Akademie múzických umění v Praze, Janáčkovy akademie múzických umění v Brně, Fakulty umění Ostravské univerzity, udělován je také absolventům Fakulty multimediálních komunikací Univerzity Tomáše Bati ve Zlíně či absolventům některých oborů Fakulty umění a architektury Technické univerzity v Liberci. Udělován je také některým absolventům na Filozoficko-přírodovědecké fakultě Slezské univerzity v Opavě (v rámci Institutu tvůrčí fotografie a na oddělení audiovizuální tvorby) či například na Fakultě designu a umění Ladislava Sutnara Západočeské univerzity v Plzni. Rovněž je možné jej získat i soukromých vysokých školách, a to na například na: Literární akademii Josefa Škvoreckého, případně dalších.\n\n\n"}
{"id": "110946", "url": "https://cs.wikipedia.org/wiki?curid=110946", "title": "Bratronice (okres Strakonice)", "text": "Bratronice (okres Strakonice)\n\nObec Bratronice se nachází v okrese Strakonice, kraj Jihočeský, zhruba 7 km jjz. od Blatné a 13 km ssz. od Strakonic. Žije zde obyvatel.\n\nBratronice je též název katastrálního území o výměře 4,71 km². V katastrálním území Bratronice leží i Katovsko.\n\nNázev obce se odvozuje od staročeského osobního jména Bratroň. První zmínka o Bratronicích v Prácheňském kraji (\"Bratronici\") pochází přibližně z roku 1227.\n\nZ hlediska geomorfologického členění Bratronice patří k celku Blatenská pahorkatina, podcelku Horažďovická pahorkatina, okrsku Kasejovická pahorkatina.\n\nV extravilánu mezi oběma částmi obce protéká Brložský potok, který je přítokem řeky Otavy. Celé katastrální území Bratronic spadá do povodí zmíněného potoka. Přímo na Brložském potoce v něm leží rybníky Klečkovna, Řežabina, Řežabinka, na jeho přítocích pak sz. od Katovic Dražský rybník a sv./v. od Bratronic rybníky Hůrka, Pravda, Pazderník, Trávnický a Líkovka. Vesměs se jedná o malé až střední rybníky o výměře do několika hektarů.\n\nJižně od obce se nachází přírodní památka Kovašínské louky.\n\n\nObec Bratronice se skládá ze dvou částí, které leží v katastrálním území \"Bratronice.\"\n\n"}
{"id": "110948", "url": "https://cs.wikipedia.org/wiki?curid=110948", "title": "Anne Michaels", "text": "Anne Michaels\n\nAnne Michaels (* 15. dubna 1958 Toronto, Ontario) je kanadská básnířka a prozaička.\n\nAnne Michaels se narodila 15. dubna 1958 v kanadském Torontu. Studovala na University of Toronto. Dnes na téže univerzitě vyučuje.\n\n\n\n"}
{"id": "110955", "url": "https://cs.wikipedia.org/wiki?curid=110955", "title": "Padouch", "text": "Padouch\n\nPadouch je záporná postava příběhu, ať už románu nebo filmu. Tento typ postav se však nejvíce rozšířil v gangsterkách a westernech. Padouch vždy vystupuje jako protiklad hrdiny.\n\nPadouch musí mít vždy zlou povahu. Není to například Javert z románu \"Bídníci\", protože ten dokáže na konci příběhu udělat dobrý skutek, přestože vystupuje po celou dobu proti hlavnímu hrdinovi příběhu. Není to také antihrdina, neboť ten sklízí sympatie čtenáře a je skutečným hrdinou příběhu, i když porušuje zákony nebo mravy.\n\nVelmi často je padouch důležitý pro příběh. Například ve filmu Batman není pro další vývoj filmu důležité, co udělá hlavní postava, ale jaký úskok provede její nepřítel, ať už je to Joker nebo někdo jiný. Proto jeden z padouchů na konci parodického filmu \"Limonádový Joe aneb Koňská opera\" říká: „Padouch nebo hrdina – my jsme jedna rodina!“\n"}
{"id": "110960", "url": "https://cs.wikipedia.org/wiki?curid=110960", "title": "Cehnice", "text": "Cehnice\n\nObec Cehnice se nachází v okrese Strakonice v Jihočeském kraji, zhruba 10 km jihovýchodně od Strakonic a 13,5 km jihozápadně od Písku. Žije v ní obyvatel. Je rozložena při okraji Putimské pánve, na Cehnickém potoce v povodí řeky Otavy. Vesnicí probíhá silnice I/22, spojující města Strakonice a Vodňany.\n\nPrvní písemná zmínka o Cehnicích pochází z roku 1342, kdy ve vsi byla tvrz, kterou vlastnil spolu s vesnicí panský rod Cehniců z Říčan.\n\nV roce 1540 povýšil král Ferdinand I. obec na městečko, které však v důsledku třicetileté války i velkého požáru postupně ztrácelo na významu. Majitelé se v průběhu staletí střídali, roku 1782 Cehnice přešly do majetku rodu Windischgrätzů, kde setrvaly prakticky až do založení Československa.\n\nCehnice již byly čtyřikrát oceněny v krajském kole soutěže Vesnice roku: v roce 2013 získaly zelenou stuhu za péči o zeleň a životní prostředí (zvítězily i v celostátním kole), v roce 2014 modrou stuhu za společenský život, v roce 2015 bílou stuhu za činnost mládeže a v roce 2016 se staly celkovým krajským vítězem. Obec se snaží o udržování a obnovu tradičních akcí, svátků a obyčejů, ale také vytváří tradice nové. Z tradičních akcí je to například pořádání masopustního průvodu obcí, dětského maškarního reje a vítání občánků. Významnou novou tradicí je výsadba „Stromu života“ při narození nového občánka nebo novoroční výšlap na vysílač. V obci působí řada venkovských spolků. Mimo těch obvyklých zde působí jezdecký klub Gazalka, cehničtí ochotníci - divadelní spolek, loutkové divadlo JEKA.\n\nCehnice mají v Památkovém katalogu evidovány tyto kulturní památky:\n\n\n\n\nObec Cehnice se skládá ze dvou částí na dvou stejnojmenných katastrálních územích.\n\n"}
{"id": "110962", "url": "https://cs.wikipedia.org/wiki?curid=110962", "title": "Diesis", "text": "Diesis\n\nDiesis je malý hudební interval vyskytující se ve dvou variantách: malá diesis a velká diesis.\n\nMalá diesis je rozdíl mezi třemi čistými velkými terciemi a oktávou:\n\nTento interval se také nazývá enharmonické koma, protože ve středotónovém ladění odpovídá rozdílu tónů, které jsou enharmonicky zaměněny, např. D# a Eb.\n\nVelká diesis je rozdíl mezi čtyřmi čistými malými terciemi a oktávou:\n\n"}
{"id": "110963", "url": "https://cs.wikipedia.org/wiki?curid=110963", "title": "Vír", "text": "Vír\n\nVír (též vír rychlosti) je rotace tekutiny (kapaliny nebo plynu) buď po spirále nebo v kruhu. Často se k tomuto pohybu přidává také turbulence.\n\nJe-li v tekutině definováno vektorové pole rychlosti formula_1, můžeme jej použít k definici vektoru víru rychlosti\nkde formula_3 je vektorové pole popisující rychlost proudění tekutiny a formula_4 je operátor rotace.\n\nPokud je v nějaké části tekutiny formula_5, pak se pohyb tekutiny nazývá vířivým. Je-li naopak v každém bodě tekutiny formula_6, mluvíme o pohybu nevířivém. Nevířivé proudění je prouděním potenciálovým.\n\nKřivky, které jsou v každém okamžiku a každém bodě tekutiny tečné k víru rychlosti se nazývají vírovými čarami, což je analogie s proudovými čarami. Vírové čáry se nemohou vzájemně protínat.\n\nPředstavíme-li si uvnitř kapaliny uzavřenou křivku, pak každým bodem této křivky prochází právě jedna vírová čára. Protože se vírové čáry neprotínají, je jimi ohraničen určitý prostor. Tento prostor se nazývá vírová trubice.\n\nKapalina uvnitř velmi tenké vírové trubice vytváří vírové vlákno.\n\nTok vektoru formula_7 orientovanou plochou formula_8 se označuje jako intenzita víru nebo intenzita vírové trubice.\n\nIntenzitu víru ani vír rychlosti nelze měřit přímo. K jejich určení se využívá znalosti rychlostního pole, které lze změřit. Vztah mezi intenzitou víru a polem rychlosti je dán cirkulací rychlosti.\n\nMáme-li tekutinu s daným rychlostním polem formula_3, v níž se nachází myšlená křivka formula_11 s koncovými body formula_12 a formula_13, pak se můžeme ptát, zda se budou jednotlivé částice kapaliny v daném rychlostním poli pohybovat podél této křivky. Tendenci k takovému pohybu určuje integrál\nkde formula_15 označuje element křivky formula_11. Tento integrál bývá někdy označován jako \"tok vektoru rychlosti podél oblouku\" ve směru od formula_12 do formula_13.\n\nPokud je křivka uzavřená, nazývá se tento integrál cirkulací rychlosti\nTento vztah lze pomocí Stokesovy věty vyjádřit ve tvaru\nkde formula_8 označuje orientovanou plochu, která je křivkou uzavřena.\n\n\n"}
{"id": "110968", "url": "https://cs.wikipedia.org/wiki?curid=110968", "title": "Vsetínské vrchy", "text": "Vsetínské vrchy\n\nVsetínské vrchy jsou plochá hornatina o rozloze 338 km² a střední výšce 593 m n. m. Jde o geomorfologický podcelek tvořený flyšovými souvrstvími Hostýnsko-vsetínské hornatiny. Patří do vnějších Západních Karpat do podcelku Západních Beskyd. Od Hostýnských vrchů a Javorníků jsou odděleny protékající Vsetínskou Bečvou. Středem pohoří se táhne hřbet s vrcholy Vsacký Cáb (824 m), Soláň (861 m) a nejvyšší horou pohoří Vysoká (1024 m.).\nJedná se o oblast známou častými sesuvy půdy.\n\nPodloží Vsetínských vrchů je tvořeno především flyšovými horninami račanské jednotky magurské skupiny příkrovů, v úzkém pruhu před čelem magurského příkrovu se vyskytují horniny předmagurské jednotky vnější skupiny příkrovů.\n\nVsetínské vrchy jsou geomorfologickým podcelkem Hostýnsko-vetínské hornatiy, která je geomorfologickým celkem Západních Beskyd. Ty jsou geomorfologickou oblastí Vnějších Západních Karpat, které jsou geomorfologickou subprovincií geomorfologické provincie Západní Karpaty. Ty jsou částí geomorfologického subsystému Karpat. Vsetínské vrchy se dělí na čtyři geomorfologické okrsky: Valašskobystřickou vrchovinu, Soláňský hřbet, Hornobečevskou vrchovinu a Vsetínskobečevskou nivu.\n\nVe Vsetínských vrších pramení řeky Rožnovská Bečva a Vsetínská Bečva, které se ve Valašském Meziříčí slévají a vytváří Bečvu, která se vlévá do Moravy. Dále zde pramení Bílá Ostravice, jež se slévá s Černou Ostravicí a tvoří Ostravici, která se vlévá do Odry.\n\nVe Vsetínských vrších leží část CHKO Beskydy.\n\nNa území Vsetínských vrchů se nachází celkem 17 maloplošných chráněných území, z toho 4 přírodní rezervace a 13 přírodních památek.\n\n\nVe Vsetínský vrších byla vyhlášena 4 chráněná území soustavy Natura 2000, jedna Ptačí oblast (PO) a 3 Evropsky významné lokality (EVL).\n\n\n"}
{"id": "110973", "url": "https://cs.wikipedia.org/wiki?curid=110973", "title": "Hergé", "text": "Hergé\n\nHergé (22. května 1907 Etterbeek – 3. března 1983 Woluwe-Saint-Lambert), vlastním jménem Georges Prosper Remi, byl belgický komiksový scenárista a kreslíř, autor série \"Tintinova dobrodružství\".\n\nUž od mládí dobře kreslil a jeho první obrázky zveřejnil skautský časopis \"Boy-scout belge\". Měl úspěch a začal kreslit komiksové příběhy pro časopis \"XX. století\". Dokonce sám dělal redaktora jeho verze pro děti. Tam také publikoval poprvé své oblíbené postavičky Quick a Flupke. V lednu roku 1929 dokončil také první díl komiksu o reportéru Tintinovi, \"Tintin v zemi Sovětů\". Sklidil obrovský úspěch a hned následoval další díl \"Tintin v Kongu\", který měl připomenout belgické kolonizační úspěchy. Poté následovaly další díly. Další z jeho sérií se jmenovala \"Dobrodružství Jo, Zefky a Žoko\" a vznikla na objednávku časopisu \"Chrabrá srdce\". Pak nakladatelství Casterman začalo vydávat alba \"Tintinových dobrodružství\" a mnohá z nich byla také autorem přepracována. V roce 1946 začal Hergé vydávat časopis \"Tintin\". Ten se později začal překládat i do francouzštiny. Byla založena společnost Studios Hergé a jeho popularita stále stoupala. Dokonce se natočilo několik hraných i animovaných filmů a seriálů. Hergé zemřel po dlouhé nemoci, mohla to být leukemie nebo porfyrie. Zanechal po sobě rozpracované Tintinovo dobrodružství \"Tintin a alf-art\".\n\n\n\n"}
{"id": "110978", "url": "https://cs.wikipedia.org/wiki?curid=110978", "title": "Newtonův zákon viskozity", "text": "Newtonův zákon viskozity\n\nNewtonův zákon viskozity stanovuje vztah mezi napětím a rychlostí deformace jako přímou úměru, kde konstantou úměrnosti je dynamická viskozita, tzn.\nkde formula_2 je tečné napětí v tekutině, formula_3 je rychlost toku, formula_4 je souřadnice ve směru \"kolmém\" na směr proudění a formula_5 je dynamická viskozita, která je pro danou teplotu konstantou.\n\nNewtonův zákon viskozity je konstituční rovnicí, tedy rovnicí popisující chování kapaliny, pro všechny newtonské tekutiny.\n\n"}
{"id": "110984", "url": "https://cs.wikipedia.org/wiki?curid=110984", "title": "Prunéřov", "text": "Prunéřov\n\nPrunéřov () je místní částí města Kadaně. Větší část Prunéřova musela ustoupit těžbě hnědého uhlí po druhé světové válce. Původní vesnice byla skoro 3 kilometry dlouhá a rozkládala se po obou stranách Prunéřovského potoka od severního okraje Kadaně až k podhůří Krušných hor k vesnici Nová Víska pod hradem Hasištejn. Leží v nadmořské výšce okolo 400 metrů.\n\nNázev vesnice byl pravděpodobně odvozen z osobního jména \"Brunhard\" ve významu Brunhartova ves. V historických pramenech se jméno vesnice vyskytuje ve tvarech: Brumardsdorf (1261), Brunnersdorf (1352), Bruneri villa (1352), de Bruneriuilla (1355), in Brunneriuilla (1356), de Bruneriwilla (1358), de Brunerzieua (1384), in Prunneriuilla (1401), in Brumsdorf (1405), in Prunerivilla (1406), kromě Prunera (1431), Prunerzow (1431), in Brunarzow (1441), in Prunerzowie (1466), s polovicí vsi Prunerzowa (1481), Prunijrzow (1541), w Prunerzowie (1543), ze vsi Prunerzowa (1606), Prunerzow (1623) a Brunnersdorf (1787).\n\nPrvní zmínka o vsi je datována k roku 1261, kdy osadu zřejmě založil měšťan Arvín (Aruo) z Kadaně na popud krále Přemysla Otakara I. v rámci osidlování českého území. Ačkoliv původní název byl pravděpodobně Brunhartsdorf (Brunhartova ves), v historických pramenech se uvádějí i názvy Villa Brumarsdorf, Prunerzow nebo Prunnersdorf.\n\nAž do roku 1431 patřil k panství hradu Perštejn, kdy si jej rozdělili bratři Vilém a Aleš ze Šumburka. Takzvaný Starý Prunéřov připadl Vilémovi, ten jej však roku 1449 prodal Vilémovi z Ilburka. Za pouhé čtyři roky se tato část dostala do držení rodu Fictumů, stejně jako Nový Prunéřov později, v polovině 16. století, kdy jej koupil Leo z Fictumu od Mikuláše II. z Lobkovic a na Hasištejně.\n\nV roce 1590 si bratři Kryštof a Bohuslav Felix rozdělili fictumovské dědictví. Bohuslav zdědil Starý Prunéřov, statek Mory a dvůr Pigelhof. Sídlil od té doby na Pigelhofu, kde nechal postavit tvrz (v současnosti statek i zbytky tvrze chátrají). Ještě před koncem století přesídlil do Prunéřova, kde postavil renesanční zámek, ke kterému připojil i panství Málkov.\nPo porážce na Bílé hoře byl královskou radou Fictumům majetek zabaven a 30. října 1623 prodán Jaroslavu Bořitovi z Martinic, tím se panství Prunéřov definitivně spojilo. Nedlouho nato k němu Martinic připojil i sousední panství Ahníkov, které bylo zkonfiskováno ze stejných důvodů Štampachům. Třicetiletá válka se rozsáhlé obce dotkla velmi citelně.\n\nRoku 1655 přešlo spojené panství Ahníkov–Prunéřov na třetího syna Jaroslava Bořity, Maxmiliána Valentina, ale už roku 1678 bylo znovu rozděleno. Prunéřov připadl jeho nejstaršímu synovi Jaroslavu Bernardovi, který však zemřel bez dědiců a tak majetek i s hradem Hasištejn přešel na jeho bratra Georga Adama, pána na Zbečně a ve Slaném. Roku 1773 však celá prunéřovská větev Martiniců vymřela Františkem Michalem po meči. Ten v polovině století rozsáhle zrekonstruoval kostel svatého Petra a Pavla. Majetek převzal František Karel z ahníkovské větve. Ani on však nezanechal dědice, a tak celek zdědila Michalova dcera Marie Anna z Althanu. V té době její panství tvořilo 42 vesnic a statků.\n\nOd roku 1782 do roku 1829 bylo u vsi vysoušeno velké jezero. Od roku 1787 měla obec vlastní školu a chudobinec, panský pivovar, palírnu kořalky a bednářství. Roku 1845 tam bylo už okolo 150 domů a již v této době se v okolí primitivním způsobem dolovalo uhlí. Roku 1850 se Prunéřov stal samostatnou správní jednotkou.\n\nV roce 1870 bylo nedaleko zámku postaveno nádraží a cukrovar. O rok později společnost Buštěhradská dráha otevřela trať Karlovy Vary – (Kadaň) Prunéřov – Březno a dva roky nato dvanáctikilometrový úsek Prunéřov–Chomutov.\n\nDalším držitelem panství se stal průmyslník Franz Preidl, který nákladně přestavoval zámek v pseudoromantickém slohu. V tom pokračoval i jeho dědic Emanuel Karsch, jehož syn držel panství až do roku 1945. Po druhé světové válce byl majetek Karsche mladšího zabaven a zámek sloužil od té doby různým účelům až do své likvidace v roce 1982.\n\nV období první republiky byl Prunéřov jednou z největších a nejlépe vybavených obcí v oblasti. V elektrifikované obci byla obecná škola, praktický lékař, lékárna, spořitelna, záložna, 11 hostinců, různé obchody a mnoho drobných řemeslníků. Působili v ní také dva taxikáři a pohřební ústav, kromě pivovaru, cukrovaru a 4 mlýnů zde byla továrna na konzervy, cihelna, kaolinka a dvě stavební firmy. V roce 1921 bylo z 2242 obyvatel pouze 145 Čechů, v roce 1930 z 2324 (největší počet obyvatel v historii)\nto bylo 148 Čechů, kteří měli k dispozici i vlastní školu.\n\nV roce 1962 vznikla tzv. Likvidační komise a demolice středu obce skončila o čtyři roky později. Kvůli důlní činnosti, prováděné firmou Doly Nástup Tušimice musel být přeložen potok, silnice, později i železnice. K 1. lednu 1966 obec Prunéřov formálně zanikla a její katastr byl připojen ke Kadani.\n\nNa větší části bývalého Prunéřova je dnes těžba ukončena a plochy jsou zrekultivovány. V severozápadní části stojí areály elektráren Prunéřov I a II, a nově vybudované nádraží Kadaň. V zachované jihozápadní části dnes bydlí minimum obyvatel, zato jsou zde areály průmyslových podniků a firem – STS, Armabeton, Prefa, ČSAD a dalších. Město Kadaň k bývalému nádraží přesunulo ubytovnu pro neplatiče a tzv. nepřizpůsobivé občany.\n\nTěžba hnědého uhlí v okolí Prunéřova a Milžan začala už před rokem 1780, kdy zde bylo v provozu několik obecních dolů. Ty se na rozdíl od dolů v okolí Pětipes udržely poměrně dlouho, protože měly podstatně lepší geologické podmínky: kvalitní uhlí bylo většinou uloženo v hloubkách do 10–20 m a mocnost sloje se přesahovala 3–6 m. Část podniků byla sice uzavřena během hospodářské krize po roce 1873, ale jiné ji překonaly a během první světové války došlo k opětovnému rozvoji podnikání. V té době byly také otevírány první velké povrchové lomy.\n\nNa jižním okraji obce se nacházel největší těžařský podnik milžansko-prunéřovské oblasti: lom \"Meissner\" (též Libuše). Byl otevřen v roce 1917 jako povrchový lom, kde se těžily dvě 3–8 m mocné sloje z hloubek do 15 m. Uhlí se vozilo po železniční vlečce do stanice Kadaň–Prunéřov, která byla pouhých 300 m daleko. Zpočátku zaměstnával až sto horníků, kteří těžili 50 000 tun uhlí ročně, ale později jeho produkce poklesla. Do roku 1940 se v lomu vytěžilo až 800 000 tun uhlí. Jeden kilometr jihovýchodně od vesnice byl důl \"Anna\" založený již v roce 1806, který zůstal v téměř nepřetržitém provozu až do roku 1940. V 19. století v něm pracovalo až 20 horníků, kteří z části hlubinně a z části povrchově dobývali 5–9 m mocnou sloj uloženou v hloubkách do 20 m. Koncem 19. století se uhlí i důlní voda využívaly v blízkém cukrovaru, do kterého vedla úzkorozchodná železniční trať. Ke konci života podniku se přešlo výhradně na povrchovou těžbu. Celkem důl vyprodukoval asi 1 000 000 tun uhlí. Další důl \"Otto\" (též Bruno) se od roku 1860 nacházel 2 km východně od vesnice. Uhlí se v něm těžilo z téměř 9 m mocné sloje v hloubce kolem 50 m pod povrchem. Prodávalo se do okolních cihelen, pivovarů a ve stanicích Buštěhradské dráhy. Důl byl uzavřen v roce 1907 s celkovou produkcí 650 000 tun uhlí.\n\nDalší doly (např. \"Trojice, Jan, Klemens\" nebo \"Karolina\") u Prunéřova patřily k menším podnikům, které zaměstnávaly okolo 5–15 horníků s jejich rodinami a ročně produkovaly 500–2000 tun uhlí. Největší z nich byl \"Václav,\" který byl otevřen od konce 60. let 19. století do roku 1912 a poskytl asi 100 000 tun uhlí. Dále tu byl od 60. let 19. století důl \"Robert,\" kde se s jednou delší přestávkou vytěžilo až do roku 1910 celkem 20 000 tun. V krátkém období let 1917–1919 se v dalším dole \"Berta\" vytěžilo 30 000 tun. Posledním větším podnikem byl důl \"Ring\" u Horního mlýnského rybníka. Byl otevřen ještě kratší dobu (1919–1920), za kterou se z hloubek do 20 m získalo asi 20 000 tun uhlí.\n\nPři sčítání lidu v roce 1921 zde žilo 2242 obyvatel (z toho 1083 mužů), z nichž bylo 135 Čechoslováků, 2076 Němců a 31 cizinců. Výrazně převažovala římskokatolická většina, ale 51 lidí bylo členy evangelických církvi, deset židů, sedm lidí patřilo k jiným nezjišťovaným církvím a deset lidí bylo bez vyznání. Podle sčítání lidu z roku 1930 měla vesnice 2324 obyvatel: 188 Čechoslováků, 2106 Němců a 30 cizinců. Počet lidí bez vyznání vzrostl na 117 a dále zde žilo padesát evangelíků, čtyři členové církve československé, devět židů, šest příslušníků ostatních církví a zbytek lidí patřil k církvi římskokatolické.\n\n\nVýznamnými památkami ve vesnici byly barokní kostel svatého Petra a Pavla zbořený v letech 1962–1966 a novorenesanční prunéřovský zámek. Z kostela má pocházet reliéf Kristovo příbuzenstvo z Prunéřova, který byl nalezen na půdě místní rokokové fary z let 1763–1766. Přes potok vedl most se sochou svatého Floriána z roku 1769 od K. J. Waitzmanna. Nedaleko mostu býval také mariánský sloup s rokokovými sochami svatého Josefa, svatého Jáchyma, svaté Anny a svatého Aloise.\n\n\n"}
{"id": "110986", "url": "https://cs.wikipedia.org/wiki?curid=110986", "title": "Rivers of Blood speech", "text": "Rivers of Blood speech\n\nRivers of Blood speech (česky \"Řeč o proudech krve\") byl kontroverzní politický projev o imigraci, který 20. dubna 1968 v Birminghamu pronesl britský konzervativní politik Enoch Powell.\n\nHlavním tématem projevu byla takzvaná antidiskriminační legislativa navrhovaná tehdejší socialistickou vládou, která by kriminalizovala projevy negativních postojů vůči přistěhovalcům v některých oblastech života Britů. Powell prohlásil tuto legislativu za urážející a nemorální.\n\nŘeč přednesl Powell po obědě v malé místnosti v hotelu Midland při výroční schůzi konzervativců z West Midlands. Varoval v ní zejména před negativními důsledky imigrace. Své pozdější pojmenování dostal projev podle verše z Vergiliovy \"Aeneidy\" „Et Thybrim multo spumantem sanguine cerno“, který Powell v projevu citoval a použil pro vyjádření myšlenky, že masivní imigrace do Británie přinese této zemi hodně škody.\n\nZa svůj projev byl Powell hned následujícího dne vyloučen ze stínové vlády Edwarda Heatha. Kvůli proslovu proběhlo několik demonstrací a stávek, a to jak na podporu Powella, tak proti němu. Powell získal značnou podporu veřejnosti, přišlo mu přes 100 000 dopisů a 700 telegramů, drtivá většina z nich mu vyjadřovala sympatie.\n\nDůsledek projevu pro Konzervativní stranu je hodnocen rozporuplně, podle některých komentátorů byla tato řeč jednou z hlavních příčin jejího překvapivého volebního vítězství v roce 1970, podle jiných komentátorů jí ubrala hlasy z řad přistěhovalců.\n\nRasové nepokoje v řadě britských měst v 80. a 90. letech zapříčiněné přistěhovalci z neevropských zemí a vysoká míra kriminality a nezaměstnanosti u přistěhovalců jsou podle Powellových sympatizantů důkazem pravdivosti pesimistické předpovědi, kterou tento politik učinil již v roce 1968. Patrick J. Buchanan ve své knize \"State of Emergency\" konstatoval, že historický vývoj dal Powellovi za pravdu.\n\nŘeč je ve Velké Británii známá a sporná dodnes, jako výraz „Enoch měl pravdu“ (anglicky \"Enoch was right\") je používaný ve Velké Británii, zvláště v Anglii, kde vychází ze srovnání současné situace v anglické společnosti s předpovědí, kterou učinil Enoch Powell.\n\nVýraz je používán k vyjádření kritiky vůči politické korektnosti, rasovým kvótám, imigraci a multikulturalismu.\n\n\n"}
{"id": "110989", "url": "https://cs.wikipedia.org/wiki?curid=110989", "title": "Rovnovážná konstanta", "text": "Rovnovážná konstanta\n\nRovnovážná konstanta charakterizuje složení reakční směsi po dosažení chemické rovnováhy.\n\nUvažujme tuto reakci:\n\nPo dosažení rovnováhy platí vztah:\n\nkde k je rychlostní konstanta přímé reakce a k zpětné reakce. Vztah pro rovnovážnou konstantu vznikne úpravou této rovnice:\n\nRovnovážná konstanta a Gibbsova energie jsou ve vztahu daném Boltzmannovým rozdělením:\nkde ΔG je změna Gibsovy energie, R je molární plynová konstanta a T je absolutní teplota. Po zlogaritmování vyjde vztah v této formě:\n\nPokud je hodnota rovnovážné konstanty mnohem větší než 1, bude v rovnovážné směsi vysoká koncentraci produktů reakce. Pokud je naopak rovnovážná konstanta menší než jedna, bude vyšší koncentrace výchozích látek. V případě, kdy je rovnovážná konstanta rovna jedné, jsou koncentrace produktů i reaktantů vyrovnané. Znalost hodnoty rovnovážné konstanty je důležitá při plánování podmínek průmyslových procesů.\n\n"}
{"id": "110991", "url": "https://cs.wikipedia.org/wiki?curid=110991", "title": "Karmelit", "text": "Karmelit\n\nKarmelit (: ) je systém metra, nacházející se pod jedním z největších izraelských měst, Haifou. Pojmenován je podle hory Karmel, na které se většina města rozkládá.\n\nSystém se otevřel veřejnosti roku 1959, po dalších třiceti letech byl zrenovován (1986–1992); od začátku 90. let jej tedy mohou opět cestující používat. Je to jeden z nejmenších systémů metra na světě; tvoří jej pouze jedna linka o šesti stanicích a celkové délce 1800 m. Jednokolejná trať s jednou výhybnou překonává převýšení 274 m; jedná se tedy spíše o podzemní lanovou dráhu, než o plnohodnotný systém metra. Vozový park tvoří dvě dvouvozové soupravy.\n\nKarmelit bývá zmiňován často jako nejmenší systém metra na světě; přestože například Tünel v Istanbulu je ještě kratší a v Karlových Varech v Česku se také nacházejí velmi krátké podzemní lanovky (jejich dráha se počítá na desítky či stovky metrů).\n\nDíky malému počtu stanic a celkové velmi malé délce není význam Karmelitu pro haifskou dopravu nijak veliký (většinu cestujících přepravují autobusy soukromých dopravců). Koncentrace obyvatelstva v jednotlivých částech města se za padesát let, které uplynuly od otevření Karmelitu, změnilo, takže význam a samozřejmě vytížení jednotlivých stanic se snížily. Přestože proběhlo mnoho diskuzí o prodloužení systému do hustěji obydlených částí města, vzhledem k finančním možnostem, které byly velmi omezené, se nakonec realizovat žádné rozšíření nezačalo.\n\nPodle zprávy za rok 2004, publikované v následujícím roce a zpracované podle místního dopravního průzkumu počet cestujících Karmelitu neustále klesá, denně jej používá zhruba okolo pouze 2 000 lidí. Na celý provoz je zde také poukazováno jako na ztrátový, a to již od roku 1992, kdy byla dokončena rekonstrukce. Celkem zpráva vyčíslila finanční ztráty mezi lety 1992 a 2003 na 191 milionů šekelů.\n\nNa začátku 21. století je však Karmelit jediným systémem svého druhu v Izraeli. Existují sice projekty na výstavbu podzemních drah v Jeruzalémě či Tel Avivu, ty však nespadají do kategorie těch podzemních drah, jejichž realizace by se mohla stát v brzké době skutečností.\n\n\n"}
{"id": "110996", "url": "https://cs.wikipedia.org/wiki?curid=110996", "title": "Hora křížů", "text": "Hora křížů\n\nHora Křížů, Hora křížů, někdy také Křížový vrch, \"(litevsky Kryžių kalnas,\" nebo též \"Domantų piliakalnis)\" (105 m n. m.) je umělý pahorek, který se nachází 11 km na severoseverovýchod od centra krajského města Šiauliai na severu Litvy, mezi vesnicemi Domantai a Jurgaičiai, mezi říčkou Kulpė a viaduktem dálnice A12 Šiauliai – Joniškis s železniční tratí Šiauliai – Joniškis. Jsou na něm postaveny tisíce křížů.\n\nHora křížů je jak křesťanským poutním místem, tak symbolem odporu Litevců vůči okupačnímu sovětskému režimu.\n\nV místě stál podle archeologických nálezů z počátku 90. let 20. století v blízkosti dnešního pahorku ve 14. století hrad livonských rytířů. První kříže byly na místě vztyčeny v první polovině 19. století na památku obětí polského listopadového povstání z roku 1831, které tam byly pohřbeny. Jako další byly na tomto místě pohřbeny oběti dalšího polského povstání, povstání lednového z roku 1863.\n\nNa počátku 20. století bylo na místě přibližně 100 křížů a jejich počet díky domácím i zahraničním poutníkům neustále rostl. V době, kdy byla Litva součástí Sovětského svazu, se vládnoucí režim pokusil místo jako nežádoucí náboženský a národní symbol několikrát zlikvidovat. Kříže byly několikrát zničeny buldozery, poprvé v roce 1961, ale místní obyvatelé je vždy opět vztyčili. V době uvolnění politických poměrů po roce 1985 Sovětský svaz snahu o zničení tohoto místa vzdal. \n\nV roce 1993 navštívil Horu křížů (Kryžių kalnas) papež Jan Pavel II., který místu věnoval dřevěnou sochu Krista. Dnes je Hora křížů cílem řady turistů i poutníků z celého světa, kteří na ni přinášejí stále nové kříže. Většina z křížů je ze dřeva, některé jsou z kovu, plastu či kamene.\n\nPo roce od návštěvy papeže Jana Pavla II., přijeli k Hoře křížů italští františkáni od svaté hory La Verna u příležitosti ceremonie postavení kříže, věnovaného Janem Pavlem II. Této slavnosti se zúčastnil také Zástupce Otce Svatého apoštolský nuncius arcibiskup Justo Mullor Garcia a ten vybídl italské františkány, aby pomohli litevským františkánům vedle Hory křížů postavit klášter. Dne 13. června 1997 za účasti litevských a toskánských františkánů papež Jan Pavel II. posvětil projekt, maketu a základní kámen vylomený z alvernské hory, do kterého byla uložena kapsule se zakládajícími listinami kláštera, a který byl položen na místě budoucího kláštera 9. května 1998. Podle dekretu z 22. dubna 2000 generálního ministra františkánů Giacomo Bini byl Klášter Řádu menších bratří Litevské provincie Svatého Kazimíra u Hory křížů dne 8. července 2000 slavnostně vysvěcen. Autorem projektu byl františkánský architekt Angelo Polesello. Stavbu realizoval architekt-restaurátor Kláštera hory v La Verně Leandro Rimmaudo Nunzio. Vnitřní vybavení je dílo sochaře Rimanta Sakalauska. Autor vitráží je profesor Algis Dovydėnas. V klášteře jsou ikony „Stigmata Sv. Františka” a „Na trůně Mariině”, jejichž autorem je Carlo Bertagnin. Na nádvoří kláštera je bronzová socha „Sv. František v extázi” od sochaře Fabrizia Gianniniho. V klášteře je kromě cel a reprezentační místnosti také modlitebna, bohoslužby se konají denně od 11 hodin, v neděli také od 17 hodin. Vedle kláštera je patrový altán (vyhlídka). \n\n\n"}
{"id": "110997", "url": "https://cs.wikipedia.org/wiki?curid=110997", "title": "Šiauliai", "text": "Šiauliai\n\nŠiauliai (IPA: /ʃoʊˈleı/, česky zastarale \"Šavli\") je čtvrté největší město Litvy, ve kterém žije přibližně 130 000 obyvatel. Město je spíše administrativním, kulturním a obchodním centrem oblasti, žádné z průmyslových odvětví v něm není výrazněji zastoupeno. Sídlí zde biskup diecéze Šiauliai.\n\nŠiauliai se nachází ve východní části Žemaitské vysočiny. Město bylo založeno v 13. století v místě bitvy u Saulė, v níž v roce 1236 porazila litevská vojska livonské rytíře. V 16. až 18. století bylo město hlavním centrem okolní zemědělské oblasti. Za svoji existenci bylo několikrát výrazně poničeno. V letech 1661, 1692, 1701 jej poničili Švédové, v první polovině 19. století francouzská armáda, v druhé polovině 19. století město vyhořelo, za první světové války bylo se zemí srovnáno 65 % městských budov, za druhé světové války dokonce 80 % budov. Středověká část města se vůbec nedochovala, jedinou památkou staršího data stavby je Katedrála svatého Petra a Pavla z počátku 17. století.\n\nVe městě se nachází řada muzeí \"(Muzeum Aušra, Muzeum jízdních kol, Muzeum literatury, Železniční muzeum, Fotografické muzeum, Požárnické muzeum, Muzeum rádia a televize, Muzeum rozvodů vody…)\" z nichž se většina nachází spolu s řadou restaurací, kaváren a obchodů na nejznámější ulici města, Vilniuské ulici (Vilniaus gatvė). V roce 1975 byla v části této ulici otevřena první pěší zóna v Sovětském svazu. V roce 1986 bylo ve městě vybudováno náměstí Slunečních hodin. Další památkou ve městě je Vrch povstalců, kde jsou pohřbeni povstalci z roku 1863 a němečtí vojáci padlí v obou dvou světových válkách. Asi deset kilometrů severně od města se nachází známá Hora křížů.\n\nV Šiauliai je autobusové nádraží, které zajišťuje spojení s okolními i vzdálenými obcemi a také na Horu křížů. V železničním nádraží odbočuje z trati spojující Vilnius s Klaipedou mezistátní trať do Rigy, na které však již byla zastavena osobní doprava.\n\nVe městě sídlí vysoká škola Šiaulių universitetas a také letecká základna, využívaná leteckými silami Severoatlantické aliance ke střežení vzdušného prostoru pobaltských států, které nemají vlastní nadzvukové stíhací jednotky.\n\n"}
{"id": "111000", "url": "https://cs.wikipedia.org/wiki?curid=111000", "title": "Kaunas", "text": "Kaunas\n\nKaunas (dříve česky také \"Kovno\", \"Kowno\", německy \"Kauen\") je litevské město ležící na soutoku řek Neris a Němen. Město má přibližně 304 000 obyvatel a je tak druhým největším městem Litvy. Je také hlavním městem stejnojmenného kraje. U města se nachází Kaunaská přehrada (největší v zemi).\n\nKaunas byl založen patrně počátkem 11. století, první dochovaná písemná zmínka o něm pochází z roku 1361. Roku 1362 bylo město spáleno, byl zbořen i jeho hrad. Záhy však došlo k jeho obnově a v roce 1408 získalo opět městská práva. Roku 1440 se stal Kaunas členem hanzy. Město se postupně stalo obchodním centrem, ale jeho rozvoji uškodilo několikanásobné poničení ze strany Švédů, Rusů a později i napoleonské armády. Další rozvoj města nastal až ve druhé polovině 19. století, kdy se město stalo jednou z ruských hraničních pevností. Během první světové války bylo město přibližně po dobu tří let obsazeno německou armádou. V letech 1919–1939 byl Kaunas z důvodu polské okupace Vilniusu hlavním městem samostatné Litvy. V důsledku paktu Ribbentrop – Molotov a sovětského nátlaku na Litvu byl v roce 1940 Kaunas, stejně jako celá Litva, obsazen Rudou armádou. V letech 1941 až 1944 byl Kaunas okupován vojsky třetí říše, v roce 1944 jej získal opět Sovětský svaz. Po rozpadu Sovětského svazu se stal Kaunas součástí samostatné Litvy.\n\n\n\nv roce 2001:\n\nv roce 1939:\n\nv roce 1919:\n\nMěstem prochází Dálnice A1.\n\n\n"}
{"id": "111004", "url": "https://cs.wikipedia.org/wiki?curid=111004", "title": "Enže", "text": "Enže\n\nEnže ( ) je řeka v Rakousku (Štýrsko, Salcbursko, Horní Rakousko, Dolní Rakousko). Celková délka toku je 254 km. Plocha povodí měří 5940 km².\n\nPramení v v pohoří Radstadské Taury a na horním toku teče podél jejich severního úpatí. Poté obtéká jižní úpatí masivu Dachstein. Pod Admontem prolamuje pohoří Gesäuse, které je součástí Ennstaler Alpen. Nejdivočejší je vstupní soutěska Gesäuseeingang. Pod horami zprava přijímá největší přítok řeku Salza. Na dolním toku teče zvlněnou rovinou. Do Dunaje se vlévá zprava po 254 km u Mauthausenu.\n\nK povodním dochází v dubnu a v květnu. Průměrný průtok vody činí 195 m³/s.\n\nVodní doprava je možná na dolním toku. Po řece se plaví dřevo. Využívá se také k zisku vodní energie. Horní tok s řadou peřejnatých úseků různých stupňů obtížnosti je oblíbeným cílem vodáků. Enns protéká městy Radstadt, Schladming, Liezen, Admont, Steyr a Enns.\n\n"}
{"id": "111011", "url": "https://cs.wikipedia.org/wiki?curid=111011", "title": "Michael Bolton", "text": "Michael Bolton\n\nMichael Bolton vlastním jménem Michael Bolotin (* 26. února 1953 v New Haven, Connecticut, USA) je americký zpěvák a skladatel známý hlavně svými pomalými rockovými baladami, které zpívá svým příznačným silným, chraplavým hlasem.\n\nJeho úspěchy čítají 53 milionů prodaných alb, dvě ocenění prestižní Grammy Awards a dvojnásobné vítězství v prestižní hitparádě Billboard Hot 100.\n\nBolton se narodil v roce 1953 v židovské rodině v New Havenu. V dětství k jeho úspěchům patřilo zařazení do sboru, kdě měl povinnosti vokalisty. Svou první smlouvu s hudební společností podepsal v patnácti a své první veřejné vystoupení měl začátkem 70. let s rockovou kapelou nazvanou \"Blackjack\", kde působil i s budoucím kytaristou skupiny Kiss Brucem Kullickem.\n\nSkupina se vydala i na turné s Ozzym Osbournem. Sólovou kariéru odstartoval v roce 1983, jeho prvním významným hitem se stala píseň How Am I Supposed to Live Without You a také světoznámý hit \"Gloria\".\n\nČasto spolupracoval i se zpěvačkou Laurou Branigan spolu vydali song nazvaný \"I Found Someone\" v roce 1985. Bolton poté psal písně jak pro sebe, tak i pro její sólovou kariéru. Psal i pro takové zpěváky, jakými jsou Barbra Streisand nebo Peabo Bryson. Zazpíval si například i s Lucianem Pavarottim, Rayem Charlesem, Lady Gaga nebo B. B. Kingem, Lonely Island na skladbě Jack Sparrow.\n\nMá hvězdu na Hollywoodském chodníku slávy.\n\n\n"}
{"id": "111012", "url": "https://cs.wikipedia.org/wiki?curid=111012", "title": "Myslejovice", "text": "Myslejovice\n\nObec Myslejovice leží v okrese Prostějov, 10 km jihozápadně od Prostějova. Její součástí jsou i vesnice Křenůvky, 2 km severně, a Kobylničky 2 km jižně od mateřské obce. Žije zde obyvatel. Katastrální území obce má rozlohu 693 ha, z toho Myslejovice 379 ha, Kobylničky 119 ha, Křenůvky 195 ha. Nadmořská výška Myslejovice 353 m, Kobylničky 346 m, Křenůvky 347 m.\n\nVětšina odborné literatury se přiklání k tomu, že první písemná zmínka o obci Myslejovice pochází z roku 1267 (Kobylničky roku 1377, Křenůvky roku 1386) tehdy se jmenovala \"Myzlagwiz\", v 17. a 18. století \"Mysliovice\" a od roku 1925 Myslejovice. Autor návrh znaku a vlajky zdůvodnil následovně: lokalita byla osídlena v dávné minulosti a na třech blízkých vrších: Kozákově, Zámčisku a Spáleném vrchu, kde jsou zbytky hradiště z doby starého slovanského osídlení. V okolí se tak našly stopy po osídlení ze tří období – doby kamenné, bronzové a z kultury galské. Do třetice se obec skládá ze tří částí: Myslejovic, Kobylniček a Křenůvek. Trojvrší ve znaku připomíná písmeno M, což je první písmeno názvu obce.\n\nV nejstarším období se vlastníci obce často měnili. Od konce 14. století až do roku 1848 příslušely všechny tři části pod plumlovské panství, což připomíná zubří hlava a červená a zlatá barva ze znaku Plumlova. Smrky vycházejí z pečeti a především ze starého razítka obce Myslejovice, kde myslivec kráčí lesní krajinou. Podkovy: jedna je za část Kobylničky, která měla v pečeti koně (kobylu), druhá je Křenůvkami, kde chovali koně v dobách nedávno minulých a chovají je dodnes. Lilie symbolizuje kostel zasvěcený Zvěstování Panny Marie. První školní výuka začala s příchodem faráře po postavení kostela, současná školní budova byla vystavěna roku 1889.\n\nSoučástí katastrálního území Myslejovice byly dříve i pozemky moderního katastrálního území \"Ostatky u Křenůvek\", jakož i části lesů zasahující do moderních k. ú. \"Pulkava\", \"Stříbrná u Březiny\", \"Osina\" a \"Chaloupky u Otaslavic\". Se vznikem vojenského újezdu Březiny Myslejovice značnou část svého katastru ztratily, ale k 1. lednu 2016 se k obci, resp. k její části Křenůvky navrátilo území k. ú. \"Ostatky u Křenůvek\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nVe zlato-červeném třemi oblouky děleném štítě na hoře černá zubří hlava se zlatou houžví a červeným jazykem, provázena dvěma uťatými smrky přirozené barvy, dole lilie provázená nahoře dvěma odvrácenými podkovami, vše zlaté.\n\n\nZápadně od obce se v lesích nachází chata Wintrovka, kterou vlastnil Karel Winter, bratr významného prostějovského podnikatele a majitele tamější sladovny Bruna Wintera. Ten tu později spáchal sebevraždu, což připomíná pomníček nedaleko chaty.\n\nZápadní částí obce protéká potok Brodečka, jenž se tu stéká s Pytláckým potokem.\n\nNa západ od obce se rozprostírají lesy vojenského újezdu Březina.\n\n\n"}
{"id": "111041", "url": "https://cs.wikipedia.org/wiki?curid=111041", "title": "Válka s Mloky", "text": "Válka s Mloky\n\nVálka s Mloky (někdy též Válka s mloky) je klasická alegorie Karla Čapka, napsaná roku 1935 (poprvé vydaná v letech 1935–1936 na pokračování v Lidových novinách).\n\nKapitán Van Toch (který je ovšem českého původu) objeví na ostrově Tana Masa v Tichém oceánu podivné, inteligentní, v moři žijící tvory, podobné mlokům. Zahájí s nimi výměnný obchod: kapitán Van Toch dodá mlokům nože na obranu proti žralokům, kteří mločí populaci decimují, a mloci na oplátku budou nosit kapitánu Van Tochovi perly. Seznámí s tímto projektem svého známého z dětství, továrníka G. H. Bondyho, který začne mlokům dodávat i jiné potřeby. Kapitán Van Toch mezitím vysazuje mloky i na jiných ostrovech Tichého oceánu. Po smrti kapitána Van Tocha se začne s mloky obchodovat jako s levnou pracovní silou, jsou také podrobeni vědeckému výzkumu, z něhož vyjde najevo, že se jedná o druh \"Andrias scheuchzeri\", miocénního mloka, u kterého se předpokládalo vyhynutí. Mloci se ale postupně vyvinou v ještě inteligentnější tvory (za pomoci člověka), značně se přemnoží, vzbouří, začnou vyhrožovat lidem válkou, jestli jim nedovolí zbourat břehy pevnin, aby mohli rozšířit svůj podmořský svět. Mloci bourají pevniny, vzhledem k potřebě vzniku mělčin. Ze začátku je dáno, že mloci nemohou žít ve sladké vodě. Beznadějnost situace je zdůrazněna na konci knihy, kdy se už i ve Vltavě objeví \"černá hlava s opačnými víčky. Budoucnost lidstva je nejistá...\"\nVálka s mloky je z hlediska tématu relativně klasickou antiutopií, obávající se odlidštění společnosti. V textu je značné množství narážek na německý nacismus, s nímž Čapek hluboce nesouhlasil (např. \"„Zejména v Německu byla veškerá vivisekce (mloků) přísně zapovězena, ovšem jen židovským badatelům.“\"), celé dílo je také možno vykládat jako alegorii na rozpínavost Třetí říše (teze o \"lebensraumu\").\n\nV roce 1958 vznikla rozhlasová adaptace románu s Karlem Högerem, Janem Pivcem, Rudolfem Hrušínským, Františkem Filipovským a dalšími režírovaná Jiřím Horčičkou. V roce 2009 vyšla na 2CD ve vydavatelství Radioservis.\n\nV roce 1980 chystal Jiří Suchý napsat na námět románu hudební představení. Napsal texty deseti písniček (\"Byznys\", \"Čerti moře\", \"Kapitáni\", \"Kuplet\", \"Salamandr song\", \"Star\", \"Tana Masa\", \"To je perla kapitáne\", \"To už je přece kapitál\", \"Ty starý časy\"), které zhudebnil Václav Kašlík. Projekt se ale nerealizoval, texty písniček však vyšly knižně v \"Encyklopedii Jiřího Suchého\", svazek 7, Písničky To–Ž, Karolinum a Pražská imaginace, Praha 2001: s. 89–99.\n\nV roce 2011 se objevovaly v tisku zprávy o připravovaném filmu Tomáše Krejčího.\n\nV lednu 2013 byla ve Státní opeře Praha uvedena opera \"Válka s mloky\" skladatele Vladimíra Franze.\n\nV listopadu 2018 byla v pražském Divadle D21 uvedena kabaretní adaptace \"Války s Mloky\", \nkterou pro D21 zdramatizoval David Košťák a zrežíroval Jakub Šmíd.\n\n\n\n"}
{"id": "111050", "url": "https://cs.wikipedia.org/wiki?curid=111050", "title": "Doba římská na území Česka", "text": "Doba římská na území Česka\n\nDoba římská se v české archeologii vymezuje období let 50 nebo 30 př. n. l. až do roku 350 nebo 380 n. l., kdy bylo území České republiky obýváno především germánskými kmeny. Počátek doby římské je určeno odchodem Keltů a zároveň počátkem pronikání prvních Germánů na české území. O konci doby římské se uvažuje někdy v 2. polovině 4. století, kdy začaly etnické pohyby, které se charakterizují jako doba stěhování národů. Pro celé období doby římské je charakteristickým prvkem interakce, konflikty a vzájemné ovlivňování mezi germánskými kmeny na území Germánie a Římany na území římského impéria.\n\nPo celé období doby římské na českém území žily kmeny Markomanů, na Moravě společně s Kvády. V mladší době římské přišlo ze středního Polabí nové obyvatelstvo, které proniklo až na severní Moravu.\n\nZákladní chronologické členění doby římské na území Česka vychází z periodizace H. J. Eggerse (1955) sestavené archeologicko-historickou metodou. Další čeští badatelé se chronologického členění dle Eggerse přidržovali a vychází z něj i členění pro území Čech navržené V. Salačem v syntéze doby římské v publikační řadě Archeologie pravěkých Čech (2008). Otázkou chronologie počátku doby římské v Čechách se zabýval E. Droberjar (1999, 2006). Pro území Moravy a Slezska je využíváno členění J. Tejrala.\n\n\nNejvětší počet sídlišť pochází ze starších stupňů doby římské. Později, pravděpodobně v závislosti na odlivu obyvatelstva, se jejich počet snížil. Na Moravě je zjištěných sídlišť zřetelně menší počet, prozkoumané není žádné. Obytné objekty byly zahloubené. Přítomnost, množství a funkce obecně špatně zachytitelných nadzemních objektů tohoto období není známé. Dále se v rámci sídlišť zachytily zásobní jámy, hliníky, odpadní jímky a také studny (Ratenice na Nymbursku).\n\nV Čechách i na Moravě byly nalezeny téměř výlučně neopevněné osady v nížinách. Teprve na závěr doby římské se začínají využívat výšinné polohy. Osady většinou stály na mírných svazích obrácených k jihu nebo jihovýchodu, obvykle v blízkosti vodního toku; nezřídka v záplavových zónách, což stěžuje jejich identifikaci i výzkum.\n\nČastými objekty zaznamenávanými na sídlištích jsou zahloubené chaty obdélného půdorysu (zemnice a polozemnice). Pro většinu těchto objektů je typické šestiúhelníkové schéma rozmístění šesti kůlů, které podpíraly sedlovou střechu. Měly hliněné podlahy a typicky proutím vyplétané a hlínou omazané stěny, ačkoliv některé nálezy svědčí i o srubové konstrukci. U některých z těchto chat, častěji na Moravě, se vyskytuje výklenek v delších bočních stranách interpretovaný jako vstup. Chaty se šesti kůly převažují od stupně Ř-B1, ale existovaly i jiné varianty. Podlouhlé chaty se dvěma kůly u kratších stěn se vyskytují zejména ve stupni Ř-A a navazují na starší laténské nebo labskogermánské typy. Polozemnice bývají orientovány v ose V-Z nebo SZ-JV. Plocha zahloubených chat v Čechách a na Moravě je v průměru 14m, což je téměř dvojnásobek oproti podobným objektům nalézaným v dolním Polabí. V chatách se jen zřídka nalézají otopná zařízení, dosud bylo nalezeno několik ohnišť vydlážděných kameny a v jednom případě velká pec zabírající 20% zahloubené plochy, která vylučuje obytné využití objektu. Další polozemnice sloužily plně železářské výrobě. Otázka do jaké míry byly polozemnice využívány k bydlení není dosud vyřešena. Proti obytnému účelu mluví absence otopných zařízení, pro naopak hovoří absence dokladů jiných nadzemních staveb. Mělčeji zahloubené kůlové stavby ale nemusely být při výzkumu vždy rozpoznány, nebo byly jejich doklady při skrývce povrchových vrstev zničeny. Variantou je, že některé polozemnice byly součástí větší částečně nadzemní stavby.\n\nJako domy jsou označované nezahloubené obdélné stavby kůlové konstrukce s větším počtem kůlů. Dělené jsou podélně i příčně, jsou jedno- až trojlodní. Dle poznatků ze sídlišť doby římské v Německu, zejména kulturně blízkém Durynsku, sloužily zároveň k bydlení i ustájení dobytka. V Čechách a na Moravě byly tyto objekty zaznamenány jen zřídka, lze však předpokládat, že byly daleko běžnější.\n\nČasto jsou součástí sídlišť pece různého určení. Jsou to zejména železářské pece, identifikované dle výskytu železářské strusky v jejich okolí. Patří k typu se zahloubenou nístějí (dno pece) a vyskytují se zvláště v zahloubených objektech, výjimečně samostatně. Některé z nalezených topenišť bývají považovány za pece k pálení vápna nebo k výrobě dřevěného uhlí či dehtu. Interpretace jiných topeništ jako chlebových a keramických pecí je nejistá.\n\nČtvercové stavby většinou se čtyřmi kůly v rozích jsou považovány za špýchary. Jejich plocha se pohybuje od 2 do 15 m\n\nObjekty interpretované jako zásobní jámy jsou některými badateli uváděny, ale jejich výskyt není velký. Klasické hruškovité či kónické zásobní jámy určené na skladování obilí se zřejmě nevyskytují a obilí bylo pravděpodobně skladováno v nadzemních špýcharech.\n\nAmorfní jámy vyskytující se na sídlištích jsou interpretovány v některých případech jako hliníky, většinou však jejich účel není znám.\n\nTypickým germánským způsobem nakládání s mrtvými na českém území je žárový ritus. Již od plaňanského horizontu začala vznikat rozsáhlá pohřebiště (Stehelčeves, Dobřichov-Pičhora, Třebusice, Tišice, Lužec nad Vltavou, Opočno u Loun, Pňov, Přešťovice, Kostelec na Hané), která začala být zkoumána již v 19. století. Hroby byly jak popelnicové, tak jámové. Důležitým archeologickým pramenem se staly milodary, které byly do hrobu přiloženy k spáleným ostatkům mrtvého (často samy prošly žárem hranice, a jsou proto nalézány v neúplném či zdeformovaném stavu). Mohlo se jednat o zbraně, bronzové nádoby, keramiku, kovové spony opasků, ty jsou důležitou chronologickou pomůckou) a jsou důležitým indikátorem vztahů k ostatním kulturám, resp. k římskému impériu. Jsou důkazem přítomnosti importů.\n\nVedle těchto pohřebišť se vyskytují ve starší době římské osamoceně či v malých skupinkách i kostrové hroby lübsowského typu.\n\nVedle žárových hrobů se někdy v mladších stupních doby římské vyskytují tzv. vrstvové hroby (resp. rozptylové loučky), které jsou chápány jako projevy vlivu przeworské kultury.\nOd poloviny 3. století se vlivem příchodu nového obyvatelstva z Polabí objevují i kostrové hroby, zpočátku ojediněle a s bohatou výbavou, později vznikají celá pohřebiště.\n\nNěkdy v 2. polovině 1. století př. n. l. (spíše až od 30. let) začaly na do té doby Kelty obývané území pronikat první germánské skupiny, nositelé grossromstedtské kultury, pravděpodobně především z Durynska. V tomto období tzv. plaňanského horizontu se vytvořilo první stálé, i když relativně řídké germánské osídlení především ve středních, východních, severozápadních a jižních Čechách. Ojedinělé doklady pocházejí i ze západních Čech. V severních Čechách se v té době udržela ještě kulturně smíšená kobylská skupina. Na východní Moravě zasahovala na území Čech púchovská kultura a v omezené míře se šířila i przeworská kultura. Na Moravě nejsou doklady souvislejšího germánského osídlení tohoto stupně, což může být stavem bádání, ale podstatné prořídnutí osídlení je patrné. Ohledně germánského osídlení Moravy této doby je příliš málo poznatků, než aby bylo možno dojít k seriózním závěrům.\n\nVzhledem k tomu, že se nová kultura rozšířila velmi rychle, a doklady mohutného opouštění sídlišť ve výchozích oblastech chybějí, předpokládá se, že migranti nebyli početní, ale původní laténské (keltské) obyvatelstvo přejalo jejich kulturu. Delší koexistence obou kultur se nepředpokládá, ve všech podstatných znacích, jako je způsob pohřbívání, struktura sídlišť či organizace a způsob výroby, došlo k rychlým změnám. Změnily se také kulturní vazby z jižních, převládajících v laténském období, na severní, které přetrvaly až do konce období stěhování národů. Přímý styk mezi Kelty a Germány ale dokládají jména některých řek a pohoří.\n\nKrátce před přelomem letopočtu, uváděná data se pohybují mezi 9 a 1 př. Kr., do Česka přišla nová a mnohem silnější migrační vlna, která je spojována s kmenem Markomanů. Jejich vůdce Marobud záhy vytvořil říši, nebo spíše kmenový svaz, zahrnující dle Strabóna také Lugie, Semnony, Hermundury a Langobardy (odtud horizont Marobudovy říše), a která zřejmě zasahovala kromě Čech a Moravy na sever směrem k Baltskému moři a na severozápad podél toku Labe. V tomto období vznikla velká a bohatá žárová pohřebiště Dobřichově-Pičhoře v okrese Kolín a v Třebusicích v okrese Kladno, kde se předpokládají být pohřbeni příslušníci Marobudovy družiny. Na Moravě se v této době vedle Markomanů usazují Kvádové.\n\nHmotná kultura se mezi stupni ŘA a ŘB proměňuje, mění se tvar i výzdoba nádob, jsou užívány jiné typy spon. Na sídlištích se v objevují nové typy chat se šesti kůly (viz výše). Pravděpodobně se mění i sídlištní struktura, některá sídliště jsou opuštěna a na vznik nových lze usuzovat ze založení nových pohřebišť. Na starších pohřebištích vzrůstá počet pohřbených a vzrůstají také rozdíly mezi výbavami jednotlivých hrobů, což ukazuje na rostoucí sociální diferenciaci. Objevují se hroby kostrové. Na význam Čech v tomto období ukazuje mimořádně velká koncentrace importovaného římského zboží, zejména bronzových nádob, jejichž dovoz ale na závěr období prudce klesá.\n\nMarobudova vláda trvala do roku 18 n. l., kdy byl svržen, nucen odejít do exilu v Ravenně a nahrazen Katvaldou, který byl záhy také vypuzen a odešel na římské území. Skupiny obyvatel, které odešly s oběma bývalými vládci nebyly vpuštěny na římské území a usadily se na jižní Moravě a jihozápadním Slovensku. Do stupně B1 spadá i horizont tzv. klasických spon s očky, kdy část populace odešla do Podunají do Vanniova království, stále ale zůstala funkční některá velká pohřebiště. Po zániku Marobudovy říše opouštěly germánské elity území Čech zřejmě postupně, jak dokládají některé později datované římské importy, a přesunují se na Moravu a jihozápadní Slovensko, kde po polovině 1. století narůstá počet bohatě vybavených hrobů a římských importů.\n\nPo pádu Marobudovy říše se české území dostalo do určité izolace, což se projevilo jak zmenšeným množstvím importů, tak chudšími pohřby. Až v mladší fázi B2 je znovu zaznamenáno větší množství importů, v této době vzniká i významné pohřebiště v Lužci nad Vltavou. Na Moravě se až v této době vytvořila pevnější sídelní struktura s výraznějším zahuštěním v jižních oblastech.\n\nDo tohoto stupně spadá tzv. horizont markomanských válek, kdy se část českého území opět dostalo do zorného pole římského politického zájmu. Především na jižní Moravě jsou z této doby doloženy významné archeologické lokality, v čele s Mušovem (Mušov IV, V a VI), kde bylo zachyceno několik římských vojenských táborů. V této době byly silněji zachyceny vlivy z Polska, z oblasti przeworské kultury i v Čechách.\n\nV 1. polovině 3. století se dále projevují vlivy przeworské kultury (např. na pohřebišti v Lužci nad Vltavou), vznikla i nová pohřebiště, např. v Dobřichově–Třebické, Plotišti nad Labem či Pňově. V tomto období snad stoupal i význam východních kvádských oblastí v Pováží, v oblasti Čech a Moravy zůstávaly spíše na periférii. Na konci tohoto stupně ze středního Polabí přišlo nové obyvatelstvo hlavně do severozápadních Čech, dokladem tohoto byly nově založená žárová pohřebiště (např. v Opočně u Loun). Tyto skupiny se o něco později dostaly až na Moravu, kde je jejich výskyt zařazen do tzv. kostelecké skupiny. V 2. polovině 3. století se objevují prvé kostrové hroby, doloženy jsou především bohaté ženské hroby (Soběsuky, Prosmyky v Ústeckém kraji).\n\nNa konci doby římské se dále pohřbívalo chudě na žárových pohřebištích, jen výjimečně se dnes nacházejí i milodary. Ve středních a severozápadních Čechách byly objevená kostrová pohřebiště vlivem průniků z labsko-germánského kulturního okruhu. Ze severu stále pronikaly vlivy pozdní przeworské kultury (dobrodzieňská skupina). Na Moravě se na samém konci doby římské formoval tzv. zlechovský typ.\n\n\n"}
{"id": "111073", "url": "https://cs.wikipedia.org/wiki?curid=111073", "title": "Klášter Rosa coeli", "text": "Klášter Rosa coeli\n\nZřícenina kláštera premonstrátek Rosa coeli (z latiny \"Růže nebes\") se nachází na východním okraji města Dolní Kounice v okrese Brno-venkov. Jeho areál se zříceninou klášterního kostela a s barokní rezidencí je chráněn jako kulturní památka České republiky.\n\nPodle kronikáře Jarlocha založil klášter v roce 1181 moravský velmož Vilém jako pokání za poničený majetek v Rakousích, kam podnikal vojenské vpády. Vilém se spojil s želivskými premonstráty, kteří v Dolních Kounicích vybudovali klášterní provizorium, takže se zde již v roce 1183 mohla usídlit komunita premonstrátek z konventu v Louňovicích. Do čela kláštera byl postaven převor, později se titul představeného ustálil na proboštovi. Před rokem 1276 si nechal kounický konvent vyhotovit falzum zakládací listiny s rokem 1173, výčet majetku, který Vilém z Pulína nově založenému klášteru daroval, je však poměrně přesný.\n\nSnad ve druhé čtvrtině 14. století byla zahájena stavba nového gotického klášterního kostela, na což navázala přilehlá kvadratura s rajským dvorem, která byla dokončena zřejmě až na začátku 15. století. V první polovině 14. století byl také postaven klášterní hrad na blízkém návrší. Všechny tyto rozsáhlé investice mohly být jednou z příčin zadluženosti kláštera v té době.\n\nJe možné, že za husitských válek byl konvent vypálen; uváděn je rok 1423, což však nelze přesně doložit. V dalším průběhu století se hospodářská situace kláštera stabilizovala a na začátku 16. století byl kounický probošt jedním z nejvýznamnějších moravských prelátů. V následujících letech se však kounický konvent dostal do krize. Probošt Martin Göschl přestoupil po roce 1522 na luteránskou víru a oženil se s jednou z jeptišek, a i zbytek komunity do značné míry opustil řádové předpisy. Na nátlak olomouckého biskupa Stanislava Thurza musel Göschl v roce 1526 Dolní Kounice opustit. V Mikulově se stal novokřtěncem, posléze však byl zatčen a v biskupském vězení zemřel. Za jeho nástupce Jana však konvent zcela zanikl.\n\nPustý klášter byl ponechán vlastnímu osudu, jeho panství převzal král a markrabě Ferdinand I. Habsburský. Ten jej zpočátku zastavoval, nakonec roku 1537 prodal kounické panství s konventem místokancléři Českého království Jiřímu Žabkovi z Limberka, který v opraveném klášterním kostele nechal zřídit rodinnou hrobku. Panství ještě několikrát změnilo majitele, od roku 1622 jej drželi Ditrichštejnové. Od nich v roce 1698 zakoupili areál kláštera strahovští premonstráti a pokusili se jej obnovit. Požár v roce 1703 však jejich plány překazil, po opravách obytných budov zde sídlil strahovský administrátor, samotný klášter s kostelem však chátral. Premonstráti jej nakonec v roce 1808 prodali zpět Ditrichštejnům. V roce 1926 vznikl Komitét pro záchranu památek v Dolních Kounicích, který podnítil základní zabezpečovací a restaurátorské práce, v nichž po druhé světové válce pokračovalo Krajské středisko státní památkové péče v Brně. Dnes veřejně přístupný areál kláštera s kostelem vlastní brněnské biskupství, provozovatelem je Městský úřad Dolní Kounice.\n\nAreál kláštera je příležitostně využíván filmovými a televizními štáby, natáčela se zde například pohádka \"O statečném kováři\" (1983) nebo seriály \"Četnické humoresky\" (2007) a \"Labyrint\" (2017).\n\nPodoba kláštera z doby před 14. stoletím není v ucelené formě známá. Při záchranném archeologickém výzkumu v roce 2012 v dnes stojící budově tzv. barokního konventu bylo identifikováno 5 stavebních fází předcházejících této stavbě. Nejstarší z nich představuje podlouhlá stavba z kvádříkového zdiva datovaná do závěru 12. století. Může být interpretována jako nejstarší fáze kláštera, nebo jako objekt darovaný klášteru při jeho založení. Do současnosti se dochovala zřícenina kostela Panny Marie s navazujícím ambitem a rajským dvorem, obě gotické stavby pochází právě ze 14. století. Samotná kvadratura ale částečně využívá obvodových zdí původní románské klášterní baziliky (západní a severní obvodní zeď křížové chodby a severní stěna kaple svatého Jana Křtitele/kapitulní síně). Stavba ambitu zaklenutého křížovou klenbou byla zřejmě zahájena v 50. nebo 60. letech 14. století, horizontální spára svědčí o přestávce v budování, zbytek stavby byl dokončen v pozdním 14. století (refektář zmiňován 1388), možná i na začátku století následujícího. Z kleneb v poškozeném prvním patře jsou dochovány pouze konzoly. Obytné prostory kláštera se nedochovaly.\n\nAmbit byl opraven strahovskými premonstráty na přelomu 17. a 18. století (svorník s nápisem a rokem 1701), severně od něj řeholníci vybudovali trojlodní barokní rezidenci, která je nyní využívána jako byty. Roku 1902 byla křížová chodba nově zastřešena.\n\nZápadně od kláštera s kostelem, jehož areál je obehnán středověkou zdí, se nachází hospodářský dvůr s hrotitou bránou, hlavní přístup od města.\n\nV rámci Programu záchrany architektonického dědictví bylo v letech 1995-2014 na opravu památky čerpáno 16 610 000 Kč.\n\n"}
{"id": "111074", "url": "https://cs.wikipedia.org/wiki?curid=111074", "title": "Latacunga", "text": "Latacunga\n\nLatacunga je ekvádorské město ležící jižně od hlavního města Quita, vzdáleného asi 2 hodiny autobusem po panamerické dálnici. Populace ve městě čítá 54 000 obyvatel, nadmořská výška je 2800 m. Město je dobrým výchozím bodem pro výstupy na nedaleké vulkány Cotopaxi (5897 m), Iliniza Sur (5248 m), Iliniza Norte (5126 m) a Lagunu Quilotoa (3854 m).\n\nLatacunga je hlavní město provincie Cotopaxi a ačkoliv není příliš významné ani krásné, má zajímavou historii. Název města pochází z indiánského výrazu \"llacta cunani\", což znamená \"místo, které jsem si vybral\". Po španělské invazi v 16. století byla Latacunga významným koloniálním centrem, ale v současnosti zde nalezneme pouze málo známek zašlé slávy.\n\nDominanta města, nedaleký vulkán Cotopaxi Latacungu třikrát výrazně poničil při sopečných erupcích v letech 1742, 1768 a 1877. Město bylo vždy znovu vystavěno.\n\nVětšina historických budov byla zničena při erupcích Cotopaxi, v centru Latacungy můžete navštívit malé etnografické muzeum \"Molinos de Monserrat\", radnici, katedrálu nebo rozkvetlý Park Vicenta Leóna (španělsky \"Parque Vicente León\"). V centru města se nachází nezpočet turistických agentur, organizujících výstupy na nedaleké sopky.\n"}
{"id": "111082", "url": "https://cs.wikipedia.org/wiki?curid=111082", "title": "Iliniza", "text": "Iliniza\n\nIliniza je vulkán ležící v Jižní Americe, zhruba 55 km od ekvádorského hlavního města Quita. V těsné blízkosti, cca 1 km od sebe, leží dva vrcholy – Iliniza Sur (5248 m) je šestou nejvyšší ekvádorskou sopkou a Iliniza Norte (5126 m), osmý nejvyšší vulkán.\n\nVrchol Iliniza Sur je trvale pokryt sněhem a ledem s množstvím trhlin a padajícího kamení, proto se výstup udává jako jeden z nejobtížnějších v Ekvádoru a doporučuje se pouze zkušeným horolezcům, na rozdíl od Iliniza Norte, která nebývá pokryta sněhem celoročně a stoupání je snadnější. Ve výšce 4650 m stojí chata Refugio Nuevos Horizontes.\n\nPrvní výstup na vrchol Iliniza Sur podnikli Jean Carrel a Luis Carrel v květnu roku 1880. Na vrchol Iliniza Norte jako první vystoupila skupina ekvádorských horolezců v roce 1912.\n"}
{"id": "111085", "url": "https://cs.wikipedia.org/wiki?curid=111085", "title": "Doktor pedagogiky", "text": "Doktor pedagogiky\n\nDoktor pedagogiky (z lat. ', ve zkratce PaedDr. před jménem) je akademický titul, který byl dříve udílen v tehdejším Československu absolventům pedagogických fakult a fakult tělesné výchovy a sportu. Udělován byl na základě absolvování dodatečné rigorózní zkoušky, jejímž součástí byla zpravidla též i obhajoby rigorózní práce. V Česku tento titul v současné době udělován není. Uděluje se na Slovensku v oblasti konkrétního oboru pedagogických věd, a to nejen na pedagogických fakultách univerzit, ale i na filozofických a přírodovědných. Podmínky pro jeho dosažení na Slovensku jsou však oproti období ČSSR značně ztíženy, lze ho získat až po obhajobě zcela nové závěrečné práce a po zkoušce z pedagogiky a pedagogické psychologie včetně oborové didaktiky. Součástí této práce musí být i realizovaný pedagogický výzkum a práce nesmí být totožná s prací magisterskou; na Slovensku tak vysokoškolský zákon uvádí, že se PaedDr. uděluje v učitelských studijních programech a tělovýchovných studijních programech, po tomto dodatečném řízení, přičemž nejprve je nutné získat titul magistr (Mgr.). Formální kvalifikace PaedDr. však na Slovensku (ani v Česku) není výsledkem posledního stupně vysokoškolské soustavy – doktorského studia (8 v ISCED, doktorský stupeň).\n\nDoktorát pedagogiky, stejné jako ostatní, jsou platné jak v Česku, tak i na Slovensku (díky mezinárodní smlouvě mezi těmito zeměmi není třeba podstupovat tzv. nostrifikaci). Platí pro ně i stejný zápis: titul se případně píše před jménem a od jména se odděluje mezerou, např. \"PaedDr. Jan Novák\". Někdy se zkracuje na „dr.“, popř. na začátku větného celku event. na „Dr.“ (např. \"Na Univerzitě Karlově vystudoval dr. Jan Novák. / Dr. Jan Novák studoval na Univerzitě Karlově.\")\n\nVznik titulu souvisí se vznikem pedagogických fakult po roce 1945 v tehdejším Československu. Tehdy byl ještě uváděn ve zkratce Dr. paed. a získal jej ten absolvent pedagogické fakulty vysoké školy, který složil státní zkoušku učitelské způsobilosti, obhájil disertaci a vykonal přísné zkoušky doktorské (rigorosa). V letech 1966–1980 byl nahrazen titulem doktora filosofie (PhDr.), opětovně byl titul zaveden v letech 1980–1990, kdy se již skládala jen ústní rigorózní zkouška (ve zkratce „PaedDr.“, nikoliv „PaeDr.“, což je chybný zápis, který byl později opraven jakožto tisková chyba).\n\nV Česku po revoluci, zákonem z roku 1990, přestal být tento titul udělován – udělován byl tak v uvedené oblasti pouze magistr (ve zkratce Mgr.). Od roku 1998 vysokoškolský zákon stanoví, že titul doktora filozofie (PhDr.) se uděluje v oblasti společenských, humanitních a rovněž také i pedagogických věd. V Česku se tak v současnosti řadí PaedDr. (stejně tak jako PhDr.) po stránce formální kvalifikace na stejnou úroveň jako Mgr., protože se zde nejedná o tituly z doktorského studia (doktor – Ph.D., 8 v ISCED), ale jde zde stále o magisterský stupeň vysokoškolského vzdělání (7 v ISCED).\n\nV některých zemích – typicky na Slovensku – se tedy tento akademický titul uděluje v současnosti i nadále, ale podmínky pro jeho dosažení jsou oproti období ČSSR značně ztíženy, protože jej nelze získat pouhým složením zkoušky či uznáním diplomové práce.\n"}
{"id": "111092", "url": "https://cs.wikipedia.org/wiki?curid=111092", "title": "Roberto Guerrero", "text": "Roberto Guerrero\n\nRoberto José Guerrero Isaza (* 16. listopadu 1958, Medellín) je kolumbijský automobilový závodník.\n\nV roce 1981 se mu podařilo vyhrát závod Formule 2 v Thruxtonu, za celou sezónu byl pak sedmý. O rok později přešel do Formule 1, kde se mu ale dařilo již méně. V sezónách 1982 a 1983 startoval celkem ve 29 velkých cenách, nejlépe se umístil na osmé příčce. Poté se přesunul do USA, kde závodil v sérii CART, v níž se mu v roce 1987 podařilo vyhrát dva závody seriálu. Závodu 500 mil Indianapolis se zúčastnil 17krát, pětkrát se dostal do první pětice, nevyhrál ale ani jednou.\n\nV roce 1989 získal americké občanství. S ženou a třemi dětmi bydlí v San Juan Capistrano v Kalifornii.\n"}
{"id": "111095", "url": "https://cs.wikipedia.org/wiki?curid=111095", "title": "Fotografický film", "text": "Fotografický film\n\nFotografický film je plastový pás z polyesteru, nitrocelulózy nebo acetátu celulosy, pokrytý tenkou vrstvou emulze obsahující světlocitlivé halogenidy stříbra vázané v želatině, s rozdílnou velikostí krystalů, určující citlivost a zrnitost (rozlišení) filmu.\n\nKdyž je emulze vystavena působení dostatečného množství světla, nebo jiného elektromagnetického záření jako např. rentgen, vytvoří se latentní (neviditelný) obraz. Chemickými procesy se poté na filmu může vytvořit obraz viditelný.\n\nV černobílé fotografii je na filmu obvykle jedna vrstva stříbrných solí. Při jejím vystavení světelnému záření se stříbrné soli přemění na kovové stříbro, které vytvoří tmavé části \"negativního\" filmu.\n\nBarevné filmy mají vrstvy minimálně tři. Do stříbrných solí se přidávají barviva která způsobí citlivost jednotlivých vrstev na rozdílné barvy spektra. Typicky je vrstva citlivá na modrou barvu navrchu, následovaná zelenou a červenou vrstvou. Během zpracování jsou soli stříbra přeměněny na kovové stříbro jako v černo-bílém procesu. Vedlejší produkt této reakce vytvoří barvu. Kovové stříbro je potom při tzv. bělícím procesu převedeno zpět na stříbrné soli, které jsou z filmu odstraněny při ustalování aby dále neovlivňovaly výsledný obraz. Některé filmy, jako Kodacolor II, mají až dvanáct vrstev, z nichž některé jsou složeny až z dvaceti různých chemikálií.\n\nPředchůdcem fotografického filmu byla fotografická deska. Na skleněnou nebo cínovou desku byla nanesena světlocitlivá emulze stříbrných solí. První ustálenou a světlu odolnou fotografii na cínové desce pořídil roku 1826 vynálezce a fotograf Nicéphore Niépce pomocí naneseného citlivého asfaltu. První skleněné desky publikoval roku 1847 Niepce de St. Victor. První negativ na skleněnou desku pořídil v roce 1839 vynálezce John Herschel. Byl také první, kdo použil pojmy \"negativ\" a \"pozitiv\" a snímek.\nDesky byly opatřeny kolodiovým povlakem, který se musel za mokra exponovat. Od roku 1871 probíhaly pokusy objevit suchý fotografický materiál. Na přelomu století se nakonec podařilo zjednodušit fotografický proces objevem suchých panchromatických desek A. Miethem a A. Traubem s kompletní a korektní škálou šedé barvy. Roku 1904 v Lyonu bratři Lumièrové představili první autochromové desky, které se daly reprodukovat barevným tiskem. S těmito deskami začali experimentovat například Edward Steichen, Jacques Henri Lartigue nebo Heinrich Kühn.\n\nPapír jako pružný a flexibilní „film“ používal již okolo roku 1816, na počátku fotografických experimentů Nicéphore Niépce nebo v roce 1840 William Fox Talbot pro výrobu papírových negativů – takzvaných \"slaných papírů\".\n\nPrvní film z celulózy jako substrátu vyrobil v roce 1868 John Wesley Hyatt a byl patentován ve Spojených státech. Lepší celuloidový film vyvinul v roce 1887 americký reverend Hannibal Goodwin pro Thomase Edisona a také jej patentoval jako metodu na výrobu transparentního pružného svitkového filmu, který spočíval v principu vrstvy želatiny bromidu stříbrného na celuloidu (nitrocelulóze). Dne 2. května 1887 reverend Goodwin po dlouhé řadě pokusů a testů patent přihlásil. Patent byl však na jedenáct let zdržen kvůli nejasně sepsané a podané přihlášce patentu, ale nakonec mu byl po dlouhých soudních sporech s firmou Eastman Kodak uznán 13. září 1898, kdy dostal označení \"Patent číslo: 610861\". George Eastman existující patenty ignoroval, a vedl dlouhý soudní proces, za což byl odsouzen k vysoké odměně vyplácené Goodwinovi.\n\nInstantní (okamžitý) film, představený společností Polaroid v pozdních čtyřicátých letech 20. století, poskytuje fotografie během několika sekund nebo minut od pořízení obrázku, s použitím fotografického přístroje navrženého speciálně pro tento účel. V instantním filmu jsou emulze a zpracovávající chemické látky spojeny v obsažené obálce nebo na samotném fotografickém papíru. Expozice, vyvolání i kopie na speciální papír se odehrávají uvnitř těla fotoaparátu. Polaroid, vůdčí výrobce tohoto typu filmu, používá běžnou emulzi halogenidů stříbra. Po expozici a vytvoření negativního obrazu je negativ stlačen s fotografickým papírem a chemickými reaktanty, závojové činidlo přenese negativní obraz do fotografického papíru, čímž vytvoří jeho pozitivní obtisk. Také v 35milimetrovém formátu se vyrábí množství instantních filmů, a to jak černobílých, tak barevných.\n\n\n"}
{"id": "111098", "url": "https://cs.wikipedia.org/wiki?curid=111098", "title": "Christian Fittipaldi", "text": "Christian Fittipaldi\n\nChristian Fittipaldi (* 18. ledna 1971, São Paulo, Brazílie) je brazilský automobilový závodník a pilot Formule 1. Je synovcem dvojnásobného mistra světa vozů F1 Emersona Fittipaldiho a synem Wilsona Fittipaldiho jr .\n\nVe Formuli 1 působil v sezóně 1992-1994. Startoval ve 43 velkých cenách a jeho nejlepším umístěním bylo 3× čtvrté místo.\n\n\n"}
{"id": "111099", "url": "https://cs.wikipedia.org/wiki?curid=111099", "title": "Newtonská tekutina", "text": "Newtonská tekutina\n\nNewtonská látka je reologický model viskózní látky, která se řídí Newtonovým zákonem viskozity.\n\nReologická rovnice newtonské látky je tedy charakterizována přímou úměrností rychlosti deformace a napětí. Reologickou rovnicí je Newtonův zákon viskozity a materiálovou konstantou charakterizující danou newtonskou látku je viskozita.\n\nModel newtonské látky je vhodný především k popisu tekutin - hovoří se pak o newtonské tekutině, popř. o newtonské kapalině.\n\nLátky, jejichž viskózní chování nelze popsat Newtonovým zákonem viskozity, se označují jako nenewtonské látky.\n\nModel newtonské látky je vhodný pro vodu, benzen a mnohé nízkomolekulární látky.\n\n"}
{"id": "111105", "url": "https://cs.wikipedia.org/wiki?curid=111105", "title": "Nenewtonská tekutina", "text": "Nenewtonská tekutina\n\nNenewtonské látky (nelineárně viskózní látky) jsou takové látky, u kterých není rychlost deformace úměrná napětí. Neplatí tedy Newtonův zákon viskozity.\n\nChování dané nenewtonské látky je určeno tehdy, je-li známá závislost\ntzn. závislost rychlosti deformace formula_2 na napětí formula_3. Chování látky lze určit také z inverzního vztahu, tzn. formula_4. Tyto závislosti se nazývají \"rovnicemi toku\" dané látky.\n\nPro přibližný popis chování nenewtonovských látek lze použít různé rovnice toku, např. \"rovnici Ostwaldovu-de Waeleovu\"\nPro formula_6 se jedná o rovnici newtonské látky a formula_7 vyjadřuje (v tomto případě) viskozitu. Avšak pro formula_8 má formula_7 jiný fyzikální rozměr než viskozita formula_10. V takovém případě již k popisu chování látky nestačí pouze viskozita, ale potřeba určit další veličiny (materiálové konstanty).\nPoužitím tohoto vztahu lze popsat reologické vlastnosti některých jednoduchých nelineárně viskózních látek.\n\nRychlost deformace nemusí záviset pouze na napětí, ale také na době, po kterou napětí působí. Pokud se rychlost deformace s dobou působení stálého napětí zvětšuje, pak hovoří se o tixotropní látce. Jestliže se s dobou působení napětí rychlost deformace zmenšuje, hovoří se o reopexní látce.\n\nModel nenewtonské látky je vhodný především k popisu tekutin, resp. kapalin – hovoří se pak o nenewtonské tekutině, popř. o nenewtonské kapalině.\n\n\nVzhledem k tomu, že mezi nelineárně viskózní látky patří např. roztoky a taveniny makromolekulárních látek (např. laky, asfalty, tělní tekutiny apod.), různé směsi používané ve stavebnictví a potravinářství, ropa atd., má znalost jejich chování značné praktické využití. U některých látek je pro průmyslové využití vhodné dosáhnout určitého chování (např. tixotropní laky).\n\n"}
{"id": "111108", "url": "https://cs.wikipedia.org/wiki?curid=111108", "title": "FK Viktoria Žižkov", "text": "FK Viktoria Žižkov\n\nFK Viktoria Žižkov (celým názvem: Fotbalový klub Viktoria Žižkov) je český fotbalový klub, který sídlí v pražském Žižkově. Založen byl v roce 1903 pod názvem SK Viktoria. Klubové barvy jsou červená, černá a bílá.\n\nV roce 1925 se stal klub zakládajícím členem první profesionální ligy v republice. V počátcích patřil společně se Spartou a Slavii k tomu nejlepšímu v lize a v sezóně 1927/28 získává svůj první a zároveň i poslední titul mistra republiky. Po konci války a nástupu komunistické vlády nastává pro Viktorii období temna, které v letech 1951–1965 vyvrcholilo i násilnou změnou názvu. V tomto období se klub těžko dostává na vyšší pozice a po celou dobu působí pouze v nižších soutěžích. Zlom nastává po konci komunistické nadvlády a následnému založení samostatného státu. V letech 1993–2004 působí nepřetržitě v nejvyšší soutěži, kde obzvláště ke konci tohoto období podává Viktoria slušné výkony. Po sestupu se klub párkrát do nejvyšší soutěže vrací, poslední účast v ní byla v sezóně 2011/12.\n\nSvé domácí zápasy odehrává na stadionu FK Viktoria Žižkov s kapacitou 5 600 diváků.\n\nV pražské čtvrti Žižkov se začal hrát fotbal roku 1897. První kroužky a oddíly se zde začaly organizovat kolem roku 1900. První klub s názvem Viktoria vznikl už tehdy, ale záhy opět zanikl. Kroužek se stejným jménem pak v roce 1903 obnovili členové České obce sokolské Karel Pittl, Josef Friedl a Rudolf Bus. První mužstvo se skládalo převážně ze studentů žižkovských škol. Mezi nejznámější hráče té doby patřili žáci žižkovské reálky Antonín Hušek, Rudolf Klapka a Jaroslav Mysík. Stanovy klubu byly schváleny v roce 1904, čímž se kroužek proměnil v plnoprávný tým Sportovní klub Viktoria. V roce 1906 zaznamenal klub první významný úspěch, vítězství nad Spartou 1:0.\n\nViktoria neměla dlouho domácí stadion. Až v roce 1909 se klubu podařilo získat pozemky bývalé cyklistické dráhy na Ohradě. 29. září téhož roku zde bylo slavnostně otevřeno nové hřiště. V roce 1911 se členem výboru družstva stala výrazná osobnost, Rudolf Henčl, pozdější předseda klubu. Viktorii se také podařilo poprvé porazit Slavii 1:0. Právě za tímto klubem skončila Viktorka na prvním svazovém mistrovství a Slavii podlehla i ve finále Poháru dobročinnosti 3:4. Stejní soupeři proti sobě stáli ve finále poháru i v letech 1913 a 1914. V obou případech triumfovala Viktoria 2:0 a 1:0. V prvních dvou ročnících ligy obsadil žižkovský tým 3. místo. Největšího úspěchu se Viktoria dočkala v ročníku 1927/28, ve kterém slavila první a zatím jediný mistrovský titul. Následně se tým zúčastnil Středoevropského poháru. Postoupil přes záhřebský klub Gradjanski, v semifinále však byl vyřazen Rapidem Vídeň. V roce 1928 bylo rozhodnuto, že hřiště na Ohradě bude zdemolováno a na jeho místě vyrostou nové byty. Místo pro nový stadion našel tým ve Starých Strašnicích na Třebešíně. Megalomanské plány, které počítaly se stadionem s kapacitou okolo 35 tisíc diváků, však nebyl klub kvůli nedostatku financí schopen realizovat. I po otevření nového stadionu hrávala Viktorie často na hřištích jiných pražských klubů.\n\nPoslední velký úspěch zaznamenal klub v roce 1929, kdy se stal vicemistrem ligy. Pak následoval pozvolný propad v tabulce zakončený sestupem z první ligy v roce 1934. V roce 1936 se Viktorii sice podařilo probojovat zpět, ale v dalších letech většinou jen bojovala o udržení. To se jí nezdařilo v sezoně 1940/1941, kdy opět sestoupila do divize. Klub potýkající se s finančními problémy se rozhodl vystavět mezi hrací plochou a tribunami klopenou dráhu pro cyklisty. Tento krok však znamenal pro pokladnu klubu další ztráty. Vinnou špatné viditelnosti za brankami výrazně poklesla návštěvnost fotbalových utkání. Do první ligy se Viktoria vrátila znovu po dvou letech a v sezoně 1943/44 obsadila 5. příčku. V obnovené československé lize ale měla opět problémy a v roce 1947 ji čekal znovu sestup.\n\nV sezoně 1948/1949 vedla Viktoria po podzimní části divizní tabulku. Po komunistickém převratu však byly dosavadní výsledky anulovány a na jaře se hrálo opět od začátku. Nový režim se rozhodl propojit sportovní celky s průmyslovými podniky, což se pro klub ukázalo být těžkou ránou. Na Žižkově, který byl převážně obytnou čtvrtí, nebyl pro tým vhodný patron. V roce 1952 byl klub konečně přidělen vzdálené Avii Čakovice. Ztráta zázemí však pro klub znamenala prakticky konec. Ve stejném roce vznikl na Žižkově tým se zvláštním jménem Údržba, jež byl následující rok přejmenován na Slavoj Žižkov. Nový klub musel začít hrát od nejnižších soutěží. Teprve v roce 1958 se probojoval do divize, ale hned příští ročník postoupil do 2. ligy. Hráči klubu v té době začali opět nastupovat v tradičních pruhovaných dresech. V roce 1965 se klub konečně přejmenoval zpět na Viktorii Žižkov. Nejblíže návratu do 1. ligy byl klub v roce 1967, kdy vybojoval 2. pozici ve 2. lize. Pak už následovalo období střídavých úspěchů a neúspěchů. Dvakrát se propadla až do divize.\n\nV roce 1992, kdy klubu hrozil bankrot, Viktorii kupuje podnikatel Vratislav Čekan. Ten odkupuje od Slušovic práva na účast v ČMFL a klub posiluje kvalitními hráči. Hned v další sezoně Viktoria snadno postupuje do první ligy. V sezoně 1993/1994 dosáhl tým na osmé místo, ale navíc se mu podařilo zvítězit na pokutové kopy nad Spartou ve finále Českého poháru. V dalším ročníku sahá tým po obhajobě vítězství v poháru. Ve finále však podlehl Hradci Králové také na penalty. V létě 1996 se Čekan dostal do finančních potíží a klub prodal.\n\nNejvětší novodobé úspěchy i skandály jsou spojeny s působením manažera Ivana Horníka. V sezoně 2000/2001 porazila Viktoria ve finále poháru po prodloužení Spartu 2:1. V ligovém ročníku 2001/02 přišla o titul až v posledních minutách utkání závěrečného kola proti Slavii a nakonec obsadila 3. místo. Stejný úspěch zopakovala i v dalším ročníku. O rok později, v sezóně 2003/04 Viktoria sestoupila do druhé ligy. Následně propukla korupční aféra. Jedním z hlavních aktérů byl manažer Ivan Horník a Viktorii bylo po prokázání úplatků odečteno od startu dalšího ročníku druhé ligy 12 bodů. Spolu s tím přišla i obměna kádru a nově vedení klubu. V sezoně 2007/08 se klub vrátil do nejvyšší soutěže, kde však pobyl jen dva ročníky a sestoupil do 2. nejvyšší soutěže. V ročníku 2010/11 vybojoval klub Gambrinus ligu, ale po roce sestoupil a nadále hrál 2. ligu.\n\nV sezóně 2014/15 vyvrcholilo dlouholeté zadlužení, které mimochodem znamenalo i chvilkový bojkot hráčů kvůli několikaměsíčním nevyplaceným výplatám. Následně se k požadavku o splacení dluhu přihlásila radnice městské části Praha 3, které Viktorka dluží za nájem stadionu 900 000 korun. S čímž souvisí i pozdější hrozba ztráty vlastního stadionu. I přes to se klubu podařilo skončit na 4. místě, pár bodů od postupu do nejvyšší soutěže. Ovšem 18. června 2015 klub přišel o druholigovou licenci, vedení klubu vše přijalo a následně oznámilo, že musí čekat na majitele klubu a jeho následné rozhodnutí v jaké soutěži bude klub hrát v následující sezóně 2015/16. V této sezóně nakonec hrál ČFL, kde skončil na 3. místě a poté, co první SK Viktorie Jirny odmítly postup a druhé SK Zápy nedostaly licenci, se tak vrátil do 2. ligy.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n"}
{"id": "111121", "url": "https://cs.wikipedia.org/wiki?curid=111121", "title": "Ga East District", "text": "Ga East District\n\nGa East District je jedním z 28 nově vytvořených distriktů v Ghaně. Leží na severozápadě regionu Větší Akra. Místní parlament má 11 členů, předsedou distriktní správy je Kofi Allotey. Hlavním městem je Abokobi, které bylo založené presbyteriánskými misionáři.\n\nNejdůležitějšími městy v oblasti jsou Adenta West, Ayi Mensa, Ashongman, Bansa, Pantang, Dome, Haatso, Kwabenya, Madina, Oyarifa a Taifa.\n"}
{"id": "111125", "url": "https://cs.wikipedia.org/wiki?curid=111125", "title": "Společnost pro obnovu Lidic", "text": "Společnost pro obnovu Lidic\n\nSpolečnost pro obnovu Lidic byla zřízena zákonem ze dne 13. září 1946 č. 187/1946 Sb. Účelem Společnosti bylo především vybudovat Lidice, dát nový domov lidickým ženám, které se vrátily z koncentračních táborů a jejich dětem, jakož i obyvatelům Ležáků. Taktéž měla pomáhat osobám, které v souvislosti se zničením Lidic a Ležáků byly v koncentračních táborech nebo byly zavlečeny do Německa (pokud by se ještě vrátily), postarat se o uctění památky obětí nacistických zvěrstev (zejména v Ležákách). Jejím cílem byla obnova Lidic tak, aby se staly trvalým symbolem spojení všech demokratických sil, které porazily fašismus. Po dosažení tohoto účelu měla Společnost přispět i k obnově dalších obcí a jejich částí, pokud byly zničeny okupanty i k podpoře jejich obyvatel, kteří byli zničením poškozeni.\n\nPodle vládního nařízení č. 188/1946 Sb. z. a n., členy Společnosti byli\n\nSpolečnost ukončila svou činnost na přelomu 50. a 60. let 20. století.\n"}
{"id": "111129", "url": "https://cs.wikipedia.org/wiki?curid=111129", "title": "Bišonek", "text": "Bišonek\n\nBišonek (jinak také Bišon nebo Bichon à poil frisé) je malé psí plemeno původem z Francie a Belgie. Bišonek je vhodný pes pro alergiky.\n\nExistují i zmínky, že tito psíci (barbichoni) existovali už za vlády egyptské královny Kleopatry (69 – 30 př. n. l.), která jich prý pár sama měla. Dokazuje to i vypodobení na egyptských sarkofázích.\n\nOdborníci se shodují, že nejčastěji a nejdříve se objevovali ve Středozemí. Jisté však je, že se objevovali v době renesance (14.-16. století) v Itálii, kde se stali vyhledávanými psy tamější šlechty. Na přelomu 16. a 17. století byli po francouzské invazi odvezeni jako trofej do Francie. Již za vlády Františka I. (1515–1547) byli velmi populární. Ale asi největší úspěch získal bišonek v letech 1574-1589 za vlády Jindřicha III. z Valois, protože sám král byl jedním z největších obdivovatelů toho plemene. Miloval své bišonky natolik, že museli být všude s ním. Nosil je prý v košíčcích, které měl zvláště upravené, se stuhou kolem krku. Ani dámy nezůstaly pozadu. Bišonci byli bezmezně hýčkáni, opečováváni a rozmazlováni. Je možné, že zde vzniklo jejich jméno bichonne, které v překladu znamená hýčkat, krášlit. Období francouzské revoluce znamenalo pro bišonky obrovský zlom. Rázem se tito „šlechtičtí psi“ ocitli na ulici, odkázáni sami na sebe. A tak se brzy tito psi stali společníky různých kejklířu a flašinetářů, kteří v nich objevili jejich temperament pro veselé kousky. Bišonci tak celkem velmi dobře zvládli přechod z paláce na ulici. Vzestup i pád se opakoval. Když se k moci dostal Napoleonův synovec Napoleon III. (1808-1873), popularita bišonků opět stoupla. Po jeho svržení se bišonek znovu stal „psem ulice“ a zůstal jím v podstatě až do počátku dvacátého století. I když jim nebyl osud příznivě nakloněn, bišonci byli všude vítáni pro jejich přirozenou inteligenci. Po první světové válce byli „znovu objeveni“. Několik nadšenců z Francie a Belgie shromáždilo z válkou zdevastovaných zemí přežívající potomky tohoto plemene a pokusili se vypracovat chovatelský program.\n\nJejich snažení přineslo úspěchy: po první světové válce bišonek získal status ušlechtilého psa a dnes ho jako plemeno uznávají všechny světové chovatelské organizace.\n\nBišonek je malý, zářivě bílý pejsek, který svým vzhledem připomíná plyšovou hračku. Je však oblíbený i pro svou bezproblémovou povahu, která z něj dělá ideálního rodinného psa. Hodí se taky pro důchodce. Je přizpůsobivý a závislý na „svých“ lidech. Proto není vhodné ho držet v kotci či jiném odloučení, kde strádá samotou. Bišonek je společenské plemeno. Potřebuje být se svými páníčky a neustále jim dokazovat svou lásku a oddanost. Bude se vás snažit doprovázet skutečně všude. Přesně vycítí vaši náladu a bude se snažit se jí přizpůsobit.\n\nBišonek nemá lovecké pudy, proto také nemá touhu něco štvát, honit, či dokonce zabít. Ke všem ostatním zvířatům je vesměs velmi tolerantní a nedělá mu žádné potíže žít pohromadě s jinými psy, kočkami nebo jinými zvířaty v pohodě a míru. Bišonek se nerad nudí, dává přednost jakékoliv aktivitě, kterou mu umožníte. Od jakékoliv užitečné práce přes různé veselé kousky, kterými zaručeně pobaví a zabaví celou rodinu, až třeba po výcvik agility (kynologický sport, kde pes překonává na parkuru různé překážky, jako tunel, houpačka, kladina, kruh, slalom apod.). Pokud však chcete jen „pejska na polštář“, pak o bišonkovi vůbec neuvažujte. Jde o silné, zdravé a odolné plemeno, které je zatím prosté jakékoliv přešlechtěnosti, náchylnosti k nemocem či choulostivosti. To všechno se odráží také v chovatelské praxi. Při krytí ani porodech nemusíte očekávat žádné zvláštní komplikace. Rovněž štěňata bývají odmala velmi vitální a při správné výživě výborně prosperují. Trochu vás může překvapit relativně velká porodní hmotnost štěňat (běžně okolo 20 dkg), která je u tak malého plemene neobvyklá. Přesto rodí feny většinou lehce, často i zcela bez pomoci chovatele. Jen výjimečně se může objevit sklon k eklampsii (odvápnění), stejně jako u jiných malých plemen.\n\nNejde ani o příliš uštěkané plemeno, výjimkou je však pud hlídání. To zřejmě uvítáte, pokud žijete v domě se zahradou. Pokud však bydlíte v bytě, je nezbytně nutné, abyste hned zpočátku zamezili jakékoliv jeho reakci na pohyb po chodbě nebo na zvuk výtahu, abyste se vyhnuli nepříjemnostem se sousedy. S trochou trpělivosti a důslednosti můžete svého bišona nežádoucí hlídání odnaučit.\n\nSrst bišonka nelíná a stále roste. Výhodou je, že váš byt není plný chlupů, nevýhodou, že bišonek vyžaduje pravidelné česání a stříhání, ideálně 1x měsíčně. Vlhkou srst je nutné jen jemně sušit, pokud ji budete drhnout ručníkem, je riziko zacuchání a následného zplstnatění.\n\n"}
