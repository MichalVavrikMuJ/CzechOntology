{"id": "211528", "url": "https://cs.wikipedia.org/wiki?curid=211528", "title": "Maxim (kulomet, 1910)", "text": "Maxim (kulomet, 1910)\n\nMaxim vz. 1910 (7,62 станковый пулемёт системы Максима образца 1910 года - 7,62 stankovij pulemjot sistemy Maksima (Maxima) obrazca 1910 goda)) byl ruský, poté sovětský typ těžkého kulometu, jedna z verzí kulometu vynálezce Hirama Stevense Maxima. Kulomety stejného vzoru se vyráběly rovněž ve Velké Británii nebo Německu (MG 08).\n\nPrvní těžké kulomety Maxim koupilo carské Rusko od Angličanů roku 1897. Po úspěších této zbraně v bojích rusko-japonské války v letech 1904 - 1905 došlo k zakoupení výrobní licence kulometu. Ten byl vyráběn v Tule jako model 1905. Kulomet byl modifikován, přičemž největší změnou byla montáž typického vodního chladiče. V Rusku byla používána také speciální lafeta systému Alexandra Sokolova - vozík se dvěma dřevenými kolečky. Tento model dostal název vz. 1910 a byl vyráběn od roku 1912 tulskou zbrojovkou. Do ukončení první světové války bylo v Rusku vyrobeno 32 000 těchto kulometů. Byl užívaný za první světové války i za občanské války v Rusku. Vyráběl se v téměř nezměněné podobě i za sovětské éry, pouze v roce 1930 byla modifikována část mechanismu a mířidla. Ve třicátých letech se ukázalo, že se jedná o zastaralý typ a že je třeba najít nástupce. Tím se stal kulomet DS-39 a výroba kulometu Maxim tak byla roku 1939 ukončena. Po vpádu německých vojsk do Sovětského svazu se situace změnila a bylo rozhodnuto o pokračování výroby kvůli nespolehlivosti kulometu DS-39. Za války byl přidán trychtýřovitý otvor, který umožňoval plnit chladič sněhem. Kulomet Maxim vz. 1910 byl vyráběn až do roku 1945, převážně zbrojovkou v Iževsku.\n\nMaxim 1910 byl používán ve válkách první poloviny 20. století. Pro svou hmotnost byl užíván zejména pro zákopovou válku, díky kolečkům byl ale používán i pro vedení útoků. Kromě ruské a sovětské armády byl kulomet používán i jejich spojenci, mezi něž patřila i československá vojenská jednotka v SSSR, po 2. světové válce byl kulomet ve výzbroji čs. armády. Kulomety byly ze sovětského arzenálu dodávány po válce do rozvojových zemí, kde sloužily až do osmdesátých let.\n\n\n\n"}
{"id": "211529", "url": "https://cs.wikipedia.org/wiki?curid=211529", "title": "Ken Doherty", "text": "Ken Doherty\n\nKen Doherty (* 17. září 1969 v Ranelaghu) je profesionální hráč snookeru. Jako první vyhrál amatérské i profesionální mistrovství světa a zatím je jediný, kdo to dokázal. Profesionálním hráčem se stal v roce 1990. V roce 1998 ho Ronnie O'Sullivan porazil ve finále Irish Masters, ale Ronnie neprošel protidrogovým testem a titul připadl Dohertymu. Ken sice nikdy nezahrál 147 na Main Tour, ale již jednu mimosoutěžní má-z miniturnaje v Montrealu z 10. června 2010.\n\nMá na kontě 6 vítězství v bodovaných turnajích:\n\nNa turnajích vyhrál 3 044 035 £. Jeho nejvyšší break je 147.\n"}
{"id": "211530", "url": "https://cs.wikipedia.org/wiki?curid=211530", "title": "Finlandia (vodka)", "text": "Finlandia (vodka)\n\nFinlandia Vodka je finská vodka vyráběná z šestiřadého ječmene. Ze všech druhů alkoholických nápojů, které jsou vyráběny ve Finsku, je Finlandia nejvíce známá a rozšířená mezi cizinci. Značka Finlandia se objevila v roce 1970 ve Skandinávii a v roce 1971 ve Spojených státech. V Rusku je Finlandia nejvíce importovaná značka vodky a také například v Polsku patří mezi nejvíce dovážené značky. Je to šestá nejvíce produkovaná vodka na světě.\n\nFinlandia Vodka se vyrábí ve městě Rajamäki, Finsko. Městečko založil Dr. Juslin v roce 1888. Mezi lety 1919 a 1932 proběhla ve Finsku prohibice. Když prohibice skončila, vzniká státní společnost Altia, která kontroluje výrobu alkoholických nápojů a destilátů ve Finsku.\n\nDesign láhve vodky Finlandia, používaný v letech 1970 - 2003, byl dílem slavného finského designéra a sochaře Tapia Wirkkala a řadí se mezi jeho vrcholná díla.\n\nFinlandia produkuje kromě čisté vodky také vodky ochucené s příchutěmi: Finlandia 50%, Finlandia \"21\" - Milenium - limitovaná edice, brusinky, limeta, mango, wildberry - jen US trh, grapefruit, mandarinka 2009, černý rybíz 2009/2010.\n\nV současnosti je značka Finlandia vodka vlastněna společností Brown - Forman Corporation - americká společnost, která značku ovládla postupně mezi lety 2000 až 2004. Smlouva mezi společnostmi Altia a Brown - Forman určuje, že společnost Altia zůstane výhradním producentem vodky Finlandia až do roku 2017.\n\n"}
{"id": "211533", "url": "https://cs.wikipedia.org/wiki?curid=211533", "title": "Hertta Kuusinenová", "text": "Hertta Kuusinenová\n\nHertta Kuusinenová (14. února 1904, Luhanka – 18. března 1974, Moskva) byla finská komunistická politička, dcera předsedy finské komunistické vlády z Terijoki Otto Ville Kuusinena a patřila k nejviditelnějším postavám finského komunistického hnutí. Ve finských parlamentních volbách v roce 1948 získala téměř 59 000 preferenčních hlasů. \n\nKrátce po tomto úspěchu se však Kuusinenová dopustila neopatrného vyjádření v tisku, které obsahovalo formulaci, že \"Finsko je na československé cestě\" (stalo se tak po komunistickém převratu v Československu), a poskytla tak vládě důvod k zásahu proti její straně. Důsledkem bylo odhalení řady ilegálních skladů zbraní, odstranění komunistických osobností z klíčových postů v policii a na úřadech a zejména skandalizace celé strany, neboť vládní úřady zabavily a zveřejnily tajné stranické dokumenty, v nichž např. i Kuusinenová osobně zpochybňovala zachování finské samostatnosti, či které obsahovaly seznamy politických odpůrců strany, kteří měli být po převzetí moci uvězněni či odstraněni. \n\nKuusinenová se i poté udržela v čele strany, nicméně následkem bylo zhroucení stranických preferencí, která se z následků skandálu už nikdy nevzpamatovala - vynikajícím volebním úspěchům ze 40. let se už nikdy ani nepřiblížila.\n"}
{"id": "211534", "url": "https://cs.wikipedia.org/wiki?curid=211534", "title": "Orlovská mešita", "text": "Orlovská mešita\n\nOrlovská mešita měla být po brněnské mešitě další stavbou sloužící muslimům v Česku.\n\nInvestor ze Saúdské Arábie (zastupoval jej Albánec \"Muhamed Gutiqi\"), tzv. \"Islámský svaz\", plánoval vybudovat náboženský komplex, jehož součástí by byla mešita a několik dalších budov. Celá investice měla stát 200 milionů Kč, avšak zastupitelstvo města její realizaci roku 2004 neschválilo. A to jednak kvůli odporu velké části veřejnosti, která si islám spojuje s násilnými činy, jednak kvůli tomu, že celou investici označily saúdské oficiální kruhy za nedůvěryhodnou. Hlavním důvodem pro vybudování takové stavby ve městě, jako je zrovna Orlová, byla přítomnost návštěvníků z islámských zemí v nedalekých Lázních Darkov. Pro ty by takový svatostánek znamenal zkvalitnění jejich pobytu.\n\n\n"}
{"id": "211540", "url": "https://cs.wikipedia.org/wiki?curid=211540", "title": "Tisová (Nejdek)", "text": "Tisová (Nejdek)\n\nTisová ( ) je vesnice v okrese Karlovy Vary, která je součástí města Nejdek. Nachází se asi 2 km na sever od Nejdku. Je zde evidováno 81 adres budov s číslem popisným a 47 adres budov s číslem evidenčním. V roce 2018 zde trvale žilo 155 obyvatel.\n\nU zrodu Tisové stálo hornictví. Počátky obce lze klást již do 15. století. Původní hornická usedlost Eibenberg vznikla v údolí při bohatých rýžovištích cínu na Rolavě a později pak rostla v blízkosti hlubinné těžby ve stranách Pajndlu. Název obce patrně poukazuje na kdysi zde hojné tisové porosty. Je také možné, že původci označení byli saští horníci z Harzu, kde jsou různé varianty tohoto názvu časté a tis tam roste dodnes.\n\nPrvní zprávy o dolování z Tisové pocházejí z poloviny 16. století. Nejbohatším cínovým dolem byla tehdy šachta \"Naděje\" mezi Tisovou a Novými Hamry. Dále jsou v Tisové uváděny doly Vavřince Šlika \"Bílý jelen\" a \"Svatý Ondřej\". Cínové doly na Tisové zanikly kolem roku 1800. Déle se udržela místní těžba železné rudy. Na dole \"Boží požehnání\" se pracovalo až do roku 1870.\n\nTřicetiletou válkou byly doly na Tisové zle postiženy. Berní rula z roku 1654 uvádí Tisovou jako chudou obec s nevelkými polnostmi, kde poddaní pěstovali na neúrodných políčkách hlavně oves.\n\nV polovině 18. století čítala obec 28 domů, jejich obyvatelé žili velmi chudě a mnohdy hladověli. V Tereziánském katastru českém (1757) se píše: „\"Poddaní v Tisové jsou velice chudí. Živí se dřevařstvím a paličkováním krajek, mnohdy nemají doma 3–4 dny kousek chleba.\"“\n\nPočátkem 19. století byla v Tisové zřízena obecní škola a otevřen hostinec. Větší rozmach obce nastal až po roce 1900 v souvislostí s jejím napojením na železnici (1899) a přílivem turistů na rozhlednu na Tisovském vrchu. Hospodářský život regionu kolem Tisovského vrchu byl na přelomu 19. a 20. století výrazně ovlivněn železnicí. Její vybudování bylo pro karlovarskou část Krušnohoří nejdůležitější stavební akcí. První pražce a kolejnice narušily nedotčenost tichých lesů Tisovského vrchu právě před 111 lety.\n\nNa slunné stráni Tisovského vrchu se stále ozývá několik kukaček, a tak již v roce 1919 nově postavená restaurace na Tisové nesla název Kukačka (\"Kuckuck\").\n"}
{"id": "211541", "url": "https://cs.wikipedia.org/wiki?curid=211541", "title": "Novokuzněckaja (stanice metra v Moskvě)", "text": "Novokuzněckaja (stanice metra v Moskvě)\n\nNovokuzněckaja ( , projektový název byl \"Klementovskij pereulok\", ) je přestupní stanice metra v Moskvě, na Zamoskvorecké lince. Nachází se pod centrem města, otevřena byla 20. listopadu 1943. Pojmenována je podle nedaleké ulice.\n\nNovokuzněckaja je ražená trojlodní stanice, její výstavba byla zahájena roku 1938, v době, kdy již první úsek druhé linky byl dát do užívání. Výstavba se však zpozdila kvůli válce, a tak se stanice otevřela až na podzim roku 1943. Její provedení odráží tehdejší dobu stalinismu a oslav vítězství nad nepřítelem. Dekorace jsou velmi bohaté; architekti stanice za její provedení získali Státní cenu SSSR. Na obklad pilířů stanice bylo použito několik druhů mramoru; reliéfy a ornamenty znázorňují právě válečné události.\n\nStanice má jeden výstup s jedním povrchovým vestibulem; ten byl postaven z kruhovým půdorysem a s kopulí, pod kterou začíná šikmo vedený eskalátorový tunel. Ten je zaústěn v jednom konci střední lodě; z druhého pak vychází přestupní chodba na další ze dvou stanic na šesté a osmé lince. Kromě této pak z nástupiště vede ještě druhá přestupní chodba, a to z prostředku střední lodě po schodišti kolmo k ose stanice. Ještě existuje i třetí; ta vychází ještě za eskalátorovým tunelem, také v ose nástupiště, je však uzavřena a nepoužívá se.\n\nPřestupy přibyly v letech 1970, 1985 a 1996; roku 1992 v rámci akce odstraňování starých komunistických názvů se plánovalo ji přejmenovat; nový název \"Zamoskvoreče\" se ale neprosadil a stanici zůstal nakonec původní.\n\nStanici denně využije zhruba 40 000 lidí, další desetitisíce pak přestupují odsud na další linky.\n\n"}
{"id": "211547", "url": "https://cs.wikipedia.org/wiki?curid=211547", "title": "Malietoa Tanumafili II.", "text": "Malietoa Tanumafili II.\n\nMalietoa Tanumafili II., 4. ledna 1913 – 11. května 2007 Apia, byl hlavou státu Západní Samoa od 1. ledna 1962 (do 5. dubna 1963 jako spoluvládce) s titulem \"O le Ao o le Malo\". Od roku 1939 byl po smrti svého otce jedním ze dvou místních králů (Susuga) mandátního území Západní Samoa.\n\nTanumafili II. patřil ke královskému rodu Malietoa, který vládl souostroví společně s druhým rodem Tupua. V 19. století rod Malietoa získal na Samoi významnější postavení a byl podporován Angličany a Američany, zatímco Němci byli na straně rodu Tupua. Posléze se mocnosti přece jen dohodly na volbě Malietoa Laupepy králem veškeré Samoy. Proti tomu posléze povstali stoupenci rodu Tupua, byli sice poraženi, ale po smrti krále Laupepy se proti novému králi Malietoa Tanumafili I. rozhořelo povstání nové. Když si v prosinci 1899 Samou rozdělily USA a Německo, byl prohlášen králem západní části císař Vilém II. Pruský.\n\nPo 1. světové válce udělila Společnost národů Západní Samou do správy Novému Zélandu. Oba místní královské rody nadále řídily život Samojců, kteří od 20. let 20. století bojovali za nezávislost.\n\nTanumafili II. byl synem a třetím dítětem krále Tanumafiliho I. a jeho ženy Momoe Lupeuluivy Meleisey. Narodil se roku 1913 a rodový titul Malietoa mohl začít užívat v roce 1939, kdy zemřel otec a sám se stal jedním z králů Samoy. Po získání nezávislosti Západní Samoy r. 1962 se stal společně s králem Tupua Tamasese Mea'ole spoluvládcem nového státu. Po smrti Tamasese Mea'ole r. 1963 se potom stal samostatnou hlavou státu Západní Samoa, která je konstituční monarchií, ačkoliv její vládce nemá oficiálně titul „král“.\n\nTanumafili II. se stal po rumunské královně Marii jako druhý monarcha stoupencem baháismu, což je náboženství, které pochází z Persie, dnešního Íránu. Roku 1984 posvětil Tanumafili svatyni tohoto náboženství v Tiapapatě, osm kilometrů západně od hlavního města Apia. Manželka Lili Tunu zemřela roku 1986. Tanumafili zemřel po několikadenním pobytu v Národní nemocnici Tupuy Tamasese Mea'oleho v Apii. Jeho smrt vzbudila pozornost světa hlavně proto, že byl v té chvíli třetím nejdéle panujícím monarchou světa (po thajském králi Bhumibolu Adulyadejovi a britské královně Alžbětě II.).\n\nTanumafili II. po sobě zanechal čtyři děti: syny Su'a Vainuupo a Faamausili Moli a dcery Lola Tosi and Momoe. Jedno dítě mu zemřelo v dětství, nejstarší syn Papaliitele Molioo Laupepa v roce 1985.\n\n"}
{"id": "211548", "url": "https://cs.wikipedia.org/wiki?curid=211548", "title": "Talit", "text": "Talit\n\nTalit ( , ) je modlitební plášť, který nosí židé při modlitbě. Někteří muži jej nosí přes ramena, jiní si jím zakrývají i hlavu. V reformních a v některých konzervativních komunitách jej nosí i ženy. Nosí se při ranní modlitbě šacharit, v mnohých obcích jej nosí chazan při odpolední modlitbě (mincha) a někde i při večerní modlitbě. Výjimkou je Jom kipur, kdy jej nosí všichni členové obce i večer a po celý den.\n\nKromě toho po celý den nosívají někteří ortodoxní muži pod oblečením tzv. \"malý talit\" (hebrejsky , někdy nazývaný také \"cidakl\" ( ), popřípadě \"arba kanfot\" (hebrejsky ) nebo jen \"cicit\", ).\n\nPo smrti je žid v diaspoře uložen do prosté dřevěné rakve oděn do tzv. kitlu (bílý rubáš) a svého talitu, kterému je ustřižen jeden roh včetně cicitu.\n\nNošení talitu jako modlitebního pláště není výslovně nařízeno Tórou. Přikázání se týká uvázání cicit (třásní, hebrejsky ) na \"rohy\" oděvů, proto talit musí mít čtyři rohy, na které se cicit mohou uvázat. Jeden střapec – cicit je spleten z jedné dlouhé nitě a tří nití kratších. Tyto nitě (hebrejsky \"ptil\", ) jsou prostrčeny otvorem v rohu talitu. Potom se udělá dvojitý uzel a dlouhá nit se obtočí okolo zbývajících sedmkrát, osmkrát, jedenáctkrát a třináctkrát s dvojitým uzlem mezi každým obtočením (celkem tedy 39×). Celkem je na talitu 5 uzlů a společně s počtem 8 nití a gematrickou hodnotou slova \"cicit\" (600) dává číslo 613, což je celkový počet všech přikázání Hospodina, která mají židé dodržovat.\n\nPřikázání v Bibli nařizuje, aby jedna z nití byla barvy „tchelet“. Jednalo se pravděpodobně o modrou barvu, podle Mišny získávanou z plže jménem „chilazon“. O identitu tohoto plže se vedou halachické diskuze, stejně jako o odstínu barvy. Většina židů proto nosí cicit bílé. V poslední době se ale rozšířilo nošení cicit, které mají jednu z nití modrou. Stejně barevné cicit (byť jinak uvázané) nosí i karaité.\n\nPřikázání o uvázání třásní se původně vztahovalo na každý oděv (talit jako vlněný plášť byl běžným denním oděvem), v průběhu času se z talitu stal rituální předmět a dnes se nosí pouze při bohoslužbách, ačkoli někteří zbožní židé jej nosí společně s tfilin od rozbřesku až do modlitby mincha.\n\nTalit je většinou bílý s několika pruhy (nejčastějšími barvami jsou černá nebo modrá, ale není to pravidlem) a může být zhotoven z jakéhokoli materiálu kromě směsi lnu a vlny, která je výslovně zakázána Tórou (tzv. \"ša'atnez\"). Většina talitů je zhotovena z vlny, vyskytují se též tality pouze lněné nebo vyrobené z polyesteru. Talit má předepsanou minimální míru, v praxi se setkáme s různými rozměry - od velikosti větší šály až po velký plášť (cca 4×2 m). Podobná různorodost je i ohledně barvy – kromě bílých existují tality šedé, černé, modré nebo batikované. Vzhled talitu údajně inspiroval členy sionistického hnutí při návrhu vlajky, která se později stala vlajkou státu Izrael.\n\nMalý talit (jak již napovídá jeho název) je mnohem menších rozměrů a nosí se pod denním oděvem, ale ne přímo na těle. Jedná se o obdélníkový kus látky, uprostřed něhož je otvor pro hlavu. Většinou je bílé barvy a nebývá zdoben, ale ani to není pravidlem.\n\nTalit dostávají aškenázští chlapci na Bar micva, sefardští muži od své nastávající manželky většinou v den svatby.\n"}
{"id": "211549", "url": "https://cs.wikipedia.org/wiki?curid=211549", "title": "Grubišno Polje", "text": "Grubišno Polje\n\nGrubišno Polje (česky Hrubečné Pole) je město v Chorvatsku v Bjelovarsko-bilogorské župě. Ve zdejší opčině žije 7 523 obyvatel v 2 708 rodinných domácnostech, z nichž 62 % tvoří Chorvati, 18 % Češi, 11 % Srbové, zbytek tvoří ostatní národy. Grubišno Polje je městem s největším podílem české menšiny; Češi sem přišli na konci 19. století osídlit tehdejší jižní pohraničí Rakousko-Uherska. Dalšími místy, kde žijí v Chorvatsku Češi, jsou město Daruvar a opčiny Končanica (česky Končenice) a Dežanovac (česky Dežanovec).\n\n"}
{"id": "211550", "url": "https://cs.wikipedia.org/wiki?curid=211550", "title": "Zdeněk Vojtíšek", "text": "Zdeněk Vojtíšek\n\nZdeněk Vojtíšek (* 22. února 1963) je religionista zabývající se především studiem kultů, sekt a nových náboženských hnutí. Je vedoucím Katedry religionistiky na Husitské teologické fakultě Univerzity Karlovy, docentem na katedře religionistiky Evangelické teologické fakulty Univerzity Karlovy, zakládajícím členem a mluvčím Společnosti pro studium sekt a nových náboženských směrů. V roce 1998 spolu s Janem Kotrčem založil nakladatelství Dingir, které mimo jiné poskytuje Společnosti tiskový servis a je šéfredaktorem stejnojmenného religionistického čtvrtletníku \"Dingir\". Za komunismu působil jako laický kazatel Církve bratrské. Jeho zaměřením na katedře religionistiky jsou nová náboženská hnutí, současná žitá náboženství, mezináboženský dialog, milenialismus, náboženství a poradenství, náboženství a psychoterapie.\n\nV rozhovoru pro Epoch Times uvedl Vojtíšek, že vystudoval za vlády komunistického režimu v bývalém Československu filosofickou fakultu učitelství a posléze se připravoval na dráhu středoškolského učitele. Již tehdy se zajímal o teologii, především však o religionistiku. Represivní politika tehdejšího režimu proti duchovním naukám mu jeho vědecké zaměření značně komplikovala, proto také chodil poslouchat přednášky na evangelickou fakultu potají. Dále uvedl, že mu režim další studia kvůli jeho konverzi ke křesťanství během vysokoškolských studií znemožnil a na religionistiku a teologii tehdy musel na dlouhou dobu zapomenout. Kvůli svému zaměření prošel také řadou výslechů od tehdejší komunistické tajné služby StB. Po sametové revoluci se vrátil na akademickou půdu a zajímal se především o religionistiku. Ve druhé polovině devadesátých let již pravidelně učil na pedagogické, Husitské teologické fakultě Univerzity Karlovy a i na Evangelické teologické fakultě Univerzity Karlovy v Praze. V současné době je profesí religionista a zabývá se současnou náboženskou scénou, nejvíce však novými náboženskými hnutími. Ve své práci se zaměřuje na praxi, přímé setkávání se členy různých náboženských či duchovních skupin a s lidmi, kteří žijí duchovně, přičemž se především zaměřuje na českou scénu.\n\nZdeněk R. Nešpor ve své práci \"Jaká víra?\" pro Sociologický ústav Akademie věd České republiky uvedl publikaci Zdeňka Vojtíška a Tomáše Novotného \"Základní orientace v nových náboženských hnutích\" z roku 1994 jako „\"úhel pohledu antikultovních hnutí, kdy se vědecká deskripce fenoménu nebezpečně mísí s jeho teologickým hodnocením\"“ a hodnotí ho jako „\"problematický diskurs\"“, který je navíc organizačně zaštítěn organizacemi, které pan Vojtíšek založil.\n\nPodle Dušana Lužného je Zdeněk Vojtíšek často vyhledáván masmédii aby se vyjadřoval k problematice nových náboženských hnutí, která jsou následně líčena většinou černobíle jako „\"nebezpečné, popř. obskurní, před nimiž by se měl mít normální člověk na pozoru\"“, k čemuž „Velkou měrou ... přispělo působení Společnosti pro studium sekt a nových náboženských směrů“. Ve svém příspěvku do sborníku sociologického ústavu Akademie věd České republiky popisuje negativní postoj Vojtíška vůči Scientologii a Církvi sjednocení, který zastává v médiích, a upozorňuje, že výklad pana Vojtíška v knize \"Encyklopedie náboženských směrů v České republice. Náboženství, církve, sekty, duchovní společenství\" „je podřízen antikultovní argumentaci“.\n\nV roce 2014 kandidoval v komunálních volbách do zastupitelstva MČ Praha 10 na 18. místě kandidátky Strany zelených.\n\n\n"}
{"id": "211552", "url": "https://cs.wikipedia.org/wiki?curid=211552", "title": "Alžběta Charlotta Orleánská", "text": "Alžběta Charlotta Orleánská\n\nAlžběta Charlotta Orleánská (13. září 1676 Saint-Cloud – 23. prosinec 1744 Commercy), nazývaná \"Mademoiselle de Chartres\", byla orléanská princezna, provdaná vévodkyně lotrinská a od roku 1736 kněžna z Commercy. Roku 1708 svému manželovi porodila budoucího císaře Svaté říše římské, Františka I. Štěpána.\n\nAlžběta Charlotta pocházela, jako dcera orléanského vévody Filipa I. (1640–1701), mladšího bratra krále Ludvíka XIV., a jeho druhé manželky, dcery falckého kurfiřta Karla I. Ludvíka, Alžběty Šarloty (Liselotty) (1652–1722), z rodu Bourbon-Orléans. Vyrůstala v na tehdejší dobu nepočetné rodině, její otec měl ze dvou manželství šest dětí, z nichž se dospělosti dožily pouze čtyři: Marie Luisa (1662–1689), Anna Marie (1669–1728), Filip (1674–1723) a nejmladší Alžběta Charlotta. Po sňatku svých dvou starších nevlastních sester Marie Luisy (jež se provdala za španělského krále Karla II.) a Anny Marie (provdané za sicilského krále Viktora Amadea II.) se stala nejvýše postavenou svobodnou princeznou, a tedy i nejžádoucnější nevěstou v Evropě.\n\nZa svobodna nosila titul \"Mademoiselle de Chartres\". V dětství byla svou matkou považována za „\"strašlivě divokou a hrubou jako chlapec\"“. K nechuti svého otce zdědila upřímnou povahu své matky, neváhajíc vyjadřovat přímočaře své názory.\n\nPrinceznina matka Liselotta chtěla, aby se její nejmladší dcera provdala na stejné prestižní úrovni jako její starší sestry, a doufala, že jejím ženichem se stane její ovdovělý bratranec Ludvík (1661-1711), francouzský Dauphin (zvaný Velký Dauphin), nebo jeho syn, rovněž Ludvík (1682-1712) (zvaný Malý Dauphin), to však nebylo možné.\n\nProtože Liselotta opovrhovala nelegitimními potomky krále, zdálo se, že možnosti svazků s jeho rodinou jsou nevalné, avšak v roce 1692 i přes její odpor král prosadil sňatek jejího syna Filipa se svou nejmladší nemanželskou legitimizovanou dcerou ze spojení se svou oficiální milenkou Madame de Montespan, s Františkou Marií. Uvažovalo se tedy i o svatbě Alžběty Charlotty s bratrem Františky Marie Ludvíkem Augustem, vévodou z Maine, ten se však roku 1692 oženil s dcerou prvního Prince krve, Jindřicha III. de Bourbon-Condé.\n\nLiselotte měla v záměru provdat svou dceru za anglického krále Viléma III. Oranžského, vdovce po královně Marii Henriettě Stuartovně, avšak pro rozdílné vyznání k realizaci sňatku nedošlo.\n\nJiným kandidátem na ženicha Alžběty Charlotty byl císař Josef I. Habsburský; sňatek, který by znamenal spojení dvou věčně soupeřících rodů – Bourbonů a Habsburků, se však nerealizoval a ke spojení obou dynastií došlo až roku 1756, kdy se oženil francouzský následník trůnu Ludvík August s rakouskou arcivévodkyní Marií Antoinettou.\n\nAlžběta Charlotta se nakonec 13. října 1698 v zámku ve Fontainebleau provdala za lotrinského vévodu Leopolda Josefa (1679–1729), syna Karla V. a jeho manželky, dcery císaře Svaté říše římské Ferdinanda III., Eleonory Marie. Manželství bylo důsledkem Smlouvy z Rijswijku, jíž byla ukončena tzv. Válka o falcké dědictví. Jednou z podmínek této mírové smlouvy bylo, že Lotrinského vévodství, jež bylo řadu let v moci Francie, nabude znovu Leopold Josef Lotrinský, syn lotrinského vévody Karla V. Alžběta Charlotta tak nebyla nic než prostředek k upevnění mírové smlouvy. Její matka posléze prohlásila, že její dcera \" „byla obětí války“\".\n\nManželství bylo skvělým spojením pro lotrinský panovnický dům, ale málo žádoucí pro Dceru Francie, tj. příslušnici francouzské panovnické dynastie, jež přesto přinesla lotrinskému panovnickému domu věno 900.000 liber. Někteří dokonce označovali tento sňatek za mesalianci a řada členů královské rodiny se při svatebním obřadu objevila ve smutečním oděvu, využivši jako záminku smrt syna vévody de Maine.\n\nK překvapení všech, kdož očekávali, že toto spojení bude nešťastné, bylo výsledkem manželství, v němž panovala láska a štěstí. S příchodem dětí projevila Alžběta Charlotta velký mateřský smysl a lásku ke svým dětem.\n\nAni tomuto svazku se však nevyhnuly problémy: po deseti letech Alžbětin manžel věnoval svou pozornost jiné ženě, Anně Markétě de Lignéville, kněžně de Beauvau-Craon. Alžběta Charlotta nicméně na radu své matky zachovala klid a žila dál pod jednou střechou na zámku v Lunéville se svým manželem i jeho milenkou. Poté, co tento vztah (poměrně záhy) skončil, měl manželský pár ještě dalších pět dětí, mezi nimi i Františka Štěpána (1708–1765), manžela rakouské arcivévodkyně Marie Terezie, později císařovny Svaté říše římské a královny české a uherské.\n\nPo smrti manžela v roce 1729 převzala vévodkyně Alžběta Charlotta manželovy vladařské povinnosti jako regentka svého syna Františka Štěpána, jenž byl vychováván ve Vídni. Vévodkynino regentství skončilo v roce 1737, když se František Štěpán vrátil do rodné země. Nedokázala zabránit tomu, aby její syn lotrinské vévodství, jehož osamostatnění vykoupila ona sama svým sňatkem, nepřepustil Francii (potažmo tchánovi Ludvíka XV., bývalému polskému králi Stanislavu Leszczyńskému, který vévodství dostal jako doživotní kompenzaci za odstoupení z polského trůnu), což byla podmínka vyslovení souhlasu francouzské strany s jeho sňatkem s Marií Terezií (1736). Téhož roku byla svým prasynovcem francouzským králem Ludvíkem XV. (syn její neteře Marie Adély, provdané vévodkyně burgundské), ustanovena jako suverénní kněžna z Commercy.\n\nAlžběta Charlotta vyjednávala sňatek své nejmladší dcery Anny Charlotty s francouzským králem Ludvíkem XV., její záměr však ztroskotal na intrikách vévody de Bourbon. Později chtěla dohodnout dceřin sňatek se svým ovdovělým bratrancem Ludvíkem I. Orleánským, ten však odmítl (po předčasné smrti své milované ženy se již nikdy neoženil); dívka pak zvolila službu Bohu a stala se abatyší kláštera v Remiremontu.\n\nZ manželství Alžběty Charlotty Orleánské a Leopolda I. Lotrinského se narodilo čtrnáct dětí, z nichž však pouze čtyři se dožily dospělého věku. Tři z nich zemřely během jediného týdne roku 1711 jako oběť neštovic, jež zaútočily na zámek v Lunéville, venkovský dům lotrinské panovnické rodiny.\n\n\n"}
{"id": "211554", "url": "https://cs.wikipedia.org/wiki?curid=211554", "title": "Józef Haller de Hallenburg", "text": "Józef Haller de Hallenburg\n\nJózef Haller de Hallenburg (13. srpna 1873, Jurczyce u Krakova – 14. července 1960, Londýn) byl polský generál.\nV letech 1895 až 1910 sloužil v 11. dělostřeleckém pluku v rakousko-uherské armádě. Během první světové války v roce 1916 se stal velitelem 2. brigády polských legií. V roce 1918 získal velení nad 5. divizí polských střelců. Od března 1918 velel 2. polskému sboru. Dne 5. května byl povýšen na generála. V květnu 1918 byl jeho sbor rozbit německými vojsky. Uprchl do Moskvy a poté odešel do Francie, kde převzal velení nad nově vznikající polskou armádou. Roku 1919 se vrátil s tzv. Modrou armádou do Polska. Obdržel velení nad Haličským frontem. Po válce byl v letech 1920 až 1926 generálním inspektorem dělostřelectva. Od roku 1926 byl v penzi.\n\n"}
{"id": "211556", "url": "https://cs.wikipedia.org/wiki?curid=211556", "title": "Digitální osciloskop", "text": "Digitální osciloskop\n\nDigitální osciloskop měří signál jen v určité časové okamžiky. Signál A/D převodník upraví do digitální podoby a uchová v číslicové paměti. Signál se pak zobrazuje na obrazovce s elektromagnetickým vychylováním (analogové osciloskopy mají vychylování elektrostatické) nebo na LCD displeji.\n\nNejstarší digitální osciloskopy byly vlastně číslicovou pamětí dynamických dějů se zabudovaným analogovým osciloskopem, přístroj obsahoval i časovou základnu analogového osciloskopu a bylo ho možno přepínat i do analogového režimu, dnes se tato koncepce používá jen výjimečně.\n\nPaměť digitálních osciloskopů je FIFO, která se po úplném naplnění přepisuje tak, že nejprve je přepsán nejdříve přijatý vzorek, potom druhý atd. Paměť osciloskopu je při připojení signálu neustále plněna vzorky a po jejím naplnění je její obsah kontinuálně přepisován. Po příchodu spouštěcího signálu je plnění paměti ihned nebo po zvoleném zpoždění zastaveno, a tak může být zobrazen zvolený úsek měřeného signálu. Současné digitální osciloskopy obsahují zabudovaný mikropočítač a digitalizovaný signál nepřevádějí zpět do analogové formy. Digitální signál zpracovává v zabudovaném počítači a zobrazuje ho na displeji. V některých osciloskopech se používá pouze jeden analogově-digitální převodník přepínaný do jednotlivých kanálů.\n\nVzorkovací frekvence: Rozhoduje o tom jak rychlý signál může být zobrazen. (čím je vzorkování vyšší, tím rychlejší signál může být zobrazen). Musí být minimálně dvakrát větší než vzorkovaný signál, jinak dochází ke vzniku aliasingu. V praxi bývá vzorkovací frekvence až desetkrát větší než udávaný mezní kmitočet osciloskopu.\n\nNapěťová citilivost: Závisí na počtu bitů A/D převodníku. (čím více bitů, tím větší přesnost). Typické A/D převodníky běžných osciloskopů mají rozlišení 8 bitů.\n\nHloubka paměti: Určuje, jak dlouhý úsek měřeného signálu může být zaznamenán na jedno spuštění. Udává se v bodech záznamu.\n\n\n\n\nZOBRAZENÍ PŘED PŘÍCHODEM SPOUŠTĚCÍHO SIGNÁLU\n\nTo je možné proto, že signál je neustále nahráván do paměti osciloskopu a po příchodu spouštěcího signálu se tyto hodnoty zobrazí\n\nNORMÁLNÍ ZOBRAZENÍ\n\nZobrazí se příslušný počet bodů po příchodu spouštěcího signálu\n\nZPOŽDĚNÉ ZOBRAZENÍ\n\nSignál je zobrazen po uplynutí doby a je zpožděný od uplynutí doby co přišel spouštěcí signál\n\nVZORKOVÁNÍ V REÁLNÉM ČASE\n\nVzorky jsou odebírány v pevně stanovené okamžiky, jejichž vzdálenost je dána vzorkovací dobou.\n\nSEKVENČNÍ VZORKOVÁNÍ\n\nPoužívá se pouze pro periodické signály, kdy v každé periodě je odebrán pouze jeden vzorek a v následující periodě opět jeden vzorek, ale z místa vzdáleného od prvního odběru- Tato vzdálenost je pevně dána.\n\nNÁHODNÉ VZORKOVÁNÍ\n\nPro periodické průběhy, rychlejší než sekvenční\n\nBěžný počítač se zvukovou kartou a vhodným software lze použít jako digitální osciloskop a spektrální analyzátor. Vstupní signály se přivádí přes mikrofonní nebo linkový vstup. Je-li karta stereofonní, jsou k dispozici pro měření současně dva kanály. Z principu zvukové karty plyne omezení, kterým je vstupní kmitočtový rozsah cca 20 Hz až 20 kHz. Pro základní nízkofrekvenční měření nebo pro výukové demonstrační účely však vyhoví.\n\n\n\n\n"}
{"id": "211557", "url": "https://cs.wikipedia.org/wiki?curid=211557", "title": "1902 v letectví", "text": "1902 v letectví\n\nTento článek obsahuje seznam událostí souvisejících s letectvím, které proběhly roku 1902.\n\n\n"}
{"id": "211559", "url": "https://cs.wikipedia.org/wiki?curid=211559", "title": "1901 v letectví", "text": "1901 v letectví\n\nTento článek obsahuje seznam událostí souvisejících s letectvím, které proběhly roku 1901.\n\n\n\n"}
{"id": "211560", "url": "https://cs.wikipedia.org/wiki?curid=211560", "title": "1902 v dopravě", "text": "1902 v dopravě\n\nTento článek obsahuje seznam událostí souvisejících s dopravou, které proběhly roku 1902.\n\n\n\n\n\n\n\n"}
{"id": "211562", "url": "https://cs.wikipedia.org/wiki?curid=211562", "title": "Cihelna", "text": "Cihelna\n\nCihelna je místo, kde se vyrábějí, vypalují a skladují cihly k následné expedici.\n\nVýrobní postup se skládá z několika částí, který lze rozdělit na získávání suroviny v podobě cihlářské hlíny až po expedici ke koncovému zákazníkovi.\n\nVýroba cihly začíná na místě, kde se vytěžená hlína dostává na pásový dopravník, který ji přivádí do první části výrobního závodu, ve kterém je hornina drcena a smíchávána s vodou, čímž se vytváří hmota, která je vhodná k vytvarování do požadovaného tvaru. Po odstranění velkých částí ze suroviny je transportována k lisu, který ji upravuje do požadovaného tvaru.\n\nNa výstupu z lisu přes speciální formu je budoucí cihla vytvarována a pokračuje přes dopravník k místu, kde je nařezána na požadovanou velikost a kde dochází k nejdůležitější části kontroly kvality cihly, jelikož zde je možno ještě odhalit špatně vytvořenou cihlu, odstranit jí před vypálením - materiál znovu použít a tím pádem se vyhnout finanční ztrátě.\n\nNásledně je cihla dopravena na místo, kde se naloží na stojan, který bude po dobu 1 až 2 dnů umístěn v sušárně, kde bude za teplot okolo 150 °C vysušena. V dřívějších dobách se využívaly přírodní sušárny na pláních a Kellerovy sušárny, které měly řešeno zavážení a vyvážení pomocí vozíků - tzv. Kellerův systém. K sušení se využívalo větru, proto osa komor byla situována ve směru převládajících větrů. \n\nPo vysušení následuje vypalování cihel při teplotě přibližně 1000 °C po dobu několika hodin. Potom se cihly ponechají vychladnout a pak jsou teprve připraveny pro balení a expedici.\n\nPo vychladnutí jsou cihly vysunuty a automatickým provozem překládány z podstavce na palety a následuje jejich omotání fólií a expedice do skladovacího místa mimo výrobní objekt. Posledním krokem je naložení zboží pomocí vysokozdvižného vozíku na kamion a následná expedice.\n\n\n"}
{"id": "211563", "url": "https://cs.wikipedia.org/wiki?curid=211563", "title": "1900 v letectví", "text": "1900 v letectví\n\nTento článek obsahuje seznam událostí souvisejících s letectvím, které proběhly roku 1900.\n\n\n"}
{"id": "211565", "url": "https://cs.wikipedia.org/wiki?curid=211565", "title": "Gregory Bateson", "text": "Gregory Bateson\n\nGregory Bateson (9. května 1904, Grantchester u Cambridge – 4. července 1980, San Francisco) byl britský a posléze americký biolog, antropolog a ekolog, a ač se nepovažoval za filosofa a psychologa, vynikl i v těchto oborech; byl to univerzální myslitel, jenž ovlivnil mnoho vědeckých disciplín. Podílel se na vzniku vědecké kybernetiky a je znám také jako zakladatel rodinné psychoterapie.\n\nGregory Bateson byl nejmladší ze tří synů slavného genetika W. Batesona. Nejstarší syn padl ve válce a prostřední spáchal roku 1922 sebevraždu. Roku 1925 získal Gregory titul bakaláře biologie v Cambridge, kde pak studoval dále a přednášel (kromě roku 1928, kdy přednášel lingvistiku v Sydney). Roku 1936 se oženil se slavnou americkou antropoložkou Margaret Meadovou. Roku 1937 odešel do USA a usadil se v Palo Alto, kde se zabýval otázkami lidské komunikace, epistemologií a byl jedním z organizátorů \"Macy Conferences\", kde tehdy vznikala kybernetika. Roku 1950 se rozvedl s M. Meadovou a oženil se podruhé a roku 1961 potřetí s mnohem mladší terapeutkou L. Cammack; z každého manželství měl jedno dítě.\n\nJako antropolog byl Bateson nejvíce ovlivněn funkcionalismem Bronislawa Malinowského a Alfreda Radcliffe-Browna. Každá kultura představuje účelně uspořádaný a strukturovaný celek, jímž se lidé vyrovnávají se svým okolím. Stojí na určitých obecných principech, které Bateson rozděluje na \"étos\" (normativní principy, emoce) a \"eidos\" (poznávací principy, intelekt). Toto rozlišení je však funkční a nemá nic společného s dualismem přírody a kultury (\"nature or nurture\"), který Bateson striktně odmítá: člověk je spoluurčován jak svojí genetickou výbavou, tak také kulturou své společnosti.\n\nBatesonův zájem o psychologii a terapii vycházel ze studia komunikace a rozumění, případně jejich nedostatků. Vytvořil také zajímavou teorii učení, jež rozlišuje pět úrovní učení, od prostého naučení jednoduché reakce až po rekonstrukci celé mentální mapy. V této souvislosti se zajímal také o vnímání tvarů i o „metakomunikační“ pozadí každé komunikace (kontext). Rozpor mezi obsahem sdělení a jeho pozadím umožňuje jevy jako je ironie nebo žert a podle Batesonovy teorie by mohl vysvětlovat i schizofrenii.\n\nPři těchto zkoumáních si Bateson uvědomil nesmírnou složitost lidského poznávání, komunikace a jednání i živých organismů vůbec. Proto kritizoval\npřevládající pojetí vědy, jak bylo kdysi formulováno Descartem a dobře vyhovovalo pro studium daleko jednodušších systémů mechaniky. Živou skutečnost a tím spíše člověka a společnost však nelze rozbít na ty nejjednodušší prvky, zbavit všech tvarů, podob a obsahů, redukovat na měřitelné veličiny a hledat jen nutné příčinné vztahy mezi nimi. Takto vzniklé modely, anebo řečeno s A. Korzybskim „mapy“ skutečnosti dovolují s živými organismy různě manipulovat, nevystihují však jejich povahu. Pro lidské poznání, rozumění i komunikaci je podstatný smysl, který se v analytickém postupu moderních věd ztrácí. Proto Bateson kladl důraz na zkoumání kvalit, souvislostí a vztahů, jež nejlépe vystupují ve srovnávání.\n\nJeho mnohostranná činnost nevedla k zásadním novým objevům, ale významně ovlivnila moderní epistemologii, teorii systémů a ekologii. Ekologické krize vznikají z představ, které staví člověka proti přírodě a proti druhým, věří na neustále se rozšiřující hranice možností a na ekonomický determinismus. Bateson se proslavil také stručnými a provokativními definicemi, jež přešly i do běžného jazyka. Většina jeho děl není také psána akademickou formou, což mu vyneslo kritiku ze strany redukcionistické vědy a scientistů, přestože Bateson sám také kritizoval iracionalismus a esoteriku například amerického studentského hnutí.\n\n\nSvými brilantními eseji měl Bateson velký vliv na vědu i celý intelektuální život, hlavně v 60. a 70. letech, a některé jeho okřídlené výroky přešly do obecného jazyka. Jeho vliv je zvláště patrný u některých filosofů (Gilles Deleuze, Felix Guattari) i společenských vědců (Paul Watzlawick). V českém prostředí není Bateson dosud příliš znám, avšak hluboce ovlivnil např. Zdeňka Neubauera, Stanislava Komárka a další.\n\n\n\n\n"}
{"id": "211567", "url": "https://cs.wikipedia.org/wiki?curid=211567", "title": "Neapolitánská Wikipedie", "text": "Neapolitánská Wikipedie\n\nNeapolitánská Wikipedie (\"Wikipedia napulitana\") je verze Wikipedie v neapolštině. V lednu 2020 obsahovala přes 14 500 článků a pracovali pro ni 3 správci. Registrováno bylo přes 22 000 uživatelů, z nichž bylo asi 20 aktivních. V počtu článků byla 125. největší Wikipedie.\n\n"}
{"id": "211568", "url": "https://cs.wikipedia.org/wiki?curid=211568", "title": "Atabeg", "text": "Atabeg\n\nAtabeg (turecky Atabey) byl turecký šlechtický titul, udělovaný správcům vzdálenějších provincií. Zmínka o užívání titulu atabeg se poprvé objevila u seldžuckých Turků.\n\nSlovo \"Atabeg\" je tureckého původu a znamená \"staršina\". Pokud turecký vládce zemřel a zanechal nezletilého dědice, bylo praxí jmenovat poručníka, aby mladého prince ochraňoval. Tito poručníci se často ženili s ovdovělými královnami, čímž se z poručníka stal otec.\n\nTitul atabega byl běžný v zemích se seldžuckou vládou. Na Blízkém východě se rozšířil ve 12. století. Používal se také v Mezopotámii. Obdobou titulu \"atabeg\" u tureckých kmenů v Persii byl Khan.\n\nTitul atabega také nosili někteří úředníci ve fátimovském Egyptě. Někteří z nich si před rozpadem fátimovského chalífátu a jeho začleněním do seldžuckého impréria přisvojili titul Sultána. Po skončení turecké vlády v Egyptě se titul atabeg používal jen občas.\n\nÁzerbájdžánská dynastie Ildenizů uvedla do praxe titul \"Atabeg-e-Azam\" (Veliký atabeg), čímž dávali najevo svou moc a nezávislost na seldžuckých sultánech.\n\nPerští šáhové příležitostně používali alternativu titulu \"Atabeg-e-Azam\" - Vazir-e-Azam (Nejvyšší vezír).\n\nČtyři nejvýznamnější atabegské dynastie byly:\n\nPočátkem 12. století se atabegové zformovali do mnoha dynastií, které byly rozesety po celém seldžuckém panství. Tyto dynastie byli zakládány stále více se emancipujícími Mamlúky, kteří drželi vysoké úřady pod vládou seldžuckých emírů. Když emírové umírali, Mamlúci se poprvé stali místokráli a poručníky za emírovi právoplatné potomky, čímž v praxi uzurpli moc z rukou svých pánů. Takto se dostal k moci a založil dynastii atabegů (1103 - 1128) v Damašku atabeg Tughtigin.\n\nMěstu Mosul vládli atabegové z rodu Aksunkur a Zengi. Roku 1128 se Zengi stal jediným vládcem Mosulu a krátce na to se prohlásil pánem celé severní Mezopotámie a Sýrie.\n\nSeverní části Luristanu, dříve známá jako Lurikuchik (malý Luristan) vládli nezávislí atabegové z rodu Khurshidi až do počátku 17. století, kdy poslední atabeg Shah Verdi Khan byl odstraněn perským šáhem Abbasem I. a vládu v zemi předal Husainu Khanovi, vůdci proti němu rebelského kmene. Nicméně namísto titulu atabeg byl Husainovi dán guvernérský titul \"Wali\", který dále nosili Husainovi následovníci. Jižní část Luristanu, Velký Luristan byl nezávislý stát pod vládou rodu Fazleviehů v letech 1160 - 1424. Hlavní město byl Idaj, z něhož dnes zbyly jen ruiny.\n\nShams al-Din Eldiguz (1137 – 1175), Veliký atabeg tureckého sultána z Bagdádu, v Ázerbájdžánu a severo-západní části Íránu založil vlastní nezávislý stát a dynastii, které trvali až do roku 1225. Titul atabega byl ve středověku znám i v křesťanské Gruzii, kde se však jednalo o dvorskou hodnost, byl to správce dvora a vychovatel dětí královské rodiny. I zde ale docházelo k příapdům, že se stal atabeg regentem nezletilého krále.\n\n\n"}
{"id": "211569", "url": "https://cs.wikipedia.org/wiki?curid=211569", "title": "Malajská Wikipedie", "text": "Malajská Wikipedie\n\nMalajská Wikipedie je verze Wikipedie v malajštině. V lednu 2020 obsahovala přes 332 000 článků a pracovalo pro ni 13 správců. Registrováno bylo přes 247 000 uživatelů, z nichž bylo asi 410 aktivních. V počtu článků byla 31. největší Wikipedie.\n\n"}
{"id": "211572", "url": "https://cs.wikipedia.org/wiki?curid=211572", "title": "Mamenchisaurus", "text": "Mamenchisaurus\n\nMamenchisaurus („ještěr od potoka Mamen“) byl rod mohutného sauropodního dinosaura žijícího v období pozdní jury na území východní Asie. \n\nV případě největšího druhu \"M. sinocanadorum\" mohlo jít až o 35 metrů dlouhého a kolem 75 tun těžkého sauropodního dinosaura. V roce 2019 odhadl americký badatel Gregory S. Paul podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost tohoto druhu mamenchisaura na 60 až 80 metrických tun, což by z něj činilo jednoho z největších známých dinosaurů vůbec.\n\nDruh \"M. hochuanensis\" už byl podstatně menší, dosahoval odhadované délky kolem 20,4 až 26 metrů a hmotnosti přibližně 15 100 kilogramů.\n\nFosilie tohoto sauropoda byly dosud objeveny na několika místech v Číně. V současnosti je rozlišováno až šest různých druhů tohoto rodu, není však jisté, zda jsou všechny validní (vědecky platné). Jasno v tomto směru udělá až detailní revize veškerého dosud objeveného fosilního materiálu.\n\nZajímavostí tohoto druhu je jeho krk, který je nejdelší mezi všemi známými dinosaury (až kolem 17 metrů). Tvořilo jej 19 obratlů a přes svou délku byl relativně lehký. Nejdelší objevené \"krční žebro\" tohoto dinosaura (druh \"M. sinocanadorum\") měřilo na délku celých 4,1 metru, takže jde možná o nejdelší známou obratlovčí kost vůbec (nikoliv však nejobjemnější nebo nejtěžší). Krk mamenchisaura mohl být asi pětkrát delší než krk současné žirafy.\n\nJméno tohoto dinosaura vzniklo vlastně omylem, protože čínský paleontolog \"C. C. Young\" špatně přepsal název původní lokality objevu Mamingxi jako \"Mamenxi\".\n\n\n"}
{"id": "211574", "url": "https://cs.wikipedia.org/wiki?curid=211574", "title": "Turecká Wikipedie", "text": "Turecká Wikipedie\n\nTurecká Wikipedie ( ) je verze Wikipedie v turečtině. Byla založena Wikipedie v prosinci roku 2002. V lednu 2020 obsahovala přes 338 000 článků a pracovalo pro ni 24 správců. Registrováno bylo přes 1 054 000 uživatelů, z nichž bylo okolo 770 aktivních. V počtu článků byla 30. největší Wikipedie.\n\nNa konci dubna 2017 byl dle nařízení turecké vlády zablokován přístup z území Turecka k Wikipedii, zprvu bez udání důvodu. Podle později vydaného prohlášení Tureckého úřadu pro informace a telekomunikaci tímto důvodem bylo, že „na Wikipedii se nacházejí texty, které podporují terorismus“.\n\nV roce 2019 bylo zobrazeno okolo 311,8 milionu dotazů. Denní průměr byl 854 312 a měsíční 25 985 314 dotazů. Nejvíce dotazů bylo zobrazeno v dubnu (29 220 311), nejméně v červnu (21 812 346). Nejvíce dotazů za den přišlo v sobotu 26. října (1 438 899), nejméně v pátek 6. září (605 501).\n\n\n"}
{"id": "211575", "url": "https://cs.wikipedia.org/wiki?curid=211575", "title": "Perská Wikipedie", "text": "Perská Wikipedie\n\nPerská Wikipedie (persky: ویکی‌پدیا، دانشنامهٔ آزاد, \"Vikipedia, Daneshname-ye Azad\") je verze Wikipedie v perštině. Tato verze Wikipedie byla spuštěna v lednu 2004. V lednu 2020 obsahovala přes 705 000 článků a pracovalo pro ni 32 správců. Registrováno bylo přes 881 000 uživatelů, z nichž bylo přes 5 100 aktivních. V počtu článků byla 18. největší Wikipedie.\n\nV roce 2012 provedli 68,9 % editací perské Wikipedie uživatelé z Íránu, 10 % z USA, 3,4 % z Kanady a 2,1 % ze Spojeného království.\n\nV roce 2019 bylo zobrazeno okolo 1,7 miliardy dotazů. Denní průměr byl 4 564 477 a měsíční 149 123 811 dotazů. Nejvíce dotazů bylo zobrazeno v lednu (163 874 308), nejméně v únoru (135 678 720). Nejvíce dotazů za den přišlo ve středu 23. října (6 482 097), nejméně ve středu 20. listopadu (342 082).\n\n"}
{"id": "211578", "url": "https://cs.wikipedia.org/wiki?curid=211578", "title": "Vytížení moskevského metra", "text": "Vytížení moskevského metra\n\nMetro, které slouží hlavnímu městu Ruska, Moskvě, je jedním z nejvytíženějších na světě; denně jej využije kolem sedmi až devíti milionů cestujících.\n\nPrůměrně dvakrát podzemní dráhu využije 1,8 milionu cestujících v pracovních dnech a 463 tisíc cestujících o sobotě a neděli. 80 % cestujících využije při své cestě i okružní linku Kolcevaja (to je 3,9 milionu cestujících), 66 % všech cestujících pak při své cestě přestupuje (3,2 milionu). Mnohé stanice mají rozsáhlé sítě přestupních chodeb, mnohdy mezi dvěma nástupišti vede i více než obvyklá jedna.\n\nNejvětší toky cestujících zažívají nejdelší linky; Zamoskvoreckaja, Tagansko-Kransopresněnskaja, Kalužsko-Rižskaja a Serpuchovsko-Timirjazevskaja. Je to nejen díky tomu, že pokrývají velkou část metropole, ale též i kvůli navazující rozsáhlé síti příměstské dopravy. Na některých konečných stanicích činí obrat cestujících i přes 100 000; součástí těchto stanic jsou velké terminály autobusové dopravy. V moskevské dopravě je toto označováno názvem \"Efekt Vychino\", a to podle stanice, kde je tento tok nejrazantnější.\n\nNaopak nejméně vytížené jsou linky Ljublinskaja, Kalininskaja a Kachovskaja. A to díky tomu, že jsou jednak krátké a jednak nebyly dobudovány celé; v provozu jsou pouze jejich první úseky. Výstavba dalších byla plánována, avšak díky nedostatku financí v 90. letech odsunuta do budoucnosti. I linka lehkého metra Butovskaja patří k málo využívaným; funguje však teprve od roku 2003 a její další rozšiřování jsou plánována. Navíc díky svému umístění slouží spíše jako napáječ deváté linky pro sídliště Butovo.\n\nDenní tok cestujících činí v moskevském metru 32 194 cestujících na kilometr a 56 166 na stanici. Samotné vlaky bývají někdy vytížené maximálně, a to i přesto, že na nejvíce vytížených linkách fungují až osmivozové soupravy o délce 153,6 m. Díky nim je možné přepravit za hodinu v jednom směru mezi 50 (šestivozové soupravy) až 70 tisíci cestujícími (osmivozové). Provozované soupravy typu E, 81-71 a Jauza lze spřáhnout jako osmivozové; u lehkého metra a vozů Rusič pak do sedmivozových (na některých nástupištích by však cestující museli vystupovat pomocí dveří v šestém voze vzhledem k nedostatečné délce nástupišť).\n\nKromě vlaků však v některých stanicích dochází v časech dopravní špičky i přetížení eskalátorových tunelů, tj. tvoří se před i za eskalátory dlouhé fronty. Jako nejjednodušší řešení se ukázala (v Praze či Budapešti) výměna původních sovětských eskalátorů (LT-3) za novější západní výroby a hlavně čtyřramenné. Tyto rekonstrukce by však byly v Moskvě poměrně nákladné, vzhledem k velkému počtu problematických stanic a délce eskalátorů. Navíc průměr tunelu je také omezený, a to průměrem 7,5 m. Výhledově se však plánuje dobudovat do některých stanic nové výstupy, což bude sice dražší, ale jako řešení efektivnější.\n\n</div>\n</div>\n"}
{"id": "211579", "url": "https://cs.wikipedia.org/wiki?curid=211579", "title": "Albánská Wikipedie", "text": "Albánská Wikipedie\n\nAlbánská Wikipedie ( ) je verze Wikipedie v albánštině. Byla založena 12. října 2003. V lednu 2020 obsahovala přes 78 000 článků a pracovalo pro ni 14 správců. Registrováno bylo přes 119 000 uživatelů, z nichž bylo asi 230 aktivních. V počtu článků byla 73. největší Wikipedie.\n\n"}
{"id": "211581", "url": "https://cs.wikipedia.org/wiki?curid=211581", "title": "Bengálská Wikipedie", "text": "Bengálská Wikipedie\n\nBengálská Wikipedie je verze Wikipedie v bengálštině. V lednu 2020 obsahovala přes 79 000 článků a pracovalo pro ni 12 správců. Registrováno bylo přes 262 000 uživatelů, z nichž bylo asi 1 000 aktivních. V počtu článků byla 72. největší Wikipedie.\n\n"}
{"id": "211582", "url": "https://cs.wikipedia.org/wiki?curid=211582", "title": "Étienne-Nicolas Méhul", "text": "Étienne-Nicolas Méhul\n\nÉtienne-Nicolas Méhul (22. června 1763, Givet, Departement Ardennes – 18. října 1817, Paříž) byl francouzský hudební skladatel.\nOtec byl šéfem služebního personálu hraběte Montmorencyho a později si založil obchod vínem. Etienne-Nicolas začal své hudební vzdělávání ve Františkánském kostele svého rodného města výukou hry na varhany. Později studoval u varhaníka Wilhelma Hansera a stal se jeho asistentem a pomocným varhaníkem v klášterním kostele benediktýnů v Lavaldieu ležícím v Ardenách. V roce 1779 přesídlil do Paříže, kde studoval skladbu u původem štrasburského skladatele a cembalisty Jeana Frederica Edelmanna. Pravděpodobně současně se živil jako varhaník, ale nejsou pro to důkazy. Roku 1780 pracoval jako učitel a uveřejnil dva svazky klavírních sonát. Vedle Francoise-Josepha Gosseca a André Gretryho je považován za nejvýznamnějšího skladatele francouzské revoluce. Jeho \"Chant national du 14 Juillet\" 1800, (Národní píseň o 14. červnu 1800), kterou Napoleon po bitvě u Marenga u skladatele objednal dosáhl obrovské popularity a zaujal téměř místo národní hymny. Roku 1794 vznikla revoluční opera \"Horatius Cocles\". A roku 1795 byl Mehul jmenován spolu s Gretrym inspektorem konservatoře a členem Akademie krásných umění. Méhul byl znám především jako autor více než 40 oper, z kterých \"Josef v Egyptě\" je dodnes uváděn. Jeho skladatelská plodnost však byla obrovská, složil i 6 velkých klavírních sonát, 3 balety, 6 symfonií, dechové skladby, jevištní díla a mše.\n\nMehul má velké zásluhy na rozšíření operní tematiky a popularizace opery. V komponování platí za průkopníka použití „leitmotivů“. Mistrovství Mehulovo v zacházení se symfonickými formami a melodikou orchestrálních děl nalézá uplatnění zejména v předehrách jeho oper. Jeho skladbám věnoval velkou pozornost Ludwig van Beethoven a Mehulův vliv na jeho operu Fidelio je nepopiratelný.\n\n• 1794 \"Ouverture burlesque\"\n• 1797 \"Ouverture k „La Chasse du Jeune Henri“\"(Lov mladého Jindřicha)\n• 1808 \"Symphonie Nr.1 g-Moll\" (I.Allegro, II.Andante, III.Menuetto, IV.Finale.Allegro agitato)\n• 1809 \"Symphonie Nr.2 D-Dur\" (I.Adagio-Allegro, II.Andante, III.Menuetto.Allegro, IV.Finale.Allegro vivace) \n• 1810 \"Symphonie Nr.3 C-Dur\" (I.Allegro.Ferme et Modéré, II.Andante, III.Finale.Allegro) \n• 1810 \"Symphonie Nr.4 E-Dur\" (I.Adagio - Allegro, II.Andante, III.Menuetto.Allegro, IV.Finale.Allegro) \n• 1810 \"Symphonie Nr.5 A-Dur\" \n• 1794 \"Ouverture pour instruments à ven\" (Předehra pro dechové nástroje) \n• 1794 \"Le Chant du départ\" („Píseň k odjezdu“) - Text: Marie-Joseph Chénier \n• 1794 \"Le Chant des victoires\" ( Píseň vítězství)\n• 1808 \"Le chant du retour pour la Grande Armée\" (Píseň k návratu Velké armády) - Text: Marie-Joseph Chénier \n• 1811 \"Chant lyrique pour l'inauguration de la statue de Napoléon\" (Lyrická píseň k odhalení sochy Napoleona)\n• \"Chant national du 14 Juillet 1800\" (Národní píseň o 14. červnu 1800)\n• \"Chant Funebre à la Memoire de Feraud\" (Smuteční píseň na památku Ferauda)- Text: Baour-Lormian \n• \"Hymne pour la Fête des Epoux\" (Hymnus pro svátek manželů)- Text: Ducis \n• \"Hymne du IX thermidor\" (Hymnus IX. Thermidoru)Text: Marie-Joseph Chénier \n• \"Hymne pour la vingt-deux\" ( Hymnus pro dvacet dva)Text: Marie-Joseph Chénier \n• 1804 \"Messe Solennelle pour soli, chœurs et orgue\" (Slavnostní mše pro varhany, sbor a sólový zpěv)\n• 1790 \"Euphrosine ou Le Tyran corrigé\"( Euphrosine aneb napravený tyran) komedie s hudbou, 5 dějství - Libreto: François-Benoît Hoffmann dle anonymního díla Conradin \n• 1791 \"Cora Opera\", 4 dějství - Libreto: Jean-François Marmontel původně uvedeno jako Alonzo et Cora \n• 1790-1792 \"Stratonice\" hrdinská komedie, 1 Akt - Libreto: François-Benoît Hoffmann \n• 1793 \"Le Jugement de Pâris\" (Paridův soud) Ballet \n• 1793 \"Le Jeune sage et le vieux fou\" (Mladý mudrc a starý blázen) komedie s hudbou, 1 Akt - Libreto: François-Benoît Hoffmann \n• 1794 \"Horatius Coclès Opera\", 1 Akt - Libreto: Antoine-Vincent Arnaul \n• 1794 \"Le Congrès des rois\" (Sjezd králů)komedie s písněmi, 3 dějství - Libreto: Desmaillot (původně. Antone-François Eve) – společné dílo s: Henri Montan Berton, Matthieu-Frédéric Blasius, Luigi Cherubini, Nicolas-Marie Dalayrac, Prosper-Didier Deshayes, François Devienne, André-Ernest-Modeste Grétry, Louis Emmanuel Jadin, Conradin Kreutzer, Jean Pierre Solié.\n• 1794 \"Mélidore et Phrosine\" lyrické drama, 3 dějství - Libreto: Antoine-Vincent Arnault \n• 1795 \"Doria ou La Tyrannie détruite\" (Doria aneb zničená tyranie) hrdinná opera, 3 dějství - Libreto: Gabriel-Marie Legouvé/Charles-Joseph Lœuillard Davrigny \n• 1795 \"La Caverne\" hubední komedie, 3 dějství - Libreto: Nicolas-Julien Forgeot \n• 1796 \"Mladý Jindřich\" lyrické drama, 2 dějství - Libreto: Jean-Nicolas Bouilly) - (původně Mládí Jindřicha IV.) \n• 1797 \"Most v Lodi\" (původně dobytí mostu v Lodi) , 1 Akt - Libreto: Etienne-Joseph-Bernard Delrieu \n• 1797-1798 \"La Taupe et les papillons\" (Krtek a motýli) lyrická komedie, 1 Akt - Libreto: Auguste-Etienne Poisson de la Chabeaussière \n• 1799 \"Adrien\" (původně Adrien císař římský), Opera, 3 dějství - Libreto: François-Benoît Hoffmann \n• 1799 \"Ariodant\" hudební drama, 3 dějství - Libreto: François-Benoît Hoffmann \n• 1800 \"La Dansomanie\" (Taneční bláznění) Balet \n• 1800 \"Epicure\" (Epicuros) Opera, 3 dějství - Libreto: Charles-Albert Demoustier \n• 1800 \"Bion\" hudební komedie, 1 Akt - Libreto: François-Benoît Hoffmann \n• 1801 \"L'Irato ou L'Emporté\" komedie, 1 Akt - Libreto: Benoît-Joseph Marsollier des Vivetières \n• 1802 \"Une Folie\" (Šílená) komedie se zpěvy, 2 dějství - Libreto: Jean-Nicolas Bouilly \n• 1802 \"Le Trésor supposé ou Le Danger d'écouter aux portes\" (Nepravý trezor aneb Nebezpečí poslouchání za dveřmi) hudební komedie, 1 Akt - Libreto: François-Benoît Hoffmann \n• 1802 \"Joanna\" komická opera, 2 dějství - Libreto: Marsollier de Vivetières \n• 1803 \"Héléna\" opera, 3 dějství - Libreto: Jean-Nicolas Bouilly \n• 1803 \"Le Baiser et la quittance ou Une aventure de garnison\" (Hubička a potvrzení aneb Dobrodružství vojenské posádky)opera, 3 dějství - Libreto: Louis-Benoît Picard/Charles de Longchamps/Michel Dieulafoy ch Antoine-Louis Polier de Bottens společné dílo s: François-Adrien Boieldieu, Conradin Kreutzer und Nicolas Isouard \n• 1803 \"L'Heureux malgré lui\" (Šťastný, navzdory jí) Opera, 1 Akt - Libreto: Claude Godard d'Aucourt de Saint-Just \n• 1806 \"Les Deux Aveugles de Tolède\" (Dva slepí z Toleda)komická opera , 1 Akt - Libreto: Marsollier de Vivetières \n• 1806 \"Uthal\" (původně Malvina) Opera, 1 Akt - Libreto: Jacques Bins de Saint-Victor \n• 1806 \"Gabrielle d'Estrées ou Les Amours d'Henri IV\" (Gabriela d’Estres, aneb lásky Jindřicha IV.))Opera, 3 dějství - Libreto: Claude Godard d'Aucourt de Saint-Just \n• 1807 \"Joseph\" (et ses freres)(Josef a jeho bratři) drama se zpěvy, 3 dějství - Libreo: Alexandre Duval \n• 1807-1808 \"Valentine de Milan\" lyrické drama, 3 dějství - Libreto: Jean-Nicolas Bouilly \n• 1810 \"Les Troubadours, ou La Fête au château\" (Trubaduři, aneb Slavnost na zámku) opera , 1 Akt - Libreto: Alexandre Duval \n• 1811 \"Les Amazones ou La Fondation de Thèbes\" (Amazonky aneb Založení Théb) (původně: Amphion) Opera, 3 dějství - Libreto: Étienne de Jouy \n• 1812 \"Sésostris\" lyrické drama, 3 dějství (nedokončeno) - Libreto: Antoine-Vincent Arnault/Étienne de Jouy \n• 1813 \"Le Prince troubadour ou Le Grand Trompeur de dames\" (Kníže trubadúr, aneb Velký klamač žen)opera , 1 Akt - Libreto: Alexandre Duval \n• 1814 \"L'Oriflamme\" (Zlatá korouhev) Opera, 1 Akt - Libreto: Charles-Guillaume Etienne/Louis-Pierre Baour-Lormian – společné dílo s: Henri Montan Berton, Conradin Kreutzer und Ferdinando Paër \n• 1816 \"La Journée aux aventures\" (Dobrodružný den) opera , 3 dějství - Libreto: Pierre-David-Augustin Chapelle/Louis Mézières-Miot \n\n• \"L'Infortunée Lyonnaise\" (Lyonské neštěstí)\n• 1783 \"3 Sonáty pror klavír op. 1\" \n• 1788 \"3 Sonáty pro klavír op. 2\"\n"}
{"id": "211585", "url": "https://cs.wikipedia.org/wiki?curid=211585", "title": "Čínská Wikipedie", "text": "Čínská Wikipedie\n\nČínská Wikipedie je verze internetové encyklopedie Wikipedie v čínštině. Založena byla v říjnu 2002. V lednu 2020 obsahovala přes 1 088 000 článků a pracovalo pro ni 83 správců. Registrováno bylo přes 2 867 000 uživatelů, z nichž bylo přes 7 800 aktivních. V počtu článků byla 14. největší Wikipedie. Na internetu jde o třetí největší čínskou encyklopedii po \"Hudong\" a \"Baidu Baike\".\n\nStejně jako ostatní Wikipedie bývá v určitých dobách blokována vládou ČLR – v pořadí již třetí blokování bylo zrušeno na začátku roku 2008. Administrátoři ji spravují z Číny, z Tchaj-wanu i Hongkongu. Na Wikipedii je zapnuta v provozu automatická konverze zjednodušených a tradičních čínských znaků, čtenáři si tak mohou vybrat celkem ze 4 regionálních variant zápisu:\n\n\nV roce 2012 provedli 37 % editací čínské Wikipedie uživatelé z Tchaj-wanu, 26,3 % z Hongkongu, 20,9 z Číny a 5,4 % z USA.\n\n"}
{"id": "211586", "url": "https://cs.wikipedia.org/wiki?curid=211586", "title": "François-Christophe-Edouard Kellermann", "text": "François-Christophe-Edouard Kellermann\n\nFrançois-Christophe-Edouard Kellermann, vévoda de Valmy (16. dubna 1802 v Paříži - 2. října 1868 v Passy) byl francouzský státník a diplomat.\n\nFrançois-Christophe-Edouard Kellermann, byl synem generála Kellermann a vnuk maršála Kellermanna. Vstoupil během restaurace do diplomatických služeb. Zcela oddán Bourbonům vystoupil roku 1833 ze státních služeb a od té doby vystupoval jako hlavní představitel legitimistické strany v tisku a později i parlamentu, do kterého byl zvolen roku 1842 za departement Toulouse. Po revoluci 1848 se zcela stáhl z veřejného života. Byl činný i literárně. Podle deníku svého otce napsal a uveřejnil roku 1854 práci \"„Historie tažení roku 1800“\". Jeho nejznámějším dílem byla \"„De la force du droit et du droit de la force“\" (O moci práva a právu moci - 1850).\n"}
{"id": "211587", "url": "https://cs.wikipedia.org/wiki?curid=211587", "title": "Pavel Uhorskai", "text": "Pavel Uhorskai\n\nPavel Uhorskai (* 2. března 1919 Tomášovce − 5. října 2010 v Lučenci) byl generálním biskupem Evangelické cirkve augsburského vyznání na Slovensku.\n\nPo krátkém působení v duchovenské službě byl roku 1951 odsouzen k tří letům vězení za kritiku komunistické politiky vůči církvím. Z vězení byl propuštěn díky amnestii roku 1953, duchovenskou službu však nadále nesměl vykonávat.\nRoku 1990 byl zvolen generálním biskupem evangelické církve augsburského vyznání na Slovensku.\n\nJe nositelem Řádu Ľudovíta Štúra 1. třídy (1995).\n"}
{"id": "211588", "url": "https://cs.wikipedia.org/wiki?curid=211588", "title": "Chráněná krajinná oblast Jeseníky", "text": "Chráněná krajinná oblast Jeseníky\n\nCHKO Jeseníky je chráněná krajinná oblast v pohoří Hrubý Jeseník, vyhlášená v roce 1969. CHKO se nachází v severovýchodní části České republiky. Svou výměrou 744 km (dle GIS) se řadí k největším CHKO v České republice. CHKO leží na území Moravskoslezského a Olomouckého kraje, na částech okresů Jeseník, Šumperk a Bruntál. Do CHKO zasahují územní obvody obcí s rozšířenou působností – Jeseník, Šumperk, Bruntál, Krnov a Rýmařov. Do CHKO spadá celkem 61 katastrálních území, z toho 41 plně a 20 částí katastru. Sídlo Správy CHKO Jeseníky je v Jeseníku.\nChráněná krajinná oblast Jeseníky byla zřízena Výnosem Ministerstva kultury ČSR č. j. 9886/69-II/2 ze dne 19. června 1969 podle §8 odst. 2 zákona č. 40/1956 Sb., o státní ochraně přírody. Součástí výnosu je příloha, kterou se vymezuje území CHKO (popis hranic), plocha CHKO je podle zřizovacího výnosu je 740 km.\n\nPředměty ochrany nejsou ve vyhlášce přesně vyjmenovány. Důvodů k existenci CHKO Jeseníky je však několik:\n\nNa území CHKO Jeseníky byla z důvodu ochrany evropsky významných společenstev a druhů v rámci soustavy Natura 2000 část území vyhlášena jako Ptačí oblast Jeseníky a do seznamu evropsky významných lokalit zařazeno celkem 14 lokalit.\nCentrální část CHKO Jeseníky v Pradědské hornatině je zařazena do celoevropské sítě EECONET (European Ecological Network – zóny zvýšené péče o krajinu navržené pro Evropskou ekologickou síť).\nCelá CHKO Jeseníky tvoří IBA (Important Bird Area).\nEVL Praděd, NPR Rejvíz a PR Šumárník jsou zařazeny mezi IPA's (Important Plant Areas, vymezená pro Planta Europea).\nV rámci mezinárodně významných částí přírody dle kategorizace EU (Corine Biotopes) byla celá CHKO Jeseníky zařazena mezi 8 takto klasifikovaných komplexních území v rámci ČR, deset dílčích území pak tvoří lokality vymezené pro ochranu jednoho typu přírodního prostředí či populace jedné skupiny organismů s obdobnými ekologickými nároky.\nNPR Rejvíz byla zařazena do soustavy EMERALD, zahrnující evropsky významná území vymezená v rámci Bernské úmluvy.\nHorské lesy a primární vysokohorské a rašelinné bezlesí Hrubého Jeseníku byly v roce 2003 zařazeny mezi významná motýlí území.\n\nJesenická flóra čítá asi 1200 druhů a poddruhů vyšších rostlin, to je více než třetina všech druhů, které v Česku rostou. Flóra Hrubého Jeseníku je charakterizována především jesenickými vysokohorskými endemity, kterými jsou lipnice jesenická (\"Poa riphaea\"), zvonek jesenický (\"Campanula gelida\"), hvozdík kartouzek sudetský (\"Dianthus carthusianorum subsp. sudeticus\"), jitrocel černavý sudetský (\"Plantago atrata subsp. sudetica\"), pupava Biebersteinova sudetská (\"Carlina biebersteinii subsp. sudetica\") a glaciálními relikty, jako jsou vrba bylinná (\"Salix herbacea\"), vrba laponská (\"S. lapponum\"), řeřišnice rýtolistá (\"Cardamine resedifolia\"), lepnice alpská (\"Bartsia alpina\"), psineček alpský (\"Agrostis alpina\"), lipnice alpská (\"Poa alpina\") a další. Alpínské trávníky charakterizují jestřábník alpský (\"Hieracium alpinum\"), prasetník jednoúborný (\"Hypochaeris uniflora\"), ostřice Bigelowova (\"Carex bigelowii\") či sasanka narcisokvětá (\"Anemone narcissiflora\"). Typické jsou pro Jeseníky i druhy se subalpínským a supramontánním těžištěm výskytu, např. havez česnáčková (\"Adenostyles alliarae\"), oměj šalamounek (\"Aconitum plicatum\"), stračka vyvýšená (\"Delphinium elatum\"), ostřice tmavá (\"Carex atrata\") aj.\nOd počátku botanických průzkumů Jeseníků v první polovině 19. století do současnosti byl na území CHKO zaznamenán výskyt celkem 135 zvláště chráněných druhů cévnatých rostlin (uvedených ve vyhlášce MŽP č. 395/1992 Sb.). V současné době jsou známy lokality 113 zvláště chráněných druhů (zbývajících 22 zvláště chráněných druhů je v současnosti považovaných pro Jeseníky za nezvěstné nebo vyhynulé).Z uvedeného počtu 113 recentně se vyskytujících zvláště chráněných druhů je v kategorii kriticky ohrožených zařazeno 40 druhů, v kategorii silně ohrožených je zařazeno 38 druhů v kategorii ohrožených je 35 druhů.\nV CHKO Jeseníky se vyskytuje řada druhů, které se v ČR v současné době vyskytují pouze v Jeseníkách (např. \"Agrostis alpina, Crepis sibirica, Cystopteris sudetica, Gentiana punctata, Helianthemum grandiflorum subsp. grandiflorum, Hieracium moravicum, Hieracium villosum, Poa alpina, Salix hastata subsp. vegeta, Thymus pulcherrimus subsp. sudeticus\" ...) a rovněž řada druhů, které se vedle Jeseníků v ČR vyskytují jen na několika málo dalších lokalitách, především v Krkonoších (např. \"Arabis sudetica, Bartsia alpina, Bupleurum longifolium subsp. vapincense, Campanula rotundifolia subsp. sudetica, Cardamine resedifolia, Carex aterrima, Carex atrata, Carex rupestris, Carex vaginata, Dianthus superbus subsp. alpestris, Hieracium alpinum, Hedysarum hedysaroides, Rhodiola rosea, Salix herbacea, Salix lapponum subsp. lapponum, Scabiosa lucida subsp. lucida\") nebo na Králickém Sněžníku (např. \"Campanula barbata, Cerastium fontanum, Helictochloa planiculmis, Hieracium chrysostyloides\"), případně jen v Jeseníkách a v obou výše uvedených pohořích (např. \"Anemonastrum narcissiflorum, Cardamine amara subsp. opicii, Carex bigelowii subsp. dacica, Hieracium inuloides, hinanthus riphaeus, Selaginella selaginoides\").\n\nJedinečnost fauny Jeseníků dokazuje vedle přítomnosti glaciálních reliktů také několik endemických druhů, vyskytujících se pouze zde v Jeseníkách. Přibližně dvacet druhů živočichů, pravidelně se vyskytujících na území CHKO, je zařazeno do kategorie kriticky ohrožený druh.\n\nZe vzácných druhů motýlů je to především jasoň dymnivkový (\"Parnassius mnemosyne\"), který má na území CHKO 3 lokality. Jeseničtí endemiti okáč menší (\"Erebia sudetica sudetica\") a okáč horský (\"Erebia epiphron silesiana\"), přičemž okáč horský byl druhotně vysazen i do Krkonoš. Významným druhem je obaleč \"Sparganothis rubicundana\". Kromě vrcholových částí Jeseníků a Králického Sněžníku ho můžeme najít nejblíže až v severní polovině Skandinávie. Největším ohrožením pro druhy alpínského bezlesí představují porosty borovice kleče. Zarůstáním vhodných stanovišť klečí zcela vymizel okáč menší ze Sněžné kotliny i z okolí Jelení studánky.\n\nNPR Rejvíz je domovem šídla rašelinného (\"Aeshna subarctica\"). Tento tyrfobiontní glaciální relikt zde má jedinou lokalitu v CHKO i na Moravě. Další vzácné druhy vážek jsou lesknice horská (\"Somatochlora alpestris\") nebo vážka čárkovaná (\"Leucorrhinia dubia\").\n\nJediný brouk Jeseníků zákonem chráněný jako kriticky ohrožený je roháček jedlový (\"Ceruchus chrysomelinus\"). Poměrně hojný je na území CHKO střevlík hrbolatý (\"Carabus variolosus\"). Tento zákonem chráněný druh v kategorii silně ohrožený obývá především okolí vodních toků a je chráněn i legislativou EU. Významný je také tesařík čtyřpásý (\"Cornumutila quadrivittata\"), který obývá smrky při horní hranici lesa a jeho další nejbližší lokalitou jsou až Tatry. Na vrcholové bezlesí je zase vázán hnojník \"Aphodius bilimeckii\", který v Jeseníkách pravděpodobně vytváří i svůj endemický poddruh.\n\nUnikátní lokalitou, nejen z hlediska bezobratlých, je Velká kotlina v NPR Praděd. Zde bylo popsáno pro vědu několik nových druhů a dokonce i jeden nový rod chvostoskoků, který dostal odborný název \"Jesenikia\". Spousta druhů bezobratlých má ve Velké kotlině svoji jedinou lokalitu v rámci ČR. Z nich jmenujme alespoň střevlíčka \"Paradromius strigiceps\" nebo nosatce \"Ranunculiphilus pseudinclemens\".\n\nVýznamnou lokalitou z hlediska ochrany bezobratlých druhů živočichů je PR Pod Jelení studánkou. Jedná se o jeden z největších komplexů mravenišť v ČR a možná i ve střední Evropě. Podle posledního sčítání se v rezervaci nachází 1265 hnízd mravenců podhorních (\"Formica lugubris\"), a to v hustotě až 21 hnízd na hektar.\n\nV roce 2011 byla vyhlášena přechodně chráněná plocha Prameny Javorné, a to především z důvodu ochrany bohatého společenstva měkkýšů. Na 3 ha bylo napočítáno 50 druhů měkkýšů, mezi nimi moravský endemit vřetenatka moravská (\"Vestia ranojevici moravica\").\n\nVzácným obyvatelem extenzivních pastvin je saranče vrzavá (\"Psophus stridulus\"), která má na území CHKO dvě lokality. Ve vrcholových partiích NPR Praděd žije saranče horská.\n\nZa zmínku stojí i ploštice \"Pithanus hrabei\" popsaná v Jeseníkách roku 1947 a znovunalezená v roce 2010 po 63 letech „nezvěstnosti“.\n\nV okrajových částech CHKO je zaznamenaný i ojedinělý výskyt raka říčního (\"Astacus astacus\").\n\nV řekách můžeme najít mihuli potoční, z ryb je to např. pstruh potoční, vranka pruhoploutvá nebo lipan podhorní.\n\nZástupci obojživelníků jsou především čolek karpatský, čolek horský, čolek velký, ropucha obecná, skokan hnědý a mlok skvrnitý.\n\nDoposud zde bylo zaznamenáno téměř 200 druhů ptáků. Více než polovina z tohoto počtu na území CHKO také pravidelně hnízdí. Díky cennosti pro ptačí faunu bylo území Jeseníků vyhlášeno jako významné ptačí území a následně pak jako Ptačí oblast Jeseníky soustavy Natura 2000. Jako předmět ochrany ptačí oblasti byl stanoven jeřábek lesní a chřástal polní.\nJedním z nejvzácnějších druhů ptáků v Jeseníkách je sokol stěhovavý.\nTetřev hlušec a tetřívek obecný jsou dnes v Jeseníkách prakticky vyhubeni. Pravděpodobně méně náročný na biotop je jeřábek lesní jehož nemalá populace je v Jeseníkách plně životaschopná. Na lesní prostředí v celé oblasti jsou vázány druhy jako krkavec velký, čáp černý a dutinové druhy datel černý, žluna šedá, holub doupňák či noční druhy jako sýc rousný a vzácnější kulíšek nejmenší.\nTaké v arktoalpínském bezlesí se setkáme se zástupci ptačí říše např. se silně ohroženou linduškou horskou, dále je to linduška luční, bělořit šedý, bramborníček hnědý, čečetka tmavá a částečně i kos horský.\nPodhorské louky jsou na mnoha místech CHKO útočištěm chřástala polního. Jedna z nejsilnějších populací tohoto druhu se aktuálně nachází v oblasti Rejvízu. Mírně vzestupnou tendenci mají pozorování kriticky ohroženého strnada lučního či ťuhýka obecného.\nK největším ornitologickým zajímavostem posledních let patří pravidelné hnízdění jeřába popelavého a historicky první prokázané hnízdění datlíka tříprstého.\nV roce 2010 proběhlo na celém území CHKO Jeseníky mapování hnízdního rozšíření ptáků. Bylo zaznamenáno 108 druhů ptáků v kategoriích prokázané a pravděpodobné hnízdění. Z tohoto počtu bylo 34 druhů zvláště chráněných a 15 druhů chráněno legislativou EU (příloha I směrnice o ptácích).\n\nZe savců zaslouží pozornost letouni, kteří jsou pravidelně sledováni na zimovištích. V podzemí lze zastihnout pravidelně kolem 11 druhů letounů. Z nejvýznamnějších druhů jsou to např. netopýr černý, netopýr velký, netopýr brvitý, nebo vrápenec malý. Z letních kolonií je známá jediná (EVL Kolštejn Branná), s výskytem vrápence malého. Z drobných horských savců, vzácných druhů, stojí rozhodně za zmínku pravidelný výskyt myšivky horské, rejska horského a plcha lesního. Opomenout nelze ani velké šelmy, z nichž populace rysa ostrovida se v CHKO Jeseníky obnovila přirozeně ve druhé polovině minulého století. Nezákonný lov (pytláctví) jeho populace decimuje tak, že se udržuje již řadu let jen při hranici přežití. Lépe je na tom vydra říční, jejíž pobytové známky lze zjistit na všech významných tocích, odvádějících vody z CHKO Jeseníky. Z velkých druhů savců je nejpočetněji zastoupena zvěř jelení, které vyhovují rozsáhlé jesenické lesy. Její vyšší stavy již dlouhodobě negativně ovlivňují druhovou skladbu i zdravotní stav lesních porostů. K velkému nárůstu populace došlo u prasete divokého. Jeseníky jsou hlavní oblastí výskytu kamzíka horského na území ČR.\n\nV Jeseníkách byli také uměle vysazeni kamzíci, kteří se zde dobře aklimatizovali. Poprvé byli do Jeseníků dovezeni v roce 1913 z Alp, v roce 1941 bylo v oblasti Pradědu napočítáno 65 kusů, v 70. a 80. letech 20. století jejich jesenická populace dosahovala už 600 až 900 jedinců (1981). V roce 2003 je to podle vedení Správy CHKO 150 jedinců, podle Sotirise Joanidise, autora knih o myslivosti, pouze 40 až 80 kamzíků. Hlavním problémem, spojeným s vysazením kamzíků, je ohrožení několika druhů vzácných rostlin (ve dvou případech dokonce místních endemitů); kamzíci se pasou mimo jiné na skalnatých místech Velké kotliny, kam se jiní velcí býložraví savci nedostanou a přímo si jako potravu vybírají některé ohrožené druhy (jitrocel tmavý sudetský a hvozdík kartouzek sudetský – endemické poddruhy, dále pak škarda sibiřská, kopyšník tmavý, jestřábník alpský, jestřábník huňatý, jestřábník slezský, vrbovka drchničkolistá, hvězdnice alpská, kapradina hrálovitá, cídivka zimní, lipnice alpská aj.).\nProto si Správa CHKO Jeseníky v plánu péče do roku 2013 stanovila za dlouhodobý cíl úplné vyloučení kamzičí zvěře z oblasti. V roce 2009 byla zorganizována petice „Za záchranu a zachování populace Kamzíka horského v pohoří Hrubého Jeseníku pro příští generace“, která byla 23. listopadu 2010 předána s 25 132 podpisy v Parlamentu ČR, kde ji převzali místopředseda PS PČR Lubomír Zaorálek, senátoři Eva Richtrová a Jaromír Jermář a náměstek ministra životního prostředí Tomáš Tesař. V následném plánu péče (do roku 2023) nebyl kamzík přijímán škodlivě, pokud jeho stavy nepřesáhnou 180 kusů. Podle sofistikovaných odhadů jich však může v Jeseníkách být až 300.\n\nNa území CHKO Jeseníky je vyhlášeno (k 1. 1. 2014) celkem 31 maloplošných zvláště chráněných území\no celkové rozloze cca 4 915 ha, tj. 6,6 % plochy CHKO.\n\nPrvních 10 nejvyšších hlavních vrcholů:\n\nMinisterstvo životního prostředí schválilo ve svém koncepčním materiálu vyhlášení NP Jeseníky (jde o vrcholové partie pohoří rozdělené na dvě části oblastí Červenohorského sedla) a dále rozšíření CHKO Jeseníky o území Rychlebských hor (SZ Jeseníku). S vyhlášením se však nepočítá v nejbližších letech, v současné době jde o předběžné návrhy, které se budou ještě značně upravovat.\n\nUdržitelný cestovní ruch je důležitým prvkem rozvoje regionu Jeseníků. Partnerem je pro Správu CHKO Jeseníky regionální destinační management Jeseníky – Sdružení cestovního ruchu, Euroregion Praděd, Euroregion Glacensis, Olomoucký, Pardubický a Moravskoslezský kraj, Lesy ČR a další organizace v oblasti environmentální osvěty, kulturní a také sportovní oblasti z Jeseníků. Správa CHKO Jeseníky s uvedenými organizacemi spolupracuje a vzájemně se jejich činnost doplňuje.\n\nMístní akční skupina Opavsko plánuje v Jeseníkách geopark. Území plánovaného geoparku se táhne od jihu od Budišova nad Budišovkou přes masiv Nízkého a Hrubého Jeseníku až po Rychlebské hory na severu. Na západě vybíhá Staroměstsko a Králický Sněžník, na východě Krnovsko a Osoblažsko. Pro účely fungování geoparku ve spolupráci se Správou CHKO Jeseníky bylo založeno Sdružení pro geopark Jeseníky o.s. Zakládajícími členy jsou MAS – Orlicko, MAS Hrubý Jeseník, MAS Nízký Jeseník, MAS Šumperský venkov, MAS Opavsko, ACTAEA – společnost pro přírodu a krajinu a Jeseníky – Sdružení cestovního ruchu.\n\n"}
{"id": "211590", "url": "https://cs.wikipedia.org/wiki?curid=211590", "title": "Norská Wikipedie", "text": "Norská Wikipedie\n\nExistují dvě Wikipedie v norštině: jedna psaná v bokmål a riksmål, a druhá psaná v nynorsk. První z nich (dnešní bokmål a riksmål) byla spuštěna 26. listopadu 2001 a dovolovala psát v kterémkoli norském standardu. Wikipedie psaná čistě v nynorsk byla spuštěna 31. července 2004. Následně v roce 2005 bylo po hlasování na původní norské Wikipedii ustanovena nutnost psát pouze v bokmål a riksmål. V lednu 2020 měla bokmål/riksmål verze přes 526 000 článků, verze v nynorsk pak přes 151 000.\n\nProtože jsou dánština, švédština a norština vzájemně srozumitelné jazyky, spolupracují spolu tvůrci příslušných wikipedií přes sekci Skanwiki na Wikimedia Meta-Wiki.\n\n"}
{"id": "211591", "url": "https://cs.wikipedia.org/wiki?curid=211591", "title": "Katalánská Wikipedie", "text": "Katalánská Wikipedie\n\nKatalánská Wikipedie ( ) je verze internetové encyklopedie Wikipedie v katalánštině. Byla založena 16. března 2001, jen několik minut po založení první neanglické Wikipedie – německé. Ještě dva měsíce poté byla však jedinou neanglickou Wikipedií s články.\n\nV lednu 2020 obsahovala přes 633 000 článků a pracovalo pro ni 21 správců. Registrováno bylo přes 342 000 uživatelů, z nichž bylo asi 1 400 aktivních. V počtu článků byla 19. největší Wikipedie. Jde o největší Wikipedii v evropském regionálním jazyce.\n\nV roce 2012 provedli 91 % editací katalánské Wikipedie uživatelé ze Španělska, 1,9 % z Francie a 1,7 % z Německa.\n\nV roce 2019 bylo zobrazeno okolo 225,9 milionů dotazů. Denní průměr byl 618 887 a měsíční 18 824 486 dotazů. Nejvíce dotazů bylo zobrazeno v říjnu (22 676 858), nejméně v červenci (13 255 871). Nejvíce dotazů za den přišlo ve čtvrtek 13. června (1 717 318), nejméně v pátek 6. září (298 472).\n\n"}
{"id": "211592", "url": "https://cs.wikipedia.org/wiki?curid=211592", "title": "Jean Rapp", "text": "Jean Rapp\n\nJean, hrabě Rapp (27. dubna 1771 v Colmaru, departement Haut-Rhin, region Alsasko, Francie – 8. listopadu 1821 v Rheinweileru, části obce Bad Bellingen v Bádensku, dnes spolková země Bádensko-Württembersko na jihozápadě Německa) byl francouzský generál doby prvního císařství.\n\nJean Rapp se narodil jako syn domovníka colmarské radnice. Začal studovat teologii, ale v 17 letech vstoupil do armády. Účastnil se revolučních válek a pomalu stoupal v žebříčku hodností (1793 podporučík, 1796 kapitán). Svého nadřízeného generála Desaixe doprovázel během egyptského tažení (1798–1799), kde se stal plukovníkem a dostal se do zorného pole a blízkého okolí Napoleona Bonaparte. Svou pílí a statečností se vypracoval z prostého vojáka až na brigádního generála (1803) a stal se Napoleonovým pobočníkem (1801–1814).\n\nRoku 1800 se na příkaz císaře oženil. Jeho ženou se stala slečna Vanderbergová, dcera bohatého armádního dodavatele. V bitvě u Slavkova (2. prosince 1805) vedl slavný jezdecký protiútok, napadající jezdeckou carskou gardu velkoknížete Konstantina. Je autorem slavného bojového zvolání: \"„Ať zapláčí dámy petrohradské!“\" \n\nV roce 1806 byl povýšen na divizního generála. S císařem prodělal další tažení, při kterém vynikl zejména v bitvě u Jeny (14. října 1806) a poté v bitvě u Golyminu (26. 12. 1806), kde byl těžce raněn průstřelem levé paže se střelnou zlomeninou pažní kosti. V rakouském tažení roku 1809 bojoval u Eckmühlu (21. a 22. dubna 1809), u Ebersbergu (3. května 1809). V bitvě u Aspern (bitva u Aspern-Esslingu) 22. května 1809 se vyznamenal na čele gardových fyzilírů při zadržovacích bojích. Téhož roku 12. října 1809 zachránil císaři život, neboť v poslední chvíli zadržel atentátníka Friedricha Stapse před útokem. \n\nZa své zásluhy v tažení byl roku 1809 povýšen do stavu císařských hrabat. Byl rovněž členem Čestné legie.\n\nBěhem ruské kampaně byl v bitvě u Borodina (7. září 1812) těžce raněn čtyřnásobným průstřelem. Při ústupu z Moskvy zachránil život císařův podruhé, když rázným protiútokem zlikvidoval ataku kozáků, usilujících o život císařův. Při přechodu Bereziny byl opět raněn, ale s Neyem pokračoval v bojích zadního voje Velké armády. Po ústupu z Ruska jako guvernér Gdaňsku (Danzig) takticky dokonale vedl jeho legendární obranu, která vešla do válečných dějin (12. ledna 1813 až 29. prosince 1813). Kapituloval po ročním odporu jen pod slibem volného odchodu vojska do Francie. Slib nebyl dodržen a Rapp jako válečný zajatec pobýval v Rusku až do restaurace Bourbonů roku 1814. \n\nBěhem Sta dní se přidal opět k Napoleonovi a byl velitelem rezervní armády 23 000 mužů, střežící Vogézy, horské pásmo ve východní Francii. Ještě 10 dní po Waterloo dokázal dne 28. června 1815 vybojovat vítěznou bitvu proti dvojnásobné přesile koaličních vojsk blízko Štrasburku v bitvě u La Suffel.\n\nZa druhé restaurace nabídl své služby Ludvíkovi XVIII. a stal se roku 1819 pairem a roku 1820 královským komořím.\n\nZemřel na karcinom žaludku v Rheinweileru, dnešní části města Bad Bellingen v Bádensku. Jeho rodné město mu na Martově poli v roce 1856 zřídilo památník na kterém je vytesán nápis, vystihující Rappův základní charakterový rys \"„Ma parole est sacrée“\" (Mé slovo je svaté). Jeho jméno je vyryto na Vítězném oblouku.\n\n"}
{"id": "211594", "url": "https://cs.wikipedia.org/wiki?curid=211594", "title": "Jozef Juráš", "text": "Jozef Juráš\n\nJozef Juráš (1. května 1912 v Žiaru – 17. srpna 1975 v Bratislavě) byl slovenským evangelickým farářem a publicistou.\n\nPůsobil jako duchovní, byl redaktorem časopisu \"Evanjelický posol spod Tatier\" a tajemníkem Sdružení evangelické mládeže (\"Sdruženie evanjelickej mládeže\").\n\nZa druhé světové války se zapojil do protinacistického odboje a příprav SNP. Za komunistického režimu byl pronásledován Státní bezpečností a nakonec ve vykonstruovaném procesu odsouzen ke 13 letům vězení za vlastizradu. Z vězení byl propuštěn roku 1968. V letech 1968 – 1973 působil ve sboru v Bratislavě-Petržalce. Roku 1973 mu byl odňat státní souhlas a byl nuceně penzionován.\n"}
{"id": "211595", "url": "https://cs.wikipedia.org/wiki?curid=211595", "title": "Maďarská Wikipedie", "text": "Maďarská Wikipedie\n\nMaďarská Wikipedie ( ) je verze internetové encyklopedie Wikipedie v maďarštině. Byla založena 8. července 2003 uživatelem . V lednu 2020 obsahovala přes 462 000 článků a pracovalo pro ni 31 správců. Registrováno bylo přes 432 000 uživatelů, z nichž bylo okolo 1 600 aktivních. V počtu článků byla 25. největší Wikipedie.\n\nV roce 2012 provedli 88,6 % editací maďarské Wikipedie uživatelé z Maďarska, 3,3 % z Rumunska a 1,4 % z USA.\n\nNejvíce článků, respektive dotazů, z maďarské Wikipedie je zobrazeno v Maďarsku (81,8 %), Rumunsku (3,6 %), Německu (2,3 %), Číně (1,7 %) a na Slovensku (1,7 %). Naopak na území Maďarska uživatelé používají maďarskou verzi v 65,1 % případů a dalšími nejrozšířenějšími jazykovými verzemi jsou zde anglická (29,2 %), německá (1,8 %) a ruská (1,5 %). Uživatelé v Maďarsku si během měsíce zobrazí asi 55,3 milionů dotazů, což představuje 0,4 % celkového počtu zobrazení v rámci celé Wikipedie. Na území Slovenska směřuje do maďarské Wikipedie 3,3 % dotazů a je zde čtvrtou nejpoužívanější verzí. V Rumunskou jsou to 3 %.\n\nV roce 2019 bylo zobrazeno okolo 632,5 milionu dotazů. Denní průměr byl 1 732 768 a měsíční 52 705 021 dotazů. Nejvíce dotazů bylo zobrazeno v listopadu (62 021 772), nejméně v červenci (45 251 460). Nejvíce dotazů za den přišlo v neděli 20. ledna (2 536 205), nejméně v pátek 6. září (1 184 178).\n\n"}
{"id": "211596", "url": "https://cs.wikipedia.org/wiki?curid=211596", "title": "Občianska konzervatívna strana", "text": "Občianska konzervatívna strana\n\nObčianska konzervatívna strana (zkratka OKS) je pravicová parlamentní politická strana působící na Slovensku od roku 2001. Stranu založili především někteří bývalí členové Demokratické strany. Od založení strany až do roku 2006 byl předsedou strany Peter Tatár, od republikového sněmu z 29. září 2007 byl předsedou strany zvolen Peter Zajac, za místopředsedy byli zvoleni Ondrej Dostál, František Šebej, Peter Osuský a Tibor Takáč. Na republikovém sněmu 11. října 2008 byl zvolen za čestného předsedu Fedor Gál, za další místopředsedkyni Zuzana Dzivjáková a za programového předsedu Rudolf Zajac.\n\nZakládajícími členové OKS byli členy Občanského konzervativního společenství, neformálního názorového sdružení, které vzniklo 19. května 2001 v Martině. Jeho část tvořili tehdejší poslanci Národní rady František Šebej, Peter Zajac, Petr Osuský a Peter Tatár, kteří vystoupili z Demokratické strany po zvolení nového vedení v čele s Ľudovítem Kaníkem. Původně byl na směně zvolen předsedou František Šebej, ten však nesouhlasil se zvolením Ľudovíta Kaníka za místopředsedu. O přeměně OKS na politickou stranu rozhodlo celoslovenské shromáždění 10. listopadu 2001 ve Zvolenu.\n\nNa ustavujícím sněmu strany 8. prosince 2001 bylo zvoleno následující vedení strany:\n\nNásledně se ve únoru 2002 konaly regionální sněmy, na kterých byli za předsedy zvoleni Tibor Takáč (Košický kraj), Peter Sloboda (Prešovský kraj), Peter Svýba (Nitranský kraj), Svetozár Gavora (Banskobystrický kraj), Pavel Vlček (Bratislavský kraj) Peter Martinovič (Trnavský kraj), Miloš Ševec (Žilinský kraj) a Radovan Kazda (Trenčínský kraj).\n\nOKS v roce 2002 neúspěšně jednala o předvolební spolupráci s KDH a SMK, nakonec se rozhodla jít do voleb samostatně. V parlamentních volbách v roce 2002 strana kandidovala jako číslo 7 s programem \"Výzva pro Slovensko\" a získala 9 422 hlasů a 0,32%.\n\nDruhý republikový sněm se konal 31. května 2003 a vedení zůstalo nezměněno s výjimkou výměny Jiřího Langa za místopředsedkyní Marii Drímalovú. Strana na sněmu také podpořila kandidaturu Františka Mikloška na prezidenta. V následujícím období byla strana aktivní hlavně ve vztahu k referendu o euroústavě. Jediným kandidátem do eurovoleb 2004 se stal Peter Osuský, kandidoval s programem \"ANO evropské svobodě, NE evropské byrokracie\" a ve volbách získal 1,00% hlasů.\n\nPřed parlamentními volbami v roce 2006 OKS neúspěšně jednala o předvolební spolupráci a koalici s KDH, nakonec opět kandidovala s programem \"Správná věc\" do Národní rady samostatně a získala pouze 0,27% a 6 262 hlasů. Nejvíce hlasů získala v okrese Bratislava I-1,23%. Kandidáti OKS však v následných komunálních volbách v roce 2006 získali několik poslaneckých mandátů.\n\nNa republikovém sněmu 23. září 2006 bylo zvoleno nové kolektivní vedení strany ve složení:\n\nKolektivní vedení vedlo OKS do následujícího sněmu v roce 2007. Na republikovém sněmu 29. září 2007 byl předsedou strany zvolen Petr Zajac, za místopředsedy byli zvoleni Ondřej Dostál, František Šebej, Peter Osuský a Tibor Takáč. Na republikovém sněmu 11. října 2008 byl zvolen za čestného předsedu Fedor Gál a za další místopředsedkyni Zuzana Dzivjáková. Předsedou programové rady se stal Rudolf Zajac a tajemníkem Dušan Svoboda. OKS také prohlásila podporu Ivety Radičové v prezidentských volbách 2009 a schválila společnou kandidátku s KDS do voleb do Evropského parlamentu 2009, ve volbách však získali pouze 2,10%.\n\nVe volbách do orgánů samosprávných krajů v listopadu 2009 strana získala čtyři mandáty (3 v Bratislavském kraji a 1 v Žilinském kraji) a po několika koaličních jednáních OKS kandiduje ve volbách do NR SR v červnu 2010 na kandidátce strany MOST-HID.\n\nVe volbách do Národní rady SR konajících sa 12. června 2010 získali Peter Zajac, Peter Osuský, Ondrej Dostal a František Šebej dostatek preferenčních hlasů, na to aby se dostali do NR SR na kandidátce strany MOST-HÍD.\n\nVolební preference strany v procentech podle Statistického úřadu SR. Tučně vyznačené preference znamenají překročení hranice 5% potřebné na vstup do parlamentu.\n\n\n"}
{"id": "211599", "url": "https://cs.wikipedia.org/wiki?curid=211599", "title": "Victor Guy Duperré", "text": "Victor Guy Duperré\n\nVictor Guy Duperré (20. února 1775 v La Rochelle – 2. listopadu 1846 v Paříži) byl francouzský admirál.\n\nNarodil se ve staré bohaté rodině měšťanů La Rochelle. Jeho otec Jean-Augustin Duperre byl královským radou, matka Marie-Gabrielle roz. Prat-Desprez. Victor-Guy byl jedním z 22 dětí svých rodičů.\n\nRoku 1792 vstoupil do válečného námořnictva jako poddůstojník a podílel se na četných válečných akcích (lodi: Le Maire-Guiton a Le Tortu). Roku 1796 byl zajat na palubě La Virgine Angličany a teprve 1799 vyměněn. První samostatné velení obdržel jako námořní poručík, když velel fregatě La Pelagie (1804). Pak provázel lodní transporty do francouzských kolonií a na pobřeží Bretaně, tehdy blokovaném Angličany. V době Napoleonových příprav na invazi do Velké Británie sloužil Duperre jako námořní poručík ve štábu. Roku 1806 velel lodi Le Veteran v hodnosti fregatního kapitána a doprovodil armádní výsadek na Martinique. Povýšen na námořního kapitána a stal se rytířem Čestné legie. Roku 1809 křižoval s fregatou Bellona Indickým oceánem a zajal kromě několika obchodních lodí i 4 britské korvety a jednu portugalskou fregatu. V dubnu 1810 vyplul se třemi loďmi opět do Indického oceánu, a poté co zajal dvě velké lodi Východoindické společnosti, po těžkém vítězném boji prolomil blokádu Ille de France (23. srpna 1810), ale kapitulaci ostrova již nemohl zabránit.\n\nPo návratu do Francie byl povýšen do šlechtického stavu (baron), do hodnosti kontradmirála a jmenován vrchním velitelem francouzské flotily středomořské, od roku 1812 pak velitelem spojeného loďstva francouzského a italského v Jaderském moři. Během Sta dní bránil, jako námořní prefekt Toulon před anglo-sicilským výsadkem postupujícím od Marseille. Roku 1818 převzal velení nad francouzskými osadami v Antilách a roku 1823 byl velitelem námořního odřadu obsadivším Cádiz pak roku 1830 velel flotile podílející se na obsazení Alžíru. Roku 1830 byl jmenován pairem a admirálem a ještě v říjnu téhož roku přednostou Admirality. V letech 1834-1836 vedl ministerstvo námořnictví a úřad ministra opět zastával ve třetí vládě Soultově od 29. října 1840, ale pro nemoc se úřadu 6. února 1843 vzdal. Zemřel o 6 let později v Paříži.\n\nJe pohřben v pařížské Invalidovně a jeho jméno je vyryto na Vítězném oblouku. Roku 1869 odhalilo město La Rochelle Duperreovu sochu.\n"}
{"id": "211602", "url": "https://cs.wikipedia.org/wiki?curid=211602", "title": "Saltasaurus", "text": "Saltasaurus\n\nSaltasaurus („ještěr z provincie Salta“) byl rod menšího sauropodního dinosaura z kladu Titanosauria. Žil v období geologického věku maastricht před asi 72 až 68 miliony let, tedy v období pozdní svrchní křídy. Jeho fosilie byly objeveny v argentinských provinciích Salta a Rio Negro a dále ve státě Uruguay (pokud se skutečně jedná o rod \"Saltasaurus\").\n\nSaltasauři byli na poměry současných živočichů velmi mohutní tvorové, na poměry titanosaurních sauropodů ale byli naopak relativně malí. \"S. loricatus\" byl asi 8,5 metru dlouhý a kolem 2,5 tuny vážící býložravý sauropodní dinosaurus (podle jiných odhadů však dosahoval délky asi 12 metrů a hmotnosti přes 5 tun).\n\n\"Saltasaurus\" byl charakteristický svojí vysokou lebkou, která se směrem k čenichu prudce snižovala. Podobně jako jiní zástupci čeledi Saltasauridae, i tento rod měl velkou prsní kost, poměrně krátký ocas a krk, zato však široký trup. Kromě kostěných pozůstatků z přibližně 20 exemplářů známe i jeho kostěné pancéřování, které mu chránilo hřbet a boky. To se skládalo z velkého množství malých kostěných desek a větších kostěných hrbolů. Nevýhodu malé velikosti mu vynahradila schopnost vztyčit se na delší dobu na zadní končetiny, přičemž se opíral o ocas. Podobné kostěné pancéřování, jaké měl \"Saltasaurus\", už bylo zjištěné u mnoha dalších rodů a je pravděpodobné, že obrnění byli mnozí další dinosauři čeledi Saltasauridae. Krk saltasaurů a jiných titanosaurů bývá někdy zobrazovaný podobně jako krk rodu \"Diplodocus\", tedy v jedné vodorovné linii s trupem. Takto ho sice titanosauři nejčastěji nosili po dobu chůze, je však pravděpodobné, že ho dokázali natáhnout i zdvihnout do korun stromů, i když ne tak prudce jako u čeledi Brachiosauridae. Svědčí o tom i velikost předních končetin, které nejsou o mnoho menší než zadní končetiny.\n\n\"Saltasaurus\" je hlavní \"postavou\" ve čtvrtém díle amerického televizního dokumentu \"Dinosaur Planet\" z roku 2003 (díl \"Alfiino vejce\", v českém vydání \"Nebezpečný život saltasaura\"). Patří k poměrně dobře známým rodům sauropodů.\n\n"}
{"id": "211603", "url": "https://cs.wikipedia.org/wiki?curid=211603", "title": "Reciproční poptávka", "text": "Reciproční poptávka\n\nTeorie reciproční poptávky je ekonomická teorie, jejímž základem je předpoklad, že vzájemná poptávka po dovozu je klíčová pro konečnou výši mezinárodního směnného poměru. \n\nVelikost reciproční poptávky závisí na velikosti země a její ekonomické vyspělosti. Na vzájemném obchodu vydělá více ta země, jejíž národní směnný poměr je od mezinárodního směnného poměru relativně více vzdálen. Pouze nachází-li se mezinárodní směnný poměr v relativním středu intervalu, profitují obě země stejně.\n\nMezinárodní směnný poměr bude pravděpodobně relativně blíže národnímu směnnému poměru větší země vzhledem k větší reciproční poptávce. mezinárodní obchod by měl tedy být teoreticky přínosnější pro menší země, přesněji země s malou poptávkou po zahraničním zboží.\n"}
{"id": "211607", "url": "https://cs.wikipedia.org/wiki?curid=211607", "title": "1988 v letectví", "text": "1988 v letectví\n\nTento článek obsahuje seznam událostí souvisejících s letectvím, které proběhly roku 1988.\n\n\n\n\n\n\n\n\n\n\n"}
{"id": "211608", "url": "https://cs.wikipedia.org/wiki?curid=211608", "title": "Karím Šáhir", "text": "Karím Šáhir\n\nKarím Šáhir je archeologická lokalita v severním Iráku poblíž Kirkúku, severozápadně od Kal'at Džarma. Zdejší nálezy patří protoneolitické šánídár-karím-šáhirské kultuře, která tvoří přechod od mezolitických lovecko-sběračských kultur k neolitickým kulturám prvních zemědělců. Podle archeologa Bruce Howeho je toto místo významné pro pochopení počátků usedlého života lidí v pohoří Zagros.\n\nNalezený materiál je obdobný jako v Záví Čemi u Šánídáru. Časové datování lokality není spolehlivě určeno, zřejmě byla osídlena později než Záví Čemi a Šánídár, možná až do 8. tisíciletí př. n. l. Archeologové tu nenalezli známky žádné stavební činnosti, místo bylo pravděpodobně osídleno sezónně. Výrobky dokládají náznaky zvýšené závislosti lidí na rostlinných zdrojích obživy. Jsou doloženy drobné kamenné čepele s lesklým povrchem sloužící jako ostří srpů. Zároveň tu byly nalezeny také dvě figurky z pálené hlíny. \n"}
{"id": "211609", "url": "https://cs.wikipedia.org/wiki?curid=211609", "title": "Velká Ostrava", "text": "Velká Ostrava\n\nVelká Ostrava byl projekt z počátku 20. století, který počítal se spojením tehdejšího města Moravské Ostravy s okolními obcemi, a to jak na moravské, tak slezské části zemské hranice.\n\nJiž od přelomu 19. a 20. století Moravská Ostrava odsouvala do pozadí tradiční správní centra, jako byl na Moravě Nový Jičín či Místek, a ve Slezsku např. Opava či Těšín. Myšlenka na spojení Moravské Ostravy s Přívozem a Vítkovicemi vznikla již před první světovou válkou. Připojením Vítkovic jako nového centra průmyslu a Přívozu jako železničního uzlu by vznikla oblast zahrnující v roce 1910 více než 76 000 obyvatel. V cestě nestálo ani případné narušení zemské hranice, jelikož všechna tři města ležela na moravské straně zemské hranice. Vzájemná řevnivost městských samospráv však nakonec plán zhatila.\n\nKoncem roku 1918 byly převážně německé samosprávy nahrazeny správními komisemi. Moravskoostravskou řídil Jan Prokeš, vítkovickou Josef Chalupník a přívozskou Petr Marsín. Všichni tři byli sociální demokraté a osobně se znali. Pro vznik Velké Ostravy se tak naskytla mimořádně příznivá situace. Ukázalo se však, že při volbách do samosprávního orgánu nově vzniklého města by Češi získali odhadem 41 %, Němci 40 % a Poláci 18 % hlasů. Tato představa nebyla v souladu s politikou nově vzniklého státu. Proto 15. dubna 1919 svolal Jan Prokeš schůzi zástupců dalších obcí, v nichž měli Češi větší národnostní zastoupení a bylo tak pravděpodobné, že by posílili celkový vliv českého národa v zastupitelstvu.\n\nProti tomuto návrhu se od počátku stavěl Svinov, ke kterému se (opět) přidaly Vítkovice a Přívoz. Přesto správní komise Moravské Ostravy odeslala 24. září 1919 návrh československé vládě, aby vydala zákon, jímž by došlo ke sloučení celkem 15 obcí, kterými byly Moravská Ostrava, Přívoz, Vítkovice, Mariánské Hory, Zábřeh nad Odrou, Nová Ves, Hrabůvka, Svinov, Kunčice nad Ostravicí, Malé Kunčice, Polská Ostrava, Muglinov, Hrušov, Radvanice a Michálkovice. Nové město mělo nést název Horní město Ostrava a jako celek mělo být součástí moravské země.\n\nMinisterstvo vnitra zahájilo připomínkové řízení se zemskými orgány v Brně a Opavě, neboť po vyjmutí osmi slezských obcí ze Slezska musely být stanoveny územní kompenzace. Ve Slezsku návrh narazil na rozhodný odpor. Nejednalo se jen o otázky vlivu a peněz, nýbrž především o složitou politickou situaci v Slezsku, kde bylo velmi silně zastoupeno německé obyvatelstvo. Připojením obcí k novému městu by se sice pomohlo Ostravě, avšak národnostní poměry ve Slezsku by se zhoršily ve prospěch českého národa. Na základě těchto skutečností tedy správní komise návrh pozměnila tak, že celé území Ostravy by připadlo Slezsku.\n\nS tímto návrhem souhlasily oba zemské úřady a ministerstvo vnitra proto předložilo 18. března 1920 návrh zákona o sloučení ostravských obcí a vytvoření Velké Ostravy. Jelikož stávající zákon číslo 295/1919 Sb. neumožňoval slučování a rozdělování obcí, které by mělo za následek změnu hranic obcí, okresů, žup a zemí, byl vydán nový zákon 285/1920 Sb., který toto umožnil. Dalším problémem bylo území historického Těšínska, o které probíhala mezinárodní arbitráž v belgickém Spa. Po jejím skončení byl podán prezidiu ministerské rady 7. října 1920 opětovný návrh na vytvoření Velké Ostravy.\n\nAčkoliv vláda 30. října 1920 zmocnila ministerstvo vnitra, aby sloučení provedlo vyhláškou, narazil záměr na moravské zájmy. Moravský zemský výbor se ohradil proti připojení Velké Ostravy ke Slezsku a vyvolal jednání obou zemských orgánů a ministerstva vnitra. Situace využila také správní komise Vítkovic, která si začala klást další požadavky. Dokonce začala jednat o vytvoření tzv. Velkých Vítkovic, který by vznikly připojením Zábřehu nad Odrou a Hrabůvky.\n\nMinisterstvu vnitra se přes veškerou snahu nepodařilo spory urovnat, proto v dubnu 1921 doporučilo realizovat tzv. užší variantu, tj. připojení pouze moravských obcí k Moravské Ostravě. K tomuto návrhu se přiklonila také vláda a 13. ledna 1922 zmocnila ministerstvo vnitra vydat vyhlášku ve smyslu návrhu. Dne 10. října 1923 zveřejnilo ministerstvo vnitra výnos o návrhu na sloučení obcí Moravské Ostravy, Přívozu, Vítkovic, Mariánských Hor, Zábřehu nad Odrou, Nové Vsi a Hrabůvky v jedno město – Moravskou Ostravu. Po proběhnutí připomínkového řízení byl návrh 20. prosince 1923 projednán na vládě a schválen s platností od 1. ledna 1924.\n\nPříkazem zemské správy v Brně byly rozpuštěny dosavadní správní komise sloučených měst a do čela správní komise nového města byl jako vládní komisař jmenován Jan Prokeš. Správní komise složená z 31 Čechů, 9 Němců a 2 Židů město spravovala do řádných voleb. Nové město mělo rozlohu 4029 hektarů a žilo v něm 113 709 obyvatel.\n\nSousední Slezská Ostrava pochopitelně úspěch její moravské kolegyni záviděla, proto i zde se objevily úvahy o vytvoření tzv. Velké Slezské Ostravy, která měla vzniknout připojením Hrušova, Muglinova, Michálkovic a Radvanic. Návrh však padl kvůli nesouhlasu Radvanic a Muglinova.\n\nVzájemné rozpory a půtky místních samospráv vedly k tomu, že se realizace Velké Ostravy uskutečnila ne demokraticky, ale silou. Po obsazení Československa Německem bylo 29. května 1941 vládním nařízením číslo 236/1941 Sb. rozhodnuto o připojení Slezské Ostravy, Heřmanic, Hrušova, Kunčic nad Ostravicí, Kunčiček, Michálkovic, Muglinova a Radvanic z frýdeckého okresu a Hrabové, Nové Bělé, Staré Bělé a Výškovic z moravskoostravského okresu ke městu Moravské Ostravě. Vzniklo statutární město Moravská Ostrava, které řídil magistrát v čele s primátorem. Magistrát byl přímo podřízen zemskému úřadu v Brně.\n\nPo druhé světové válce se statut města poměrně často měnil. Podrobnější informace naleznete v článku Správní a územní vývoj Ostravy.\n\n\n"}
{"id": "211610", "url": "https://cs.wikipedia.org/wiki?curid=211610", "title": "GNOME Commander", "text": "GNOME Commander\n\nGNOME Commander je grafický správce souborů (souborový manažer) pro GNOME. Je naprogramován pomocí GTK+ toolkitu a GnomeVFS. GNOME Commander je zaměřen na splnění požadavků mnoha pokročilých uživatelů, kteří se zaměřují na správu souborů.\n\n\nUživatelské rozhraní je založené na správci souborů Norton Commander, tedy myšlence manipulovat se soubory z aktivního okna do neaktivního. K ovládání stačí pouze klávesnice, což činí operace velmi rychlé. Použití myši je volitelné.\nGNOME Commander je vyvíjen pro operační systém Linux. \n\n\n"}
{"id": "211618", "url": "https://cs.wikipedia.org/wiki?curid=211618", "title": "Malé Kunčice", "text": "Malé Kunčice\n\nMalé Kunčice:\n"}
{"id": "211621", "url": "https://cs.wikipedia.org/wiki?curid=211621", "title": "Dag", "text": "Dag\n\nDag je mužské rodné jméno severského původu, pochází ze slova \"dagr\", což znamená \"den\". Případně se používá jako zkratka jmen začínajících na \"Dago-\". Podle českého kalendáře má svátek 20. prosince. Ve Švédsku slaví Den Daga, 16. září.\n\n\n"}
{"id": "211622", "url": "https://cs.wikipedia.org/wiki?curid=211622", "title": "Segnosaurus", "text": "Segnosaurus\n\nSegnosaurus („pomalý ještěr“) byl po dvou chodící teropodní dinosaurus dlouhý až 7 metrů a žijící před asi 91 milióny let. Jeho fosílie byly nalezeny na území dnešního Mongolska.\n\nMěl pravděpodobně malou úzkou lebku zakončenou bezzubým zobákem (dosud nebyla nalezena), dlouhé tříprsté přední končetiny se zahnutými drápy, silné čtyřprsté zadní nohy se zahnutými drápy (svou stavbou neumožňovaly rychlý běh) a dlouhý ocas. Jeho hmotnost se mohla pohybovat až kolem 4600 kg. Podle jiných odhadů vážil \"Segnosaurus\" při délce 6 metrů asi 1300 kilogramů.\n\nVědci se nemohou na základě skromných poznatků shodnout, jaký způsob života \"Segnosaurus\" vedl. Postupně vznikly tři teorie o způsobu jeho života:\n\n\"Segnosaurus\" patřil k podivným teropodům terizinosauridům, jako byl například i známější a větší rod \"Therizinosaurus\".\n"}
{"id": "211624", "url": "https://cs.wikipedia.org/wiki?curid=211624", "title": "Jan VIII. Palaiologos", "text": "Jan VIII. Palaiologos\n\nJan VIII. Palaiologos nebo Palaeologus, , \"Iōannēs VIII Palaiologos\", (18. prosince 1392 – 31. října 1448) byl byzantský císař v letech 1425 až 1448.\n\nJan VIII. byl nejstarší z šesti otce přeživších synů císaře Manuela II., tudíž měl přirozený nárok na císařský trůn. Hned od počátku vlády se musel vyrovnávat s cílevědomými útoky Osmanů. Protože jednotlivé državy říše byly izolovány od hlavního města, nebylo možné je spravovat z hlavního města. Proto císař de facto vládl pouze v Konstantinopoli, ostatní města byla rozdělena mezi jeho příbuzné. Jeho bratr Konstantin vládl v Selymbrii, Demetrios na Lemnu a Theodoros vládl na Peleponésu.\n\nJan se snažil hledat pomoc proti Turkům na západě, cestoval do Benátek, Milána a Uher, ale ničeho nedosáhl. Poté přistoupil na kompromis a začal jednat se západní církví. Jednání neprobíhalo v Římě, ale na koncilu, který byl na východě považován za jediný kompetentní. Nejdříve se jednalo na koncilu v Basileji v letech 1431–1433, kde byl zvolen papež Evžen IV. Jednání se účastnili i zástupci konstantinopolské církve. Zde se poprvé ortodoxní Řekové ostře postavili proti tomu, aby byli srovnáváni s českými heretiky. A zde bylo také rozhodnuto že ,dalším místem jednání mezi Římem a Konstantinopolí bude Ferrara v severní Itálii. V listopadu roku 1437 se císař znovu odebral do Itálie a dočasně povolal Konstantina z jeho panství v Selymbrii, aby spravoval v době jeho nepřítomnosti Konstantinopol. S císařem odjel na koncil i jeho bratr Demetrios.\n\nPostoj k unii byl v byzantském prostředí velmi složitý. A to jak mezi prostým obyvatelstvem, tak v církevních a intelektuálních kruzích. Základním problémem bylo podřízení se konstantinopolského patriarchátu římskému papeži, proti čemuž se jednoznačně postavil prostý lid říše. Říše byla rozdělena na dva nesmiřitelné tábory, na \"Filenotikoi\" (což byli přívrženci unie) a na \"Anthenotikoi\" (což byli protivníci unie). Obě skupiny vedly tvrdé spory, jež byly výrazem ze dvou hrozících zel, ze zničení vlastní svébytnosti \"Latiny\" (římskokatolickými Evropany) nebo Osmany.\n\nKoncil byl svolán do Ferrary v roce 1438 a poté pokračoval v roce 1439 ve Florencii. Byzantskou delegaci vedl císař Jan VIII. spolu s vážně nemocným patriarchou Josefem II., který během dlouhého jednání zemřel. Na koncil přijeli dokonce i patriarchové z Alexandrie, Antiochie a Jeruzaléma, dále význačné kulturní osobnosti, jako byl filozof Georgios Plethon, Gennadios Scholaris, později první patriarcha po pádu Konstantinopole, metropolita nikájský Bessarion, metropolita kyjevský Isidoros, a Markos Eugenikos, biskup efeský. Přijelo na 700 osob a pobyt delegace musel značně zatížit papežskou pokladnu.\n\nByl připraven dekret v němž byla zdůrazněna podřízenost ortodoxní církve papežovi, a 6. července 1439 se přistoupilo k podpisu. Latinský dekret o unii přečetl kardinál Cesarini a v řečtině byl přednesen slavným Bessarionem. Všichni byzantští hodnostáři unii podepsali, pouze efeský biskup ne. Zdálo se že most mezi východem a západem byl konečně překlenut a nyní začne období společné spolupráce. V Římě zavládla spokojenost.\n\nZcela jiná byla reakce v Konstantinopoli po návratu delegace z Itálie. Byzantský lid unii nepřijal a přimkl se k jedinému, který pravou víru nezradil, a to byl biskup efeský, ten se stal vedoucím opozice proti unii. Unii později odmítly i patriarcháty v Alexandrii, Antiochii a Jeruzalémě. S odmítavým postojem se dekret setkal i v Rusi. Car Vasilij II. dal metropolitu Isidora zatknout a uvěznit. Ten později uprchl a do Itálie kde konvertoval na katolictví, podobně jako Bessarion. Oba pak v hodnosti kardinálské strávili život v Itálii. Scholarios se zalekl reakce Byzantinců, a záhy prohlásil unii za zradu a postavil se do čela opozice. Rusové navíc přestali považovat byzantského císaře za hlavu ortodoxní církve a ruská církev se osamostatnila.\n\nPolský a uherský král Vladislav III. Varnenčik se postavil do čela výpravy spolu se sedmihradským vévodou Janem Hunyadim a odvážným srbským despotou Jiřím Brankovičem. K nim se připojil i kníže Vlad z Valašska a Benátky přislíbily podílet se na výstavbě loďstva. Pomoc přislíbil i papež a vévoda s Bourgogne. Zároveň se v té době organizovalo i vojsko albánského Skandenberga, pověstného hrdiny který byl vůdcem albánského odporu proti Turkům. Na Peleponésu se zatím opravovala zeď Hexamilion. Král Vladislav v čele 25 000 mužů překročil Dunaj. Loďstvo vyrazilo do Černého moře. Sultán Murad II. byl v té době vázán boji na východě a proto uzavřel s Vladislavem mírovou smlouvu v níž se zavázal k desetiletému míru a odstoupil Niš a Sofii. Pak odtáhl do Anatolie. Avšak Benátčané a císař navrhovali další válečné akce. Vladislav tak začal znovu postupovat bulharským územím, s tím že smlouva uzavřená s nevěřícími je neplatná. Sultán šokován křesťaskou věrolomností překročil, s armádou třikrát větší než měla k dispozici křesťanská liga, Bospor a 10. listopadu 1444 drtivě porazil křesťany v bitvě u Varny; v bitevní vřavě našli smrt polský král Vladislav i kardinál Cesarini. Bitva národů, jak byla nikdy zvána bitva u Varny, byla posledním pokusem o pomoc izolované Konstantinopoli. Murad pak pronikl na Peleponés, který vyplenil a odvlekl do otroctví na 60 000 lidí. Císař Jan VIII. zemřel roku 1448 a smrt pro něj byla vysvobozením. Přestože byl třikrát ženat, nikdy neměl jediné dítě.\n\n"}
{"id": "211625", "url": "https://cs.wikipedia.org/wiki?curid=211625", "title": "Ekonometrie", "text": "Ekonometrie\n\nEkonometrie (volně přeloženo „ekonomická měření“) je vědecká disciplína nacházející se na pomezí matematiky, statistiky a ekonomie. Aplikuje metody matematické statistiky na ekonomická data. Cílem je ověření ekonomických teorií pomocí pozorovatelných dat či odhalení nových kvantitativních vztahů mezi ekonomickými procesy.\n\nV širším smyslu se do ekonometrie často řadí jakákoliv kvantitativní ekonomická analýza, např. lineární a dynamické programování, optimalizační metody v ekonomii, analýza meziodvětvových vztahů atd. V užším slova smyslu se název ekonometrie obvykle užívá ve specifickém spojení z pohledu používaných metod a účelu v rámci zmíněného obecného vymezení.\n\nNejčastější používané metody ekonometrie patří metoda nejmenších čtverců a metoda maximální věrohodnosti. V ekonometrii se používají zpravidla pro ověření závěru výpočtu různé statistické testy – například T-test nebo F-test a mnoho dalších.\n\nPodstata ekonomie je ve vytváření modelů zkoumaných jevů. Za model se obecně považuje zjednodušený obraz reálné situace, příp. jevu. V ekonometrii se používají ekonomické modely, které popisují hlavní rysy ekonomického jevu, které rozhodují o jeho charakteristice. Tvorba modelu je objektivně vynucena složitostí příslušného jevu, který nelze popsat ve všech detailech, tak jak je potřeba. Po vytvoření modelu dochází k procesu matematického modelování, které spočívá v aplikaci matematických znalostí s cílem nalezení řešení reálných problémů. Jedním z problémů modelu je to, že čím přesnější je, tím složitěji musí být matematicky popsán. A matematické znalosti je potřeba získat učením a dále je zdokonalovat v praxi.\n\nTento proces se skládá ze čtyř základních etap.\n\n\n\nEkonometrické modely zapadají do komplexních systémů modelů, které se využívají jak v makroekonomii, tak i v mikroekonomii.\n\n\n"}
{"id": "211626", "url": "https://cs.wikipedia.org/wiki?curid=211626", "title": "Hrušov", "text": "Hrušov\n\nNázev Hrušov má více sídel:\n\n"}
{"id": "211630", "url": "https://cs.wikipedia.org/wiki?curid=211630", "title": "Manuel II. Palaiologos", "text": "Manuel II. Palaiologos\n\nManuel II. Palaiologos nebo Palaeologus (řecky: Μανουήλ Β΄ Παλαιολόγος, \"Manouēl II Palaiologos\", 27. června 1350 – 21. července 1425) byl byzantský císař v letech 1391 až 1425.\n\nManuel II. se narodil jako druhý syn císaře Jana V. a jeho manželky Heleny Kantanzueny. O jeho dětství příliš nevíme.\n\nZačátkem roku 1366 se Manuelův otec rozhodl cestovat na západ, aby požádal o pomoc proti Turkům. Vzal sebou i své syny, včetně Manuela. Janova žádost o pomoc však nebyla na západě vyslyšena, především proto, že západ pociťoval zášť vůči schizmatické Byzanci. Proto byl Jan nucen se vrátit, cestou zpět byl v Bulharsku i se svými syny zajat. Díky zásahu Janova bratrance Amadea VI. Savojského byli na jaře roku 1367 propuštěni, .\n\nPozději byl Manuel svým otcem jmenován despotou Soluňským, Soluň byla stále druhým největším a nejvýznamnějším městem říše. V květnu roku 1370 dorazil Manuelův otec do Benátek, kde chtěl vykoupit korunovační klenoty, které zastavila jeho matka Anna Savojská roku 1343, výměnou za 30 000 dukátů. Byzantinci nebyli schopni dluhy splatit. Jan proto předložil republice velkorysý návrh: nabídl republice významný ostrov Tenedos, 26 000 zlatých a 6 válečných lodí. Benátský dóže tento návrh přijal, a tehdy Janův nejstarší syn Andronikos IV., který mezitím vládl v Konstantinopoli jako regent s podporou Janova, odmítl předat ostrov Benátčanům. Jan V., který neměl ani peníze na zaplacení dluhů, ani peníze na návrat domů, se stal de facto vězněm Benátčanů.\n\nAndronikos neudělal nic, aby otce osvobodil, ba naopak byl s nastalou situací spokojen. Právě Manuel se na to chopil iniciativy a obstaral potřebné finance k vyplacení svého otce Jana. Manuel dorazil do Benátek v březnu 1371 a díky němu byl Jan V. opět volný.\n\nRoku 1373 byl Jan V. nucen složit vazalský slib sultánu Muradovi I. V květnu téhož roku se musel účastnit tažení sultána v Malé Asii. Mezitím se Andronikos IV. vzbouřil proti svému otci, avšak jeho vzpoura byla potlačena a Andronikos byl vyděděn. Jan nato povolal Manuela ze Soluně do Konstantinopole, kde byl Manuel 25. září 1373 korunován jako spolucísař. Andronikos byl zatím uvězněn ve věži Anema.\nRoku 1376 se Andronikovi s pomocí Janova podařilo uprchnout. Poté přesvědčil sultána Murada, aby mu poskytl oddíly k dobytí Konstantinopole. Na oplátku se zavázal sultánovi předat Galiopolis. Sultán ochotně Andronikovi pomohl a ten oblehl Konstantninopol, kterou bránil Jan a Manuel. Nakonec se museli vzdát, vítězný Andronikos se prohlásil císařem a dal celou svou rodinu uvěznit ve stejné věži, kde byl do nedávna vězněn sám.\n\nRoku 1379 se podařilo císařské rodině uprchnout ze zajetí do Chrysopole, kde tábořil Murad. Manuel navrhl sultánovi, že pokud jim pomůže dobýt zpět Konstantinopol, upevní se vazalství Byzance a navíc bude Osmanům předáno město Philadelfia, poslední byzantská država v Malé Asii. Sultán tedy nabídku přijal a poskytnul Manuelovi a Janovi armádu. Na svrhnutí Andronika měli zájem i Benátčané, kteří byli nespokojení s Andronikovou podporou Janovanů. Proto Benátky poskytly Manuelovi malou flotilu. 1. července 1379 vstoupili Manuel a Jan vítězně do Konstantinopole a Andronikos prchnul do Galaty, janovské kolonií za Zlatým rohem. Občanská válka pak trvala až do dubna roku 1380. Válka skončila dohodou mezi Janem V. a Andronikem, Jan opět přijal Andronika za svého dědice. Je přirozené, že se tím cítil Manuel zklamán, avšak i přesto zůstal loajální ke svému otci. Roztrpčený Manuel odmítl uznat Osmanskou nadvládu.\n\nRoku 1382 se Manuel vrátil do Soluně, kde opět vládl jako despota Soluňský. Manuel okamžitě napadl Turky, kteří obléhali město Serres ležící nedaleko Soluně a porazil je. Tato akce byla v přímém rozporu s politikou Manuelova otce. V září 1383 Serres padl do rukou Turků a velitel osmanského vojska poté poslal Manuelovi ultimátum, ve kterém žádal kapitulaci Soluně, jinak by poté, kdy obležené město padne, bylo vyvražděno. Manuel se odmítl vzdát, povolal všechny své poddané a vyzval je k obraně města a posílení hradeb. Obléhání Soluně začalo v říjnu 1383. Dobrou zprávou pro Manuela bylo, že jeho bratr Andronikos v červnu 1385 zemřel a on se tak opět stal následníkem trůnu. Soluň se držela již tři a půl roku proti tureckému náporu, nyní se ukázala naděje, že by snad mohli přijít latinové na pomoc. Městu nikdo na pomoc nepřišel a morálka ve městě se podlomila, obránci začali jednat o kapitulaci. V dubnu 1387 Manuel kapituloval, aby zabránil povraždění civilního obyvatelstva a poté odešel na Lesbos.\n\nManuel se za své chyby musel zpovídat otci. Ten opět uzavřel mír s Turky, ale požadoval nyní Manuelovo pokání. Ten musel zůstat dva roky ve vyhnanství na ostrově Lémnos. Teprve na jaře 1390 se mohl Manuel vrátit do Konstantinopole.\n\nProti Janovi V. však vypuklo nové povstání. Tentokrát se o trůn přihlásil Jan VII. Palaiologos, syn zemřelého Andronika IV. Jan VII. provedl vojenský převrat a Jan V. i Manuel byli nuceni se stáhnout do pevnosti Yedikule, kde po několik měsíců čelili obležení. Manuel se nakonec rozhodl hledat podporu a odešel na Lémnos, kde sehnal pět galér, s nimiž se poté vrátil v srpnu do Konstantinopole. V září stáhl Jan V. své muže z pevnosti a tajně přepadl svého vnuka, ten byl přinucen uprchnout z hlavního města.\n\nPo svém vítězství se Manuel a Jan V. vrátili triumfálně do Blachernského paláce. Avšak jejich vítězství rozzuřilo nového sultána Bajezida I., který podporoval Jana VII. Ten požadoval účast Manuela i Jana VII. na svém tažení proti Filadelfii. Oba dva se museli na podzim roku 1390 účastnit obležení města. Město bylo vzato útokem a padlo. Paradoxem je, že se oba císařové museli přímo podílet na dobytí posledního byzantského města v Malé Asii.\n\nDne 16. února 1391 císař Jan V. zemřel. Před svou smrtí si vybral Manuela za svého dědice. Manuel byl stále ve službách sultána, tentokrát v Burse, ve skutečnosti byl de facto zajatcem sultánského dvora. Manuel se navíc obával, že sultán prohlásí za císaře Jana VII. Proto se rozhodl k riskantnímu podniku a uprchl ze sultánova tábora. 7. března dorazil do Konstantinopole, kde si získal lid, když zajistil řádný pohřeb svému otci se všemi poctami.\n\nV době, kdy nastoupil na trůn, bylo císaři už 40 let. Kroniky připomínaly, že vypadal vskutku královsky. Manuel se prý v mnohém podobal svému dědovi Andronikovi III., byl energický, měl dobré zdraví, miloval literaturu a studium teologie, kromě toho byl i dobrým vojevůdcem.\n\nRoztrpčený sultán, který nevěděl, jak se Manuel dokázal zmocnit trůnu, ho chtěl ponížit. Přikázal, aby byla v Konstantinopoli tureckým obchodníkům přiřazena čtvrť, která nebude spadat pod císařské zákony, ale pod přímou zprávu tureckého místodržícího. V květnu 1391 vyzval Bajezid císaře, aby se po jeho boku účastnil jeho nového tažení proti městům u Černého moře.\n\nManuel se vrátil do Konstantinopole konečně někdy v polovině ledna 1392. Dne 10. února se pak slavila císařova svatba s Helenou Srbskou, dcerou srbského despoty ze Serres. Další dne, 11. února, se pak konala velkolepá korunovace, při níž chtěl Manuel alespoň trochu zvednout morálku konstantinopolských obyvatel.\n\nV zimě 1393-1394 se sultán Bajezid I. rozhodl odstranit všechny své křesťanské vazaly. Jeho plánem bylo svolat je všechny do Serres, kde rozbil tábor, a zde je chtěl nechat všechny zabít. Zavolal sem Manuela, Theodora I. Palaiologa (Despotu Morejského), Konstantina Dragaše (Srbského despotu a otce Manuelovy manželky), Jana VII. a srbského krále Štěpána III. Lazara. Každý z nich přišel a nevěděl o tom, že byli přizváni i ostatní. Když byli všichni pod jedním stanem, uvědomili si, že sultán je chce zabít. Naštěstí Bajezid přehodnotil své rozhodnutí a pouze jim řekl, že jakákoliv neposlušnost by se rovnala vyhlášení války. Poté je propustil.\n\nManuel věřil, že sultán je zrádný a nelze s ním žít v míru. Proto odmítl jeho požadavky. Manuel si byl pravděpodobně jistý nedobytností Konstantinopole; věděl, že Osmani mají silnou armádu, ale slabé loďstvo. Rozzuřený Bajezid pochopil Manuelovo odmítnutí jako vyhlášení války.\n\nBajezid vytáhl s velkou armádou a obsadil všechna byzantská území v Thrákii až na Konstantinopol. Manuel se v tuto kritickou chvíli pokusil získat pomoc na západě, spoléhal se hlavně na uherského krále Zikmunda Lucemburského, pro kterého byli rovněž Osmané hrozbou. Proto roku 1395 požádal západní mocnosti o pomoc. Západní mocnosti na žádost reagovaly a král Zikmund vytáhl v čele křížové výpravy proti Turkům, avšak 25. září 1396 utrpěli křižáci tvrdou porážku u Nikopole.\n\nZačátkem roku 1397 pak sultán začal v Malé Asii, přímo naproti Konstantinopoli, s výstavbou pevnosti Anadolu Hisar. Manuel nyní žádal s ještě větším důrazem o pomoc. V letech 1397-1398 vyslal posly do Papežského státu, Anglie, Francie i do Aragonie a velkoknížectví Moskevského. I konstantinopolský patriarcha žádal o pomoc, poslal posly do Polska a Kyjeva. Papež Bonifác IX. vydal dva listy vyzývající západní státy k nové křížové výpravě, papež také žádal, aby západní státy posílaly do Konstantinopole peníze a zásoby. Francouzský král Karel VI. poslal Konstantinopoli 12 000 franků a 1 200 vojáků, pod velením maršála Jeana le Meingre. Když Jean dorazil do Konstantinopole, zjistil, že město má málo vojáků na obsazení celých hradeb, proto navrhl císaři, aby cestoval na západ a požádal krále Karla o další vojáky, kteří by Konstantinopoli ulehčili.\n\nManuel se řídil doporučením maršála a rozhodl se cestovat na západ. Správu hlavního města předal kupodivu Janu VII., který se kdysi vzbouřil proti Manuelovu otci. V dubnu roku 1400 dorazil císař do Benátek a poté cestoval po severní Itálii. Postup byl velmi pomalý, protože v každém městě lidé císaře vítali a konali oslavy na jeho počest, protože byl považován za ochránce křesťanství před Islámem. 3. června dorazil Manuel do Paříže, kde ho přijal Karel VI. se všemi poctami a dokonce dal vyzdobit celé jedno křídlo paláce Louvre, kde zůstal Manuel ubytován po celou dobu svého pobytu v Paříži. Přesto se však Karel nechtěl připojit k případné křížové výpravě.\n\nPo návštěvě Francie se císař vydal na návštěvu anglického dvora krále Jindřicha IV. ten ho rovněž přijal s velkou úctou a sliboval mu účast na výpravě, ovšem Jindřichova pozice nebyla příliš pevná a tak nakonec dal král pro císaře konat velkolepou hostinu ve svém paláci v Elthamu, kde předal Manuelovi alespoň dar 4 000 liber, sesbíraných po kostelech, aby podpořil císařovu věc.\n\nV roce 1401 se Manuel vrátil do Paříže, kde víc než rok nadále jednal s Aragonem, Portugalskem, s papežem v Římě i se vzdoropapežem v Avignonu. Všichni vyjadřovali lítost a smutek nad osudem císařství, avšak všichni se vyhýbali nejrůznějším smlouvám, jak jen to šlo. U francouzského krále Karla VI. se navíc projevila závažná duševní choroba. Proto Manuel napsal list Benátskému dóžeti, jestli by se ujal vedení tažení a dočkal se jeho odmítnutí. V září 1402 přišli do Paříže poslové, kteří přinesli zprávu císaři, Bajezid byl poražen a zajat v bitvě u Ankary Mongoly, vedených Tamerlánem. Navíc Mongolové vyplenili téměř celou Malou Asii a v Osmanské říši vypukla občanská válka o trůn. Císař se rozhodl vydat na cestu zpět.\nManuel s návratem do Konstantinopole nepospíchal, bylo mu jasné, že Osmani jsou nyní příliš zaměstnáni vlastními problémy, než aby byli schopni ohrozit říši. Zastavil se v několika italských městech a nakonec dorazil do Benátek, kde se mu dostalo dobrého uvítání. Benátčani mu poskytli tři válečné lodě, na kterých se Manuel mohl vrátit domů.\n\nV červnu roku 1403 přistál u Galiopolis, kde ho už očekával Jan VII., který zde pokorně předal moc Manuelovi a navíc měl pro něj pozitivní zprávy. V květnu jednal se Sulejmánem, nejstarším synem Bajezida a ten podepsal s Janem smlouvu, která ukončila vazalství Byzance, navíc vrátil císařství Soluň a její okolí, několik měst v Thrákii i na pobřeží Černého moře a některé ostrovy v Egejském moři. Navíc propustil všechny řecké vězně a uzavřeli dohodu, podle které museli Turci žádat o povolení k přepravě přes Bospor. To vše bylo Byzanci dáno za to, že uznala za sultána Sulejmána, vládnoucího z Adrianopole.\n\nTato smlouva byla Sulejmánem uzavřena proto, že si byl vědom, že aby se stal sultánem, bude potřebovat podporu Byzantské říše. Přes dobré vztahy s Osmany byl Manuel i nadále ostražitý a zůstával v kontaktu se západem, protože si nemohl být jistý, že občanská válka se bude vyvíjet ve prospěch jeho spojence. Manuel za odměnu Jana VII. odměnil držbou Soluně. Když roku 1407 zemřel Manuelův bratr Theodoros, despota Morejský, jmenoval Manuel novým despotou svého druhorozeného syna Theodora II., kterého odjel osobně na Peleponés dosadit.\n\nV září 1408 zemřel i Jan VII., jeho syn Andronikos zemřel již před rokem. Proto dosadil císař za nového despotu v Soluni svého třetího syna Andronika. Začátkem roku 1409 se pak Manuel vrátil do Konstantinopole. Tím, že sám dosazoval do vůdčích pozic své kandidáty, chtěl opět posílit centrální moc. Začátkem roku 1411 byl sultán Sulejmán zabit a evropskou část Osmanské říše obsadil jeho bratr Musa.\nMusa byl na rozdíl od svého bratra k Byzanci nepřátelský a neuznával ústupky učiněné Sulejmánem. Poslal dvě armády proti říši, jedna oblehla Soluň a druhá Konstantinopol. Po cestě Turci masakrovali veškeré civilní obyvatelstvo. Musovi se však nepodařilo dobýt ani jedno z mohutně opevněných měst.\n\nManuel, který měl zájem se ho zbavit, zahájil jednání s dalším kandidátem na osmanský trůn, tentokrát s Mehmedem I., který se zmocnil Malé Asie. Manuel s Mehmedem zahájili jednání roku 1412 a uzavřeli spojenectví. Mehmed potvrdil ústupky dané Byzanci Sulejmánem, protože i on si uvědomil, že jen s pomocí Byzance může převzít trůn. Mehmed roku 1413 porazil Musu a okamžitě poslal posla, který sdělil tuto novinu císaři.\n\nV Osmanské říši však problémy ani teď neskončily. V Malé Asii se objevil nový uzurpátor, tentokrát Mustafa, který tvrdil, že je starším bratrem Mehmeda. Podvodník zorganizoval armádu a byl Mehmedovi skutečnou hrozbou. Občanská válka se rozhořela nanovo, ale neměla dlouhého trvání, nakonec byl Mustafa poražen; podařilo se mu však uprchnout a s pomocí Benátčanů se dostal do Soluně k Andronikovi. Mehmed si stěžoval u císaře. Manuel si však ponechal Mustafu v zajetí, měl být doživotním vězněm v Byzanci. Tímto prozíravým tahem mohl císař v případě útoků Osmanů zpochybnit postavení sultána. Císař s Mehmedem však udržovali až do Mehmedovi smrti přátelské vztahy.\n\nByzantská říše byla konečně na čas bezpečná. Manuel nyní plánoval sňatek svého nejstaršího syna Jana s Annou Moskevskou, s dcerou velkoknížete Moskevského Vasilije. Vasilij chtěl sňatkem posílit vztahy s byzantskou říší, a tak poslal teprve jedenáctiletou dceru roku 1414 do Konstantinopole, kde se slavila svatba.\n\nManuel v letech 1414-1415 podnikl cesto po říšských územích, aby posílil císařskou autoritu. Z Konstantinopole vyplul v červenci 1414 a během své cesty oblehl ostrov Thasos, který padl do rukou Byzantinců v září. Poté se zastavil v Soluni, kde vládl jeho syn Andronikos. Pak odešel na Peleponés, kde rozšířil území Morejského despotátu na úkor latinských panství. Zde dohlížel na výstavbu hradby přes Korintskou šíji, tzv. Hexamilion. Hradba měla ochránit Peleponés před nájezdy Osmanů.\n\nV březnu 1416 se Manuel vrátil do hlavního města. Situace říše nebyla nikdy tak dobrá od obnovení císařství roku 1261. Roku 1417 však v Konstantinopoli vypukla epidemie moru, která zahubila mnoho lidí včetně Anny Moskevské. Císař proto musel roku 1420 hledat nové manželky pro své syny Jana a Theodora. Janovou novou manželkou se stala Sofia z Monteferratu a Theodorovou manželkou se stala Cleofe Malatesta. Obě manželství byla oslavena 19. ledna 1421 a Jan byl korunován spolucísařem.\n\nPo svatbě začal Jan hrát stále významnější roli v rozhodování císařského dvora, bylo to způsobeno i zhoršujícím se zdravím stárnoucího císaře. Manuel byl nucen zanedbávat mnoho ze svých povinností a nastalý směr se začal ukazovat pro říši jako nešťastný. Jan byl totiž přesvědčen (podobně jako většina mladých šlechticů), že říše potřebuje agresivní a výbojné politiky a že je nutno válčit s Osmany.\n\nManželství Jana a Sofie se ukázalo být katastrofou, i když císař měl svou snachu v oblibě. Jan však nebyl se Sofií nikdy šťastný, protože prý byla velmi ošklivá. Po Manuelově smrti dokonce Sofie uprchla z Konstantinopole na Janovské lodi a vstoupila do kláštera. Dne 21. května 1421 zemřel sultán Mehmed, pro Byzanc to byla zlá zpráva, protože na trůn nastoupil výbojný sultán Murad II., který na rozdíl od svého otce byl rozhodnut Byzanc zničit.\n\nJan s podporou mladých šlechticů, oznámil otci, že nehodlá vzít na vědomí nového sultána, místo toho podpoří jako sultána Mustafu, který byl stále v byzantském zajetí. Manuelovo smýšlení bylo zcela v rozporu s postojem jeho syna, ale byl příliš nemocný a vyčerpaný, než aby měl sílu svému synu vzdorovat. Poté mu předal plnou moc a řekl mu, ať dělá, co uzná za vhodné. Mustafa byl pak propuštěn, dostal malou armádu a záhy se zmocnil evropské části osmanské říše. V lednu 1422 pak napadl Malou Asii, ale byl poražen a musel se stáhnout zpět do Evropy. Murad však Mustafu dostihl a zabil ho, stal se tak nesporným vládcem celé Osmanské říše a byl rozhodnut zničit Byzantskou říši, která se pokusila převzít moc. Invazi naplánoval sám Murad.\n\nRozdělil velkou osmanskou armádu na dvě části, jedna byla poslána dobýt Soluň, zatímco ta větší vytáhla proti Konstantinopoli. Obležení Konstantinopole začalo 8. června 1422. Manuel pověřil vedením obrany svého syna Jana, protože věděl, že Jan bude bojovat s nadšením za byzantskou věc a navíc sní o obnově někdejší slávy říše. Jan držel statečně hradby a udržoval dobrou morálku vojska. 24. srpna začal velký útok Turků, protože právě na tento den předpověděl prorok pád města. Bitva na hradbách byla krvavá a pokus Turků neúspěšný. Manuel poté projevil opět diplomatický cit. Poslal teprve třináctiletého Mustafu, sultánova mladšího bratra, proti Burse. Sultán se obával o svůj trůn, a proto raději přerušil obléhání a rozhodl se zasáhnout proti Mustafovi, kterého porazil a dal ho popravit. Konstantinopolský lid jásal a lidé si mysleli, že město zachránil zázrak.\n\nVe stejné době probíhalo obléhání Soluně. Soluň byla po celou dobu byzantské historie druhým nejvýznamnějším městem říše. Jejímu udržení se přisuzovalo skoro stejné důležitosti jako udržení hlavního města. Andronikos, který bránil Soluň však byl nemocný a nemohl si udržet kontrolu nad situací. Navíc město strádalo hlady. Andronikos proto zahájil v létě 1423 diplomatická jednání s Benátskou republikou, protože se domníval, že Benátčané by mohli město bránit mnohem lépe než on. Manuel a Jan podpořili rozhodnutí Andronika. Benátčané byli ohromeni tím, že jim Byzanc nabízela předání Soluně a nakonec nabídku přijali. Soluň byla prodána za 50 000 dukátů. V září pak byly na hradbách vyvěšeny benátské vlajky a Benátčané se chopili obrany města.\n\nV roce 1423 se Manuelovo zdraví velmi zhoršilo. Jan se zcela chopil vlády nad říší, obával se však nového útoku na Konstantinopol a proto začal hledat zoufale pomoc v Itálii. Dne 22. února 1424 naštěstí Manuel podepsal mír s Muradem. Na západě se mezitím Janovo úsilí nedočkalo úspěchu, Italové odmítali pomoct ortodoxní Byzanci.\n\nHistorik Georgios Sphrantzes zaznamenal debatu císaře s Janem, Jan totiž svému otci řekl, že jediná záchrana pro říši je sjednocení západní a východní církve. Císař však svého syna nabádal, aby se vyhnul jakýmkoliv nesplnitelným závazkům západní církvi. Císař poté řekl Sphrantzésovi, že jeho syn je dobrým vládcem ve špatné době, myslí prý na velké věci, které posloužily ve šťastnějších dnech jejich předkům. Poté řekl, že se obává že Janovy plány přivedou říši k zániku. Krátce nato složil Manuel církevní sliby a přijal jméno Matouš. 21. července roku 1425 pak tento velký císař zemřel. Na trůn nastoupil Jan a Sphrantzes zaznamenal, že mnoho lidí oplakalo smrt velkého císaře, který by byl pravděpodobně v době, kdy byla říše na vrcholu, velkým vládcem. Žil v době, kdy Byzanc pomalu skomírala.\n\nManuel II. byl neobyčejně vzdělaným panovníkem. Sorbonnští učenci uvítali velmi rádi panovníka, který s nimi mohl hovořit na úrovni, při Manuelově návštěvě v Paříži. Manuel sám byl autorem četných literárních děl, od dopisů přes básně, životy svatých, teologické spisy až po rétoriku, napsal i pojednání o 157 kapitolách o Duchu Svatém. Také napsal malou knížku pro své turecké přátele, kde srovnával křesťanství s islámem.\n\nManuel byl ženatý s Helenou Srbskou s níž měl deset dětí, osm synů a dvě dcery\n\n\n\n"}
{"id": "211638", "url": "https://cs.wikipedia.org/wiki?curid=211638", "title": "M'lefaat", "text": "M'lefaat\n\nM'lefaat je archeologická lokalita v severním Iráku, jedno z významných nalezišť protoneolitické kultury šánídár-karím-šáhirské. Její datace sahá asi do let 9900 - 9700 př. n. l. Leží asi 35 km východně od města Mosul. \n\nMalé návrší je dnes prosté zeleně a vypíná se mezi dvěma mělkými údolími. Poprvé se o něm zmiňuje americký archeolog Braidwood r. 1954. Místo bylo značně poškozené za 2, světové války, kdy zde byly umístěny těžké zbraně a kopány protitankové příkopy. Záchranné práce zde byly zahájeny během stavby silnice z Mosulu do Erbílu v r. 1984. Polský archeolog Kozlowski zde strávil na vykopávkách dvě sezóny v r. 1989–1990, odkryl část návrší a provedl syntézu svých poznatků.\n\nV M'lefaatu žili lidé zhruba od počátku 10. tisíciletí př. n. l. Bylo objeveno jedenáct podzemních okrouhlých domů. Patří dvěma různým obdobím osídlení, protože jsou zčásti postavené na sobě. Jsou uspořádány kolem centrálního dvora. Uvnitř domů byly nalezeny primitivní krby. Jako materiál je použit místní křemen. Základním materiálem pro nástroje byl pískovec. Z oblázků různých druhů kamene se vyráběly sekery, sekeromlaty, kladiva, palice, nádoby, brousky, sekáče, předměty popsané jako podnosy či tácky apod. \n\nPřevažoval lov menších přežvýkavců, hlavně gazel. Nalezeny byly i kosti divokých koz, ovcí, skotu, zajíců, divočáků, jezevců a menších hlodavců. Nalezneme i zbytky ptáků, želv, říčních krabů a měkkýšů. \nM'lefaat je místem, kde archeologové z Chicagské univerzity nalezli společně s domy a jejich vybavením i spoustu úlomků primitivní keramiky vyrobené z podřadné hlíny. Nenalezli tu však křemenná ostří, keramiku a ozdobné předměty. \nProtože tyto všechny artefakty jsou v hojné míře nalézány v Kal'at Džarmu vzdáleném 100 km, je zřejmý předpoklad, že tato vesnice byla starší než Džarmo a vzhledem k tomu, že Záví Čemi, Šánídár i mladší Karím Šáhir byly sezónní stanice, prohlásili chicagští vědci, že jde zřejmě o nejstarší dosud nalezenou trvale obydlenou vesnici světa. Přitom je pravděpodobné, že zdejší obyvatelé přes využití obilí k potravě nepřekročili dosud hranici jeho pěstování a sbírali rostliny rostoucí divoce.\n\n"}
{"id": "211643", "url": "https://cs.wikipedia.org/wiki?curid=211643", "title": "Baraka", "text": "Baraka\n\nBaraka může mít více významů:\n\n\n"}
{"id": "211656", "url": "https://cs.wikipedia.org/wiki?curid=211656", "title": "IP multicast", "text": "IP multicast\n\nIP multicast je metoda přeposílání IP datagramů z jednoho zdroje skupině více koncových stanic. Místo odesílání jednotlivých datagramů ke každému cíli je odeslán jediný datagram. IP směrování přenosu multicast bylo vyvinuto, aby doplnilo technologie unicast a broadcast, které účinně nezvládaly nové aplikace. Přenášené informace většinou bývají v podobě multimédií, dále pak to mohou například být opravy chyb v operačních systémech apod. Vzhledem k využívání multicastu pro přenos multimediálních dat (upřednostňujeme výpadky v příjmu před zpožděním dat), je pro přenos využíváno nespolehlivého protokolu UDP.\n\nMetoda funguje na principu posílání informací (s IP adresou zdroje a adresou cílové skupiny) ze zdrojového uzlu přes spojení k síti (většinou routery) jen jedním datovým tokem a pokud je informace v lokální síti vyžadována, tak se informace do ní replikuje. Cílem zavedení multicastu je tedy zmenšení zátěže vysílajícího uzlu a přenosové sítě.\n\nK identifikaci jednotlivých multicastových skupin se používají IP adresy třídy D (224.0.0.0 – 239.255.255.255), v tomto rozsahu rozeznáváme tři typy adres:\n\nAby cílová stanice mohla přijímat multicastová data, musí být přihlášena alespoň do jedné skupiny a samozřejmě router sítě musí multicasting podporovat, udržovat tedy v sobě tabulku skupin, které má odchytávat.\nRouter, který přijímá informace z multicastových skupin, se od uzlů snaží zjistit, které skupiny mají být vysílány uzlům do bezprostředně připojené sítě. Tuto službu nám zajišťuje IGMP protokol, díky kterému se uzly mohou přidávat do skupin.\nProtokol IGMP, definovaný v , dynamicky registruje jednotlivé hostitele, patřící do skupiny adres D. Hostitel identifikuje členství ve skupině odesláním zpráv protokolu IGMP a data zasílá vždy všem členům skupiny. Směrovače používající protokol IGMP pravidelně naslouchají zprávám protokolu IGMP a systematicky odesílají dotazy s cílem zjistit, které skupiny jsou v síti LAN aktivní.\nSměrovače spolu komunikují pomocí dalších protokolů a pro každou skupinu připravují cesty pro spoje s přenosem typu multicast.\n\nO zaslaném multicastovém paketu se musí dozvědět i koncový uzel velmi vzdálený od zdroje, k tomu se používá směrování. Při směrování multicastových paketů se nepoužívají standardní směrovací protokoly, protože jednotlivé uzly patřící do multicastových skupin často vznikají a zanikají. Jedny z používaných směrovacích protokolů k identifikaci skupin náležejících k přenosu multicast a k vytváření cest pro každou skupinu jsou PIM (\"Protocol Independent Multicast\"), DVMRP (\"Distance Vector Multicast Routing Protocol\") a MOSPF (\"Multicast Open Shortest Path First\").\n\nTento protokol je popsán v a popisuje dva režimy chování pro:\n\nProtokol používá reverzní techniku zaplavování cesty. Je definován v a je základem pro páteřní IP síť.\nProtokol má některé nedostatky, např. špatně se přizpůsobuje škálování sítě, což má za následek násobné zaplavování, hlavně u verzí bez \"pročisťovacího algoritmu\".\nZpětné zaplavování cesty vyžaduje, aby směrovač odeslal kopii paketu při jeho přijetí do všech cest. Poté směrovač odešle zpět zprávu ke zdroji, aby zastavil datový tok, pokud je směrovač napojen na LAN, jenž si nepřeje přijímat data příslušné skupiny s přenosem multicast.\n\nDalší metody DVMRP protokolu:\n\nPoužívá směrovací protokol s unicastovou adresací a požaduje po každém směrovači v síti, aby znal všechna dostupná spojení.\nSměrovač MOSPF vypočítává cestu od zdroje ke všem členům skupiny. Jakmile směrovač přijme provoz, vypočtená cesta je uložena do doby, než dojde ke změně topologie a novému výpočtu.\n\nKaždá IP adresa se v síti musí překládat na MAC adresu tedy i multicastová, právě díky této adrese se přenáší multicastová data v lokální síti. Zde však nastává problém v možné nejednoznačnosti, protože 48 bitová MAC adresa musí mít pro multicast prefix 01:00:5e následovaný nulovým bitem a zbylých 23 bitů MAC adresy je vyplněno posledními 23 bity IP adresy. Více stejně končícím IP adresám je tak přiřazena stejná multicastová MAC adresa.\nTento problém se někdy nazývá \"32-to-1 overlapping\", protože právě 32 multicastových IP adres je mapováno na jedinou multicastovou MAC adresu.\n\n"}
{"id": "211657", "url": "https://cs.wikipedia.org/wiki?curid=211657", "title": "Tanta", "text": "Tanta\n\nTanta (\"arabsky\" طنطا ) je egyptské město ležící v Dolním Egyptě v guvernorátu Gharbíja. V roce 2012 zde žilo 445 560 obyvatel. Město se nachází 94 km severně od hlavního města Káhiry a 130 km jižně od Alexandrie. Tanta je významným centrem pro pěstování bavlny a hlavním železničním uzlem v nilské deltě.\n"}
{"id": "211661", "url": "https://cs.wikipedia.org/wiki?curid=211661", "title": "Styracosaurus", "text": "Styracosaurus\n\nStyracosaurus („ještěr s bodci“) byl druhem býložravého dinosaura z čeledi Ceratopsidae, jež kulminovala obrovskými rohatými dinosaury, jakým byl např. \"Triceratops\" z úplného konce křídy. Vystupoval ve filmu Cesta do pravěku.\n\n\"Styracosaurus\" byl pozdně křídovým rohatým dinosaurem. Žil před přibližně 75,5 až 75 miliony let (geologický stupeň/věk kampán). Jeho výskyt tedy spadal do období velkého početního i druhového rozmachu ceratopsidních dinosaurů na území současného západu Severní Ameriky. Své ekosystémy tak sdílel s několika dalšími druhy ceratopsidních dinosaurů.\n\nPři hmotnosti kolem 1,8 tuny byl tento bizarní ceratopsid dlouhý kolem 5,1 až 5,5 metru. V plecích dosahoval výšky asi 1,8 metru. Patřil tedy ke středně velkým zástupcům této čeledi. Roh nad nozdrami mohl dosahovat délky až 60 cm a byl nebezpečnou zbraní.\n\nAčkoli se k rodu \"Styracosaurus\" řadí 3 druhy - \"S. albertensis\", \"S. ovatus\" a \"S. parksi\" - je přitom možné, že poslední jmenovaný je jen mladším synonymem druhu \"S. albertensis\". V roce 1930 stanovený druh \"S. ovatus\" byl však rozeznán jako samostatný rod a v roce 2010 přejmenován jako \"Rubeosaurus ovatus\". \n\nNovější výzkum však dokládá vysokou variabilitu ve tvarech lebky a její ornamentace u rodu \"Styracosaurus\". Druh \"R. ovatus\" tak může být ve skutečnosti jen mladším synonymem styrakosaura.\n\n"}
{"id": "211663", "url": "https://cs.wikipedia.org/wiki?curid=211663", "title": "Černá kniha komunismu", "text": "Černá kniha komunismu\n\nČerná kniha komunismu: Zločiny, teror, represe (orig. \"Le Livre noir du communisme: Crimes, terreur, répression\", vyšla v roce 1997) je kniha sepsaná několika evropskými akademiky a staršími výzkumníky z CNRS, jejím editorem je Dr. Stéphane Courtois.\n\nKniha se pokouší shrnout rozličné zločiny (vraždy, deportace, mučení atd.), které považuje za dílo komunismu (v kontextu knihy jde zejména o zločiny komunistických států). Druhý socialistický stát na světě - Mongolsko tu však chybí.\n\n"}
{"id": "211676", "url": "https://cs.wikipedia.org/wiki?curid=211676", "title": "Kruh přátel muzea Varnsdorf", "text": "Kruh přátel muzea Varnsdorf\n\nKruh přátel muzea Varnsdorf (KPMV) je spolek zaměřující se na regionální vlastivědu a další zájmovou činnost.\nJeho sídlem je Městské muzeum ve Varnsdorfu (pobočka Oblastního muzea v Děčíně).\n\nKruh byl založen v roce 1996 dvaceti zakládajícími členy, aby po zániku závodních klubů měli jejich bývalí členové možnost pokračovat ve své činnosti. Na první valné hromadě 27. března 1996 byly schváleny stanovy spolku a 15. dubna zaregistrovalo spolek ministerstvo vnitra. V roce založení začaly pracovat první čtyři zájmové kluby, zabývající se historií, výtvarným uměním, fotografií a mineralogií. V dalších letech vznikaly další kluby, některé z nich později zanikly.\n\nV rámci spolku působí osm klubů: klub historiků a historických staveb; klub přátel výtvarného umění; klub fotografů; minerálklub; klub sběratelů; FASCIKL - fantasy a sci-fi klub; šachový klub; přírodovědný klub. Počet členů spolku se pohybuje kolem dvou set. Kvůli stavu budovy muzea, které v roce 2007 prochází rekonstrukcí, probíhají větší akce často v jiných objektech ve městě.\n\nHlavou spolku je starosta. Kromě něj jsou členy výboru jednatel, hospodář, vedoucí jednotlivých klubů a kronikář. Členy výboru jmenuje valná hromada, svolávaná každoročně. Členové spolku mohou a nemusí být zapojeni do některého ze zájmových klubů. Stanovy umožňují čestné členství (dosud uděleno 14 lidem).\n\n\n\n"}
{"id": "211680", "url": "https://cs.wikipedia.org/wiki?curid=211680", "title": "Kamikaze (rozcestník)", "text": "Kamikaze (rozcestník)\n\nKamikaze (v japonštině „Božský vítr“ 神風) má více významů:\n\n"}
{"id": "211683", "url": "https://cs.wikipedia.org/wiki?curid=211683", "title": "SG-43", "text": "SG-43\n\nGorjunov SG-43 byl sovětský těžký kulomet z druhé světové války, který byl užíván i v další letech.\n\nKoncem 20. let byly v SSSR vzneseny první požadavky na modernizaci či obměnu kulometu Maxim 1910. Jedním z konstruktérů, kteří se tímto problémem zabývali, byl Vasilij Děgťarjev, který sestrojil kulomet DS-39. Ten byl ovšem ve svých počátcích nespolehlivý, takže Sovětský svaz obnovil výrobu kulometu Maxim 1910. Na jeho podkladě zkonstruoval Petr Gorjunov kulomet SG-43, který byl přijat do výzbroje roku 1943.\n\nZbraň měla ocelový štít, který sice poskytoval částečnou ochranu, ale později bylo od něho upuštěno, protože kulomet byl příliš těžký. Jednoduchý mechanismus pracoval na principu odběru prachových plynů z hlavně. Chlazení vzduchem. Podstavec umožňoval použití i jako protiletadlového kulometu.\n\nPo skončení druhé světové války byl kulomet dále modernizován. Byl vyráběn licenčně např. v Polsku, Číně (Typ 53), Maďarsku a od roku 1952 v Československu v brněnské Zbrojovce. Byl užíván též jako tankový kulomet, v Československu byl lafetován v tancích T-54 a T-55.\n\n\n"}
{"id": "211686", "url": "https://cs.wikipedia.org/wiki?curid=211686", "title": "Zlatý gól", "text": "Zlatý gól\n\nZlatý gól byla metoda používaná ve fotbale, jak určit vítěze nerozhodných zápasů ve vyřazovacích kolech turnajů. Kromě mistrovství světa v plážovém fotbale se už dnes v zápasech autorizovaných FIFA nepoužívá.\n\nVítězem zápasu rozhodovaného zlatým gólem se stává ten tým, který jako první vstřelí v prodloužení branku. Utkání po ní hned končí. Pokud není v prodloužení vstřelen žádný gól zahrávají se pokutové kopy. Ekvivalentem v hokeji a dalších sportech je náhlá smrt.\n\nNázev „zlatý gól“ FIFA v roce 1993 spolu s pravidlem zavedla, protože slovní spojení „náhlá smrt“ má negativní konotace. Pravidlo zlatého gólu nebylo povinné a pořadatelé soutěží se mohli rozhodnout, zda ho používat, nebo ne. První mistrovství Evropy, které pravidlo používalo, bylo v Anglii v roce 1996, první mistrovství světa ve Francii v roce 1998.\n\nPrvní zlatý gól od zavedení pravidla byl vstřelen v roce 1993 Austrálií proti Uruguayi ve čtvrtfinále juniorského mistrovství světa. Prvním anglickým (a možná i profesionálním) turnajem rozhodnutým zlatým gólem byl Auto Windscreens Shield v roce 1995, kdy Birmingham City FC porazil Carlisle United FC. Prvním významným turnajem rozhodnutým takovým gólem bylo EURO 1996, kdy Německo ve finále porazilo Česko zlatým gólem Olivera Bierhoffa. Mezi další významné turnaje, jejichž finále rozhodl zlatý gól, patří:\n\n\nPrvní zlatý gól na mistrovství světa byl vstřelen v roce 1998 Francouzem Laurentem Blancem v osmifinále proti Paraguayi. V roce 2002 byly rozhodnuty takovým gólem tři zápasy.\n\nPravidlo zlatého gólu bylo zavedeno, aby podpořilo ofenzivní fotbal a snížilo počet penaltových rozstřelů. Nicméně byl široce rozšířený názor, že pravidlo selhalo, protože se víc týmů rozhodlo soustředit na defenzivu kvůli obavě z obdržení branky a následné prohry.\n\nV roce 2002 UEFA zavedla nové pravidlo, tzv. stříbrný gól. Podle něj tým, který vedl po prvním poločase, prodloužení vyhrál, ale zápas neskončil hned po vstřelení gólu.\n\nV únoru 2004, jako následek rozšířených stížností fanoušků na vliv pravidla na hru, IFAB oznámil,\nže po EURU 2004 v Portugalsku budou jak zlatý, tak stříbrný gól odstraněny z Pravidel fotbalu, což se také stalo.\n\n"}
{"id": "211691", "url": "https://cs.wikipedia.org/wiki?curid=211691", "title": "Mauzoleum jugoslávských vojínů", "text": "Mauzoleum jugoslávských vojínů\n\nMauzoleum jugoslávských vojínů nebo také Jihoslovanské mauzoleum je stavba ve stylu monumentálního neoklasicismu z roku 1926 sloužící pro uložení ostatků jugoslávských vojáků. Mauzoleum se nachází v Bezručových sadech v historickém centru města Olomouce.\n\nMauzoleum podle návrhu architekta Huberta Austa bylo postaveno nákladem Československo-jihoslovanské ligy, aby v něm byly uloženy ostatky 1187 jugoslávských vojáků, kteří zemřeli v olomouckých vojenských nemocnicích během první světové války. Později sem byly svezeny ostatky i z jiných částí republiky, nyní se zde nachází přibližně 1200 těl, informace o přesném počtu těl se rozcházejí. Památník byl slavnostně vysvěcen 11. července 1926. Další památníky byly postaveny také v Jindřichovicích, v Praze a v Trenčíně.\n\nOd 3. května 1958 je mauzoleum evidováno jako nemovitá kulturní památka. Z důvodu jeho špatného stavu byl v minulosti (1990, 1998) několikrát zpracováván projekt jeho obnovy, donedávna bez výsledku z důvodu nejasností ohledně vlastníka – tím totiž byla Jugoslávie. V roce 2015 přešla tato památka na základě rozhodnutí soudu do vlastnictví města, které se jej snaží od té doby opravit. Rekonstrukce započala v roce 2016, předpokládané ukončení oprav je naplánováno na rok 2018.\n\nJedná se o 11 metrů vysokou kapli s kopulí a představenými třemi řadami dórských sloupů na uměle navezeném pahorku. V něm se nachází kostnice o rozměrech 14 × 7 metrů s ostatky jugoslávských vojáků. Ostatky jsou uloženy v malých dřevěných rakvích a jsou přístupné (dnes zazděným) portálem s pískovcovým reliéfem truchlící ženy a se znaky Jugoslávie a Československa. Sochařskou výzdobu vytvořil Julius Pelikán.\n\nKaple je přístupná dvojramenným schodištěm, uvnitř se nacházejí značně poškozené, částečně zamalované fresky světců v byzantském stylu. Na průčelí stavby je reliéfní nápis v češtině a srbochorvatštině „VĚRNOST ZA VĚRNOST – LJUBAV ZA LJUBAV“ (srbochorvatský text znamená v překladu \"lásku za lásku\").\n\n\n"}
{"id": "211709", "url": "https://cs.wikipedia.org/wiki?curid=211709", "title": "Seznam televizních seriálů", "text": "Seznam televizních seriálů\n\nToto je abecední seznam televizních seriálů mimo české, které jsou uvedeny v seznamu českých televizních seriálů.\n\n"}
{"id": "211710", "url": "https://cs.wikipedia.org/wiki?curid=211710", "title": "Cecil", "text": "Cecil\n\nCecil je mužské i ženské křestní jméno latinského původu. Vykládá se jako „krátkozraký/á, slepý/á“. Podle českého kalendáře má svátek 22. listopadu. Dívčí forma tohoto jména je Cecílie.\n\n\"Caecilius\" bylo také římské rodové jméno. Zvláště v zemích s anglickým jazykem může být Cecil i příjmením.\n\n\n\n"}
{"id": "211711", "url": "https://cs.wikipedia.org/wiki?curid=211711", "title": "Mark Knowles", "text": "Mark Knowles\n\nMark Knowles (* 4. září 1971 v Nassau, Bahamy) je profesionální tenista z Baham. Nejúspěšnější byl ve čtyřhře s kanadským partnerem Danielem Nestorem. Hrál také s Rennae Stubbs ve smíšené čtyřhře.\n\n5. července 2006 se Knowles účastnil jedné z nejdelších her v historii Wimbledonu trvající 6 hodin a 9 minut.\n\nMark Knowles se zúčastnil 29 zápasů v Davisově poháru za tým Baham s bilancí 23-25 ve dvouhře a 18-7 ve čtyřhře.\n\n\n"}
{"id": "211713", "url": "https://cs.wikipedia.org/wiki?curid=211713", "title": "Kroužek (Rousínov)", "text": "Kroužek (Rousínov)\n\nKroužek ( \"Ringelsdorf\") je vesnice, částí města Rousínova v okrese Vyškov. Nachází se v uzavřené kotlině 1 km jihovýchodně od Rousínova, v nadmořské výšce 260 m n. m.\n\nPůvodně zemědělská obec náležela panství kojetínskému a v roce 1502 byla pustá. Obnovena byla roku 1690. Dne 22. května 1871 byl zaznamenán velký požár, jemuž podlehlo 18 stavení a 10 stodol. Další pohromou bylo krupobití z let 1891 a 1898.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "211714", "url": "https://cs.wikipedia.org/wiki?curid=211714", "title": "Graeme Dott", "text": "Graeme Dott\n\nGraeme Dott (* 12. května 1977 Larkhall, Skotsko) je od roku 1994 profesionální hráč snookeru. Mezi nejlepších 16 hráčů světového žebříčku se dostal v roce 2001.\n\nNa turnajích vyhrál 988 040 £.\n"}
{"id": "211720", "url": "https://cs.wikipedia.org/wiki?curid=211720", "title": "Krauss-Maffei Wegmann", "text": "Krauss-Maffei Wegmann\n\nKrauss-Maffei Wegmann GmbH & Co KG (zkratka KMW) je německý zbrojní výrobce se sídlem v Mnichově.\n\nFirma vyrábí a vyvíjí především kolová a pásová vozidla pro armádu. Vznikla v roce 1999 sloučením zbrojní divize mnichovského výrobce lokomotiv Krauss-Maffei (dříve dceřiná firma společnosti Mannesmann AG) a firmy Wegmann & Co. z Kasselu. Od svého vzniku je jedním z předních světových zbrojních výrobců v oblastech výroby tanků a výzbroje pro dělostřelectvo i vojenské letectvo. Její dceřiné firmy vyrábějí mezi jiným elektronické zbraňové systémy.\n\nPoté co firmu Mannesmann převzala společnost Vodafone, odprodala celou průmyslovou součást Mannesmann (Atecs) firmám Siemens a Bosch. Siemensu patří od roku 2000 49 % KMW, zbylých 51 % vlastní Wegmann & Co. GmbH, dceřiná společnost \"Wegmann & Co. Unternehmens-Holding KG\". Holding patří převážně potomkům podnikatele Augusta Bodeho.\n\n31. ledna 2007 převzala KMW zbrojní divizi firmy Blohm + Voss Industries (BVI), která nyní nese název \"KMW Schweißtechnik GmbH\".\n\nKMW produkovala a produkuje tyto bojové prostředky:\n"}
{"id": "211729", "url": "https://cs.wikipedia.org/wiki?curid=211729", "title": "Earl Grey", "text": "Earl Grey\n\nEarl Grey je čajová směs s charakteristickou příchutí a aroma, které pocházejí z olejových extraktů z kůry citrusu bergamot. Pro zmírnění silné chuti jej lze podávat s mlékem. \n\nVyrábí se podle staré čínské receptury, kterou obdržel jako dar britský premiér, 2. hrabě (Earl) Charles Grey, když putoval po Číně. Po přivezení receptury do Anglie se začal vyrábět čaj, který získal světový ohlas. \n\nPodle druhé verze se ovšem říká, že se jedná pouze o výmysl, protože Charles Grey nikdy v Číně nebyl a bergamot tam nebyl znám. Místo toho se tvrdí, že čaj vzešel z pokusů britských obchodníků, kteří ve snaze napodobit drahé a vysoce kvalitní čaje, začali používat aromatické esenciální oleje, aby tak vylepšili a přidali na chuti slabším a méně kvalitním čajům. \n"}
{"id": "211732", "url": "https://cs.wikipedia.org/wiki?curid=211732", "title": "Nowa Sól", "text": "Nowa Sól\n\nNowa Sól (německy \"Neusalz\") je město na řece Odře v západním Polsku, v Lubuszském vojvodství, v kraji Nowa Sól. Podle údajů z roku 2011 má 40 369 obyvatel.\n\nHistorie města Nowa Sól sahá zpět do 14. století. Jméno města \"Neusalzberg\" bylo poprvé zmíněno v dokumentu z roku 1585 a samotné jméno města je odvozeno od solných dolů, které byly základem městského bohatství až do třicetileté války (1618–1648). Poté město Nowa Sól pomalu ztrácelo své postavení obchodního města a říčního přístavu, až se v roce 1734 stalo obyčejným městem.\n\nModerní průmyslový vývoj města začal v 19. století, kdy byly otvírány nové továrny, zejména přádelny a ocelárny. Začátkem 20. století byly ve městě vybudovány loděnice a nová železnice, které z města udělaly prosperující místo v Dolním Slezsku a Prusku.\n\nBěhem druhé světové války byl ve městě pracovní tábor, patřící ke koncentračnímu táboru Groß-Rosen. Od roku 1945 je Nowa Sól součástí Polska a je hlavním městem kraje Nowa Sól v Lubuszském vojvodství (od roku 1999; 1975-1998 bylo město ve Vojvodství Zielona Góra).\n\n"}
{"id": "211734", "url": "https://cs.wikipedia.org/wiki?curid=211734", "title": "Diego Camacho", "text": "Diego Camacho\n\nDiego Camacho (* 21. květen 1983, Santa Cruz de la Sierra) je tenista z Bolívie, který reprezentoval svoji rodnou zemi na letních olympijských hrách v roce 2000 v Sydney. Tady byl poražen v prvním kole s Američanem Jeffem Tarangoem. Camacho dosáhl nejvyššího umístění na žebříčku ATP 19. března 2001, když byl na 954 pozici na světě.\n"}
{"id": "211736", "url": "https://cs.wikipedia.org/wiki?curid=211736", "title": "Herbert Baddeley", "text": "Herbert Baddeley\n\nHerbert Baddeley (11. ledna 1872, Bromley, Anglie – 20. července 1931, Cannes, Francie) byl britský tenista, který se starším dvojčetem Wilfredem Baddeleym vyhrál v letech 1891 a 1894–1896 čtyřikrát čtyřhru ve Wimbledonu.\n\nOba dva ukončili tenisovou kariéru po Wimbledonu 1897, protože se rozhodli věnovat svým právnickým praxím. Již v únoru 1895 spolu s bratrem složili v Londýně advokátní zkoušky. Přidali se k rodinné firmě založené pradědem na Leadenhall Street v roce 1790, kterou provozovali jejich strýc Thomas a otec E. P. Baddeleyovi. Ve společnosti zůstali společníky do roku 1919, kdy odešli do důchodu a firmu přenechali bratranci Cyrilovi Baddeleymu.\n"}
{"id": "211737", "url": "https://cs.wikipedia.org/wiki?curid=211737", "title": "Artabanos I.", "text": "Artabanos I.\n\nArtabanos I. (parthsky \"Ardaván\" či \"Artapána\", řecky \"Αρτάβανος\") byl parthský velkokrál z rodu Arsakovců panující v letech 128–124/123 př. n. l. Jeho otcem byl král Friapatios, bratry králové Fraatés I. a Mithradatés I. Ve starší literatuře je Artabanos někdy označován jako Artabanos II., protože část badatelů počítá za Artabana I. krále Arsaka II.\n\nArtabanos se ujal vlády v době, kdy parthská říše sváděla těžké boje s kočovníky na východě a utrpěla při nich vážné porážky (smrt krále Fraata II.). Zdá se, že nový panovník musel platit útočníkům, mezi nimiž dominovali Sakové, tribut, ale další vývoj dokládá, že Parthové neměli situaci ani poté pod kontrolou. Jedna část Saků pronikla dokonce až do severní Mezopotámie, většina pak obsadila Drangianu u dnešních hranic s Afghánistánem, která podle nich získala nové jméno Sakastán (dnes Sístán).\n\nNa západě začal Parthy ohrožovat nově zformovaný stát Charakéné na jihu Mezopotámie, kde se zmocnil vlády jistý Hyspaosinés (cca 130–122/121 př. n. l.), původně seleukovský eparcha. V roce 128/127 př. n. l. Charakenští obsadili Babylón a Seleukii nad Tigridem, snad v souvislosti s bezohledným jednáním Himéra, místodržitele Babylonu, jehož do funkce dosadil Fraatés II.\n\nKoncem desetiletí se rozhořely další intenzivní boje s kočovníky, v jejichž průběhu Artabanos I. padl. Svému synu Mithradatovi zanechal nelehký úkol – konsolidovat parthskou moc v rozlehlém prostoru říše a odrazit vnější nepřátele.\n\n\n"}
{"id": "211738", "url": "https://cs.wikipedia.org/wiki?curid=211738", "title": "Joseph Anton von Maffei", "text": "Joseph Anton von Maffei\n\nJoseph Anton von Maffei (4. září 1790, Mnichov – 1. září 1870, tamtéž) byl německý průmyslník, konstruktér a podnikatel. \n\nAnton von Maffei, Joseph von Baader (1763–1835) a baron Theodor von Cramer-Klett (1817–1884) patří mezi nejdůležitější průkopníky železniční dopravy v Bavorsku.\n\nJoseph Anton Maffei byl synem italského šlechtice a obchodníka z Verony. \"Palazzo Maffei\" dodnes stojí na veronském náměstí \"Piazza delle Erbe\". Jeho otec do Mnichova přišel podnikat ve velkoobchodě s tábákem, Joseph Anton pak v obchodě dále pokračoval.\n\nV roce 1835 byli Maffeiové mezi zakládajícími akcionáři \"Bayerische Hypotheken- und Wechselbank\". O rok později založil Anton v mnichovském Anglickém parku firmu na výrobu lokomotiv \"J. A. Maffei\". Jeho snahou a velkým přáním bylo, aby se Bavorsko stalo konkurenceschopným ve výrobě lokomotiv. Z malé firmy vznikl celosvětově proslulý výrobce. Mimo jiné se firma Maffei podílela i na stavbě železniční trati Mnichov–Augsburg a také podporovala J. U. Himbsela při stavbě soukromé dráhy Mnichov–Starnberg.\n\nV roce 1851 uvedla společnost Maffei do provozu na Starnberském jezeře svůj první parník \"Maximilian\". Do roku 1926 postavila celkem 44 parou poháněných lodí.\nV roce 1864 vyrobila svou pětistou lokomotivu. Maffei byl i mnichovským magistrátním radou a zasadil se i o stavbu luxusního hotelu \"Bayerischer Hof\".\n\nKe známými typům lokomotiv z produkce firmy Maffei patří bavorské rychlíkové \"S 2/6\" (rychlostní rekord v roce 1907: 154 km/h) a \"S 3/6\", dnes vystavené v \"Deutsche Museum\" v Mnichově (S 3/6) a v muzeu dopravy v Norimberku (S 2/6).\n\nJoseph Anton rytíř von Maffei zemřel 1. září 1870, jeho hrob je dnes na mnichovském hřbitově \"Alter Südfriedhof\" (Starý jižní hřbitov). Na firmu \"J. A. Maffei\" byl v roce 1930 vypsán konkurs a o rok později se sloučila s firmou Krauss, vznikla tak společnost Krauss-Maffei.\n\n\"Villa Maffei\" ve Feldafingu (u Starnberského jezera) slouží dnes jako muzeum.\n\n"}
{"id": "211741", "url": "https://cs.wikipedia.org/wiki?curid=211741", "title": "Katerina Malejevová", "text": "Katerina Malejevová\n\nKaterina Malejevová ( ) (* 7. květen 1969, Sofie) je bývalá bulharská profesionální tenistka, hrající na okruhu WTA v letech 1984 až 1997. Na žebříčku WTA bylo nejvýše klasifikována na 6. místě ve dvouhře (červenec 1990) a na 24. místě ve čtyřhře (září 1994). Startovala na Letních olympijských hrách 1988 a 1992.\n\nJejí dvě sestry byly též profesionálními tenistkami. Všechny tři se prosadily do první desítky žebříčku WTA ve dvouhře. Magdalena (nar. 1975) byla nejvýše na 4. místě a Manuela (nar. 1967) na 3. příčce, což je činí výjimečnou rodinou v celé tenisové historii. Matkou je Julia Berberyanová, v 60. letech nejlepší bulharská tenisová hráčka – devítinásobná mistryně země, která pochází z prominentní arménské rodiny. Otec George Malejev byl reprezentantem v basketbalu.\n\n\n\n"}
{"id": "211743", "url": "https://cs.wikipedia.org/wiki?curid=211743", "title": "Grand Prix Brazílie 1980", "text": "Grand Prix Brazílie 1980\n\n\n\n\n\n\n"}
{"id": "211749", "url": "https://cs.wikipedia.org/wiki?curid=211749", "title": "Vlnové číslo", "text": "Vlnové číslo\n\nVlnové číslo nebo také vlnočet je ve fyzice vlastnost vlny definovaná buď jako:\n\nVektorovým zobecněním je vlnový vektor.\n\n\nPro speciální případ elektromagnetické vlny:\n\nkde formula_2 (řecké písmeno ný) je frekvence vlny, \"v\" je fázová rychlost vlny (jak se šíří ve vakuu, potom \"v = c\"), \"ω\" je úhlová frekvence vlny, \"E\" je energie vlny, \"ħ\" je redukovaná Planckova konstanta, a \"c\" je rychlost světla ve vakuu. Úhlové vlnové číslo je velikost vlnového vektoru.\n\nPro speciální případ de Broglieovy vlny v nerelativistické aproximaci platí:\n\nkde formula_4 je hybnost částice, formula_5 je její hmotnost, formula_6 její kinetická energie a formula_7 je redukovaná Planckova konstanta.\n"}
{"id": "211754", "url": "https://cs.wikipedia.org/wiki?curid=211754", "title": "Čechyně", "text": "Čechyně\n\nČechyně ( \"Tschechen\") je vesnice, část města Rousínova. Leží severovýchodně od Rousínova a 12 km jihozápadně od Vyškova, v nadmořské výšce 235 m n. m.\n\nPrvní písemná zmínka o Čechyni pochází z roku 1350. Náležela původně k panství hradu Vildenberka, který stával u Pozořic. Do roku 1945 byla Čechyně součástí německého jazykového ostrůvku na Vyškovsku.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "211756", "url": "https://cs.wikipedia.org/wiki?curid=211756", "title": "Georg Krauss", "text": "Georg Krauss\n\nGeorg Krauss, od roku 1905 rytíř von Krauss (25. prosince 1826, Augsburg – 5. listopadu 1906, Mnichov) byl německý průmyslník. \n\nNavštěvoval polytechniku v Augsburgu, poté pracoval jako zámečník v továrně na lokomotivy Maffei a do roku 1857 u státních bavorských železnic jako strojvůdce. 17. července 1866 založil firmu \"Lokomotivfabrik Krauss & Comp.\" (později Krauss-Maffei). Továrna sídlila u mnichovského hlavního nádraží a pobočky měla v Sendlingu – dnes městské části Mnichova (zal. 31. května 1872) a v rakouském Linci (zal. 1. září 1880). Továrna vyráběla menší lokomotivy s mnoha různými rozchody (116 různých rozměrů) a exportovala je do německy mluvících zemí, ale i do Bosny, Finska, Jugoslávie, Maďarska, Polska, Španělska, Řecka, Japonska, Itálie a Namibie. Společně s Dr. Hugo Güldnerem, Dr. Carlem von Linde založil 15. února 1904 v Mnichově společnost \"Güldner-Motoren GmbH\", která se stala později součástí koncernu Linde.\n\n\n"}
{"id": "211762", "url": "https://cs.wikipedia.org/wiki?curid=211762", "title": "Královopolské Vážany", "text": "Královopolské Vážany\n\nKrálovopolské Vážany jsou vesnice, část města Rousínova v okrese Vyškov. Leží asi 1 km severovýchodně od Rousínova a 12 km jihozápadně od Vyškova, v nadmořské výšce 264 m n. m.\n\nPrvní písemná zmínka o Královopolských Vážanech je z roku 1364, kdy se připomínají bratři Aleš, Václav a Vojslav z Vážan.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "211766", "url": "https://cs.wikipedia.org/wiki?curid=211766", "title": "Scelidosaurus", "text": "Scelidosaurus\n\nScelidosaurus („hrbolatý ještěr“) byl po čtyřech končetinách chodící býložravý dinosaurus, žijící před 196 až 189 milióny let (počátek jury). Patřil k hojně rozšířeným rodům, jeho fosilie byly nalezeny v americké Arizoně, anglickém Dorsetu a dokonce možná i v Tibetu. Formálně popsán byl britským přírodovědcem Richardem Owenem roku 1859, monografie o tomto druhu však byla publikována až o dva roky později.\n\n\"Scelidosaurus\" představoval na svoji dobu poměrně velkého živočicha (velcí dinosauři se většinou objevují až později). Dosahoval délky až kolem 4 metrů a hmotnosti přibližně 270, možná však až 650 kilogramů. Ochranu mu poskytoval zejména velký počet kostěných štítků v pevné kůži, které mu v řadách lemovaly krk, hřbet a ocas. Tímto pancéřováním byl velmi dobře chráněný před jakýmkoliv dravcem. Měl zadní končetiny delší než přední, ale váha přední části těla mu nedovolovala po zadních končetinách běhat.\n\nScelidosauři byli vývojově primitivními zástupci kladu Ankylosauria. Mezi nejbližší příbuzné tohoto rodu patřil například pochybný čínský rod \"Tatisaurus\" z provincie Jün-nan, který byl dokonce dříve řazen přímo do tohoto rodu (jako druh \"S. oehleri\").\nBlízce příbuzným druhem byl také další čínský tyreofor druhu \"Bienosaurus lufengensis\", který však může ve skutečnosti rovněž spadat do rodu \"Tatisaurus\".\n\n\n"}
{"id": "211775", "url": "https://cs.wikipedia.org/wiki?curid=211775", "title": "Kurt Nielsen", "text": "Kurt Nielsen\n\nKurt Nielsen (19. listopadu 1930 – 11. června 2011) byl dánský tenista. Byl jediným dánským mužským tenistou, který hrál finále dvouhry grandslamového turnaje (jedinou takovou Dánkou je Caroline Wozniacká). Do finále dvouhry Wimbledonu nastoupil dvakrát v letech 1953 a 1955, oba zápasy prohrál. \n\nSpolu s Američankou Altheou Gibsonovou získal titul na posledním grandslamu sezóny US Championships 1957 ve smíšené čtyřhře. \n\nJeho vnukem je dánský tenista Frederik Løchte Nielsen.\n\n"}
{"id": "211776", "url": "https://cs.wikipedia.org/wiki?curid=211776", "title": "Mistel", "text": "Mistel\n\nMistel (: \"Jmelí\") byl tajným bombardovacím systémem německé Luftwaffe používaným během druhé světové války. Mistel měl umožnit německé Luftwaffe provádět útoky na velmi odolné cíle, jakými jsou například opevnění, nebo válečné lodě. \n\nProtože tehdejší Luftwaffe neměla k dispozici žádný prakticky použitelný těžký bombardér s možností útoku na vysoce zodolněné bodové cíle, byla za ně hledána náhrada nebo případná alternativa. V roce 1942 zadala RLM vývoj létající pumy ovládané stíhačkou pod krycím názvem \"Beethoven Gerät\". \n\nŘídící letoun byl upevněn na hřbetě bombardéru/pumy pomocí konstrukce obráceného písmene V, které spojovaly letouny na křídlech. Další pomocný nosník byl mezi konci trupu u ocasních ploch, letouny tak byly mezi sebou uchyceny třemi body. Stíhač pro tyto účely byl dodatečně vybaven kotevními body a připevňoval se k nosnému letounu pomocí výbušných nýtů, které zajišťovaly jeho odpoutání během letu. Stíhač byl také vybaven spojeným řízením nosného letounu s možným přepnutím pro udržení přímého letu (pro zteč).\n\nPrvotní varianty tohoto projektu kombinovaly kluzák DFS 230 s cvičným Kl 35 případně další varianty (DFS 230 a Bf 109E-4), kdy se především ověřoval samotný koncept řiditelnosti konstrukce dvou letadel. Po dokončení zkoušek obdržel svoje bojové jméno Mistel. \n\nPrvní varianty Mistelu byly tvořeny velmi rozšířeným bombardérem Ju 88 se stíhačem Bf 109 jehož označení bylo Mistel 1. Cvičná verze Mistel S1 (S - Schull - školní) se skládala z normálního Ju 88, který byl jen zbaven výzbroje a v kabině byl hodnotící důstojník, který hodnotil úspěšnost cvičného útoku.\n\nMistel byl vzhledem ke své výbavě bojovou kumulativní hlavicí především určen pro útok na vysoce zodolněné cíle jako jsou opevněná stanoviště, nebo hladinová plavidla. Díky kumulativní hlavici o hmotnosti přes 1700 kg s možností měnit chování kumulativního paprsku byl schopen prorazit jakýkoli pancíř, či beton. Luftwaffe tento letoun nasazovala často i proti mostům, ale díky použité kumulativní hlavici nebyly výsledky útoku tak efektivní, jak asi velení předpokládalo. Kumulativní hlavice totiž proráží cílený objekt, ale neničí jej, a tak je u mostů poněkud neefektivní.\n\nMistel sám byl i přes plánovaný vývoj několika variant vyráběn pouze ve verzi Mistel 1 a Mistel 2, včetně školních verzí. Reálného nasazení se však dočkala pouze první varianta Mistel 1. Mistel 2 byl sice vyroben v několika kusech ale konec války neumožnil jeho nasazení, došlo pouze ke cvičným letům se školní verzí.\n\nMistely byly přiřazeny k jednotce Kampfgeschwader 200.\n\nVzhledem k celkem dobrému nápadu se konstruktéři snažili vymyslet další varianty Mistelu. Do konce války proto vzniklo pět verzí Mistelu včetně několika subvariant. Nejzajímavější je poslední verze Mistel 5, která naplňuje původní myšlenku létající bomby ovládané pomocí stíhače složené z Arado E.377a a He 162.\n\n\n\n\n\n\n\n\n"}
{"id": "211778", "url": "https://cs.wikipedia.org/wiki?curid=211778", "title": "František Sahula", "text": "František Sahula\n\nFrantišek Sahula (8. dubna 1963 Praha – v noci z 1. května na 2. května 2008 Skuheř) byl český kytarista, zpěvák, skladatel a textař. Působil ve skupině František Sahula & Synové výčepu, ale známý byl především jako občasný člen skupiny Tři sestry.\n\nFrantišek Sahula začínal s hudbou v pěveckém sboru, který navštěvoval v dětství. V 17 letech přidal hru na kytaru. Krátce působil také jako baskytarista. S vlastní skupinou FB BOX vyhrál několik hudebních soutěží. Následovalo krátké působení v kapele Kroket. V roce 1982 s Lou Fanánkem Hagenem spoluzakládal skupinu Spálená tlumivka, ve které hráli také baskytarista Jan Srnec a kytarista Petr Jírovec. Jírovec současně působil ve skupině Traktor. Spolu s jejími členy Tomášem Doležalem a Jiřím Brábníkem a akordeonistou skupiny Dozadu Tomášem Karáskem založili na jaře 1985 skupinu Tři sestry. Sahula s Fanánkem pokračovali ve Spálené tlumivce, ta však skončila poté, co Sahula vstoupil pod vlivem své první ženy do církve a hudby zanechal. Fanánek se mezitím jako zpěvák připojil ke Třem sestrám. Po vystoupení z církve v roce 1988 se stal členem Tří sester i Sahula. Jako autor a kytarista se podílel na debutovém albu \"Na kovárně to je nářez\" (1990). Byl autorem jednoho z největších hitů Tří sester \"Život je takovej\". V roce 1992 založil kapelu František Sahula & Synové výčepu, ve které zůstal aktivní až do své smrti. Ze Tří sester odešel v roce 1989, ale v roce 1994 se opět do kapely vrátil. Podílel se na albech \"Hudba z marsu\", \"Zlatí hoši\" \"a Na Exx\". Ztvárnil také hlavní rolí v klipu \"Průša\" Fanánkova projektu Hagen Baden. Ze Tří sester opět odešel v roce 1997. O rok později, tentokrát už bez Sahuly, skupina vydala album Průša se vrací. Sahula, jehož kreslenou podobiznu Tři sestry využily i na přebalu desky, byl tímto počinem velice rozhořčen a jeho vztah s kapelou a Fanánkem značně utrpěl. V roce 2004 se však do Tří sester na chvíli vrátil a zúčastnil se turné, po kterém definitivně ukončil působení v této skupině. Jako hudebník pokračoval pouze se Syny výčepu. Kromě hudby se věnoval také tvorbě grafiky, fotografii a divadlu.\n\nFrantišek Sahula byl známý svým nezřízeným životem a láskou k alkoholu. Měl 3 ženy a 6 dětí. Už v roce 1992 po něm bylo vyhlášeno celostátní pátrání pro neplacení výživného. Sahula byl na útěku, a proto se nemohl účastnit křtu debutové desky Synů výčepu \"V továrně je dobře\". Kvůli jeho excesům s ním od roku 2004 odmítal spolupracovat i Lou Fanánek Hagen. Zatčen byl i v letech 2006 a 2008, rovněž pro neplacení výživného. Ve vazbě psal materiál na chystané album a zároveň zdokonaloval hru na kytaru pro plánované turné. Z vězení se dostal v obou případech za přispění kolegů hudebníků. Byl však bez prostředků a poslední dny před svou smrtí žil v chalupě v lese.\n\nV noci z 1. května na 2. května 2008 byl Sahula zavražděn. Tělo nalezl 2. května náhodný svědek venčící psa na louce u chatové oblasti Skuheř nedaleko Prahy. Jeho hlava byla zabořená 8 cm hluboko v zemi. Prověřování jeho pohybu přivedlo vyšetřovatele k informaci, že měl v noci sedět v baru Boston s trojicí místních mladíků, které obsluha znala jmény. Ti byli vyslechnuti pouze jako potenciální svědci. Jejich výpovědi ohledně pohybu osudného večera se však nápadně lišily. Nakonec se hned druhý den po činu doznali a popsali jeho průběh.\n\nTrojice mladíků opustila bar krátce po Sahulovi. Ten šel potmě, zatímco si oni svítili mobilním telefonem, a tak ho brzy dohonili. Sahula je poprosil, aby mu posvítili na cestu, což udělali. Poté, co společně přešli lávku, se však mladíci rozhodli, že mu utečou. Odběhli o několik desítek metrů dál, kde se schovali v lesním porostu. Sahula, aniž by tušil, že jsou nedaleko od něho, začal na jejich adresu vulgárně nadávat. Jiřího Kulvejta (18) to rozčílilo a rozhodl se na Sahulu počkat. Když je došel, Kulvejt vyšel z úkrytu a okřikl ho. Sahula mu odpověděl, že nechce žádné problémy a pokusil se ho obejít. Kulvejt ho však dvakrát udeřil pěstí do hlavy. Sahula zavrávoral a spadl na louku. Když se pokoušel vstát, nakopl ho Kulvejt do hlavy. Poté se připojil i Jan Dvořáček (20), který začal pomáhat Sahulovi ze země a ujišťoval ho, že Kulvejt už odešel a že se nemusí ničeho bát. Jakmile se Sahula trochu nadzvedl, udeřil ho Dvořáček kolenem do hlavy. Třetí mladík se Dvořáčka s Kulvejtem snažil zastavit, ti ho však poslali pryč a v útoku pokračovali. Několik minut Sahulovi šlapali na hlavu a dokonce mu na ní opakovaně skočili snožmo. Dvořáček nakonec nakopl Sahulu do hrudníku, údajně proto, aby zjistil, jestli ještě žije. Poté ho prohledali a sebrali mu peněženku s 1300 Kč. Za vraždu byli oba odsouzeni středočeským krajským soudem shodně k 15 letům odnětí svobody a odškodnění ve výši 240 000 Kč pro Sahulovy děti. Třetí z účastníků napadení nebyl obviněn.\n\nHudební tvorba :\n\n"}
{"id": "211779", "url": "https://cs.wikipedia.org/wiki?curid=211779", "title": "Nicolás Lapentti", "text": "Nicolás Lapentti\n\nNicolás Alexander Lapentti Gómez (* 13. srpen 1976, Guayaquil, Ekvádor) je současný ekvádorský profesionální tenista. V době své kariéry vyhrál 5 turnajů ATP ve dvouhře a 3 turnaje ve čtyřhře.\n\n"}
{"id": "211781", "url": "https://cs.wikipedia.org/wiki?curid=211781", "title": "Maret Aniová", "text": "Maret Aniová\n\nMaret Aniová (* 31. leden 1982 v Tallinnu) je estonská tenistka, v roce 2006 se stala nejlépe hodnocenou estonskou hráčkou.\n\nAniová byla juniorská basketbalová šampionka, ale sama se věnovala tenisu od čtrnácti let. Tři roky poté, co získala sponzora na trénink, se přestěhovala do Itálie. Zpočátku ji trénoval Aita Põldma, později Pierfrancesco Restelli.\n\n"}
{"id": "211783", "url": "https://cs.wikipedia.org/wiki?curid=211783", "title": "Norimberská cesta", "text": "Norimberská cesta\n\nNorimberská cesta (také Zlatá cesta či Via Carolina) byla významná středověká východo-západní obchodní cesta spojující Norimberk s Prahou.\nNorimberská cesta byla od 13. století nejdůležitější obchodní cestou mezi Norimberkem a Prahou. Trasa cesty využívala prehistorickou východo-západní stezku. Její středověký rozkvět začal za vlády Karla IV., který byl svou osobou prostředníkem mezi Čechami a Svatou říší římskou. Koupí, manželstvím, dědictvím a diplomacií získal Karel IV. v 50. a 60. letech 14. století Horní Falc. Prostřednictvím rozšíření země dosáhl císař toho, že z Prahy bylo možné cestovat až na dosah Norimberku jednou zemí a bez placení cel. \n\nCesta směřovala z Prahy přes Beroun, Zdice, Rokycany do Staré Plzně a dále přes Vejprnice, Nýřany, Horní Sekyřany do Kladrub. V Kladrubech se cesta rozvětvovala na \"Tachovskou\" a \"Přimdskou větev\", ve 14. století tudy také vedla z přímého směru uhýbající stezka Řezenská. V těchto lokalitách byly neproniknutelné lesy, převážně listnaté. Díky této komunikaci byl v roce 1115 knížetem Vladislavem I. založen i klášter Kladruby pro benediktinské mnichy. V českém království v okolí Kladrub rozvíjeli kolonizaci kolem obchodních stezek, které se zde větvily. Panovník klášteru daroval klášteru pozemky, kromě vesnic tehdy již existujících, které byly v hlubokých lesích podél tras obchodních cest a které zřejmě podléhaly přímo panovníkovi. V zakládající listině ke klášteru se doslova říká: \"„Dávám také celý les, který je mezi řekami Mží a Mžicí (Úhlavkou) až do země teutonské (německé) s výjimkou 12 vesnic, které jsou zde od starodávna.“\" Cesta po té pokračovala do Tachova, Mýta, Milířů, Lučiny, Obory, Pavlova Studence. Za hranicemi pak procházela městy Bärnau, Plößberg, Püchersreuth, Neustadt an der Waldnaab, Altenstadt an der Waldnaab, Weiden in der Oberpfalz, Etzenricht, Kohlberg, Sulzbach-Rosenberg, Ehenfeld, Hirschau, Pommelsbrunn, Hersbruck, Lauf an der Pegnitz, Erlenstegen do Norimberku.\n\nVedle politického významu byla Norimberská cesta důležitá i hospodářsky. Čechy v té době technicky zaostávaly za rozvinutým západem a nezbytný dovoz kvalitních výrobků se kryl např. vývozem nerostných surovin. Z Čech se vyvážely kůže, včelí vosk, koření, měď, stříbro, cín, železo, lůj, šunka, sůl, surová tkanina a voli. Do Čech se dodávalo sukno z Flander, různé druhy semen, obilí, víno, příze a železné zboží.\n\nZ 15. století jsou zachovány stížnosti měst na Tachovsku na stále častější využívání alternativní trasy z Hirschau na Wernberg-Köblitz, Leuchtenberg, Waidhaus a Přimdu. Karel IV. používání této trasy zakázal především proto, že vedla z velké části přes území bavorských Leuchtenberků. Tato trasa je proto známa jako Zakázaná cesta. V 16. století se používání zakázané cesty přesto prosadilo, protože byla kratší a schůdnější. Současné dálniční spojení Praha – Plzeň – Rozvadov reprezentované dálnicí D5 na české straně a Waidhaus – Amberk – Norimberk dálnicí A6 v Německu se v obou těchto státech označuje jako královská cesta – Via Carolina. Svou trasou však kopíruje spíše historickou Zakázanou cestu než Norimberskou cestu. \n\n\n\n"}
{"id": "211784", "url": "https://cs.wikipedia.org/wiki?curid=211784", "title": "Armand Peugeot", "text": "Armand Peugeot\n\nArmand Peugeot (26. března 1849, Hérimoncourt – 2. ledna 1915, Neuilly-sur-Seine) byl průmyslník, průkopník automobilismu a zakladatel francouzské firmy Peugeot.\nHistorie podnikání rodiny Peugeot sahají až do 15. století. Rodina v roce 1810 přestavěla svůj obilný mlýn ve vesnici Vandoncourt na malou továrnu vyrábějící válcovanou ocel a velké množství dalších ocelových výrobků, nářadí, pil a pilových listů ale i žehliček a mlýnků na kávu. V roce 1850 se začal používat typický znak lva. Armand Peugeot byl synem Émile Peugeota (1815–1874) a Wilhelminy roz. Ehrmannové (1818–1893).\n\nPeugeot byl v roce 1881 na stáži u anglické firmy v Leedsu. Tam také začal poznávat novinky v oblasti jízdních kol. V roce 1895 ukončil studium na École Centrale, strojařské škole v Paříži.\n\nPrvním vyrobeným dopravním prostředkem firmy \"Peugeot Fréres Aînés\" bylo v roce 1882 jízdní kolo \"Le Grand Bi\". Už o sedm let později firma vyrobila 19 000 kol a po prezentaci na Světové výstavě vzrostla poptávka natolik, že si Peugeot otevřel v paříži vlastní obchod. \n\nArmand se už dříve začal zajímat i o automobily a po setkání s Gottliebem Daimlerem a dalšími nadšenci, byl přesvědčen o jejich životaschopnosti. První Peugeotův automobil (parní tříkolka) byl vyroben v roce 1889 ve spolupráci s Léonem Serpolletem a představen na Světové výstavě v Paříži. Parní pohon byl těžký, objemný a před jízdou vyžadoval dlouhotrvající přípravy, takže od něj bylo brzy upuštěno ve prospěch druhého prototypu osazeného benzínovým spalovacím motorem. V roce 1890 byl vyroben první čtyřkolový automobil poháněný Daimlerovým benzinovým motorem a o rok později začala sériová výroba automobilů značky. V dalším roce bylo vyrobeno dalších 29 automobilů bylo vyrobeno v roce 1892, už ve firmě \"Les Fils de Peugeot Frères\". Peugeot v tomto roce jako první použil u benzinem poháněného automobilu celogumové pneumatiky (pneumatiky plněné vzduchem přišly až v roce 1895). Vozy prozatím vypadaly spíš jako kočáry bez koní a řídily se pomocí páky.\n\n2. dubna 1895 založil firmu \"Société Anonyme des Automobiles Peugeot\" s továrnou v Audincourtu. O dva roky později se Peugeot přestal spoléhat na Daimlera a vyrobil první vlastní motory pro \"Typ 15\". Dále následovala mnohá vylepšení: motor se od roku 1901 montoval pod kapotu v přední části vozu místo pod vůz, začal se používat volant a auta vypadala mnohem více jako současná.\n\nV roce 1903 Peugeot začal s výrobou motocyklů, které jsou s touto značkou vyráběny dodnes. V roce 1910 se firmy Armanda a Eugèna (\"Lions Peugeot\") sloučily a vznikla tak \"Société des Cycles et Automobiles Peugeot\". Za dva roky založila továrnu v Sochaux. Firma začala kromě osobních automobilů vyrábět také autobusy. Když v roce 1913 odcházel z vedení firmy, byla největším francouzským výrobcem s 10 000 ročně vyrobenými vozy.\n\nBěhem první světové války se firma Peugeot zaměřila na zbrojní výrobu a stala se hlavním dodavatelem zbraní a vojenských dopravních prostředků od jízdních kol a tanků až po nábojnice. \n\nPohřben je na hřbitově Père-Lachaise.\n\nArmand Peugeot byl v roce 1999 uveden do Automotive Hall of Fame.\n\n"}
{"id": "211785", "url": "https://cs.wikipedia.org/wiki?curid=211785", "title": "Cecil Mamiit", "text": "Cecil Mamiit\n\nCecil Mamiit (* 27. červen 1976 v Los Angeles) je tenista narozený v Spojených státech amerických reprezentující Filipíny. Profesionálně hraje od roku 1996. Nejvyššího individuálního hodnocení v ATP Tour dosáhl 11. října 1999, když byl na 72. místě ve světě.\n\nV roce 1999 získal stříbrnou medaili pro USA ve dvouhře na Panamerických hrách ve Winnipegu. Už jako reprezentant Filipín získal dvě bronzové medaile ve dvouhře a čtyřhře na Asijských hrách v Dauhá.\n\nNa okruhu ATP získal největší úspěch na turnaji v San Jose v roce 1999, když jako postupující z kvalifikace porazil postupně K.Carlsena, A. Agassiho, i když Agassi vedl 6-0 6-6, M. Woodforda a M. Changa.\n\n"}
{"id": "211787", "url": "https://cs.wikipedia.org/wiki?curid=211787", "title": "Johnny si vzal pušku", "text": "Johnny si vzal pušku\n\nJohnny si vzal pušku je antiválečný román napsaný v roce 1938 (vydaný 1939) amerického romanopisce a scenáristy Daltona Trumba. Ačkoliv nebyl proveden žádný podstatný rozbor, zdá se že jeho autor byl velmi ovlivněn sovětskou literaturou, zejména dílem Konstantina Fedina \"Města a roky\" (1924), které svými scénami na několika stránkách připomíná. Dalton Trumbo se rozhodl svůj román převést na filmové plátno a tak pod jeho režijním vedením vznikl v roce 1971 stejnojmenný film - \"Johnny si vzal pušku\". Záběry z tohoto filmu o 16 let později použila skupina Metallica ve svém videoklipu k písni \"One\".\nRomán zfilmovala v roce 1984 Česká televize (Režie Miroslava Válová, v hlavní roli Michal Pešek. (Na ČSFD není z nějakého důvodu o filmu ani zmínka).\n\nZa první světové války se do nemocnice dostal americký voják, který byl zasažen dělostřeleckým granátem a přišel o ruce, nohy, sluch a většinu obličeje. Zbývající torzo je udržováno na živu za pomoci lékařských přístrojů. Za použití hlavy vyťukával morseovou abecedou zprávy, kterými žádal, aby mu někdo pomohl opustit nemocnici nebo zemřít.\nNázev pochází z fráze „Johnny get your gun“ (Johnny vezmi si pušku), která byla používána jako slogan při náboru vojáků do americké armády koncem 19. a začátkem 20. století. Tento slogan byl zpopularizován v písničce George M. Cohana \"Over There\", která byla často nahrávána v prvních letech americké účasti v první světové válce, a jejíž verze byly prodávány v mnoha kopiích v podání umělců jako byli Al Jolson, Enrico Caruso a Nora Bayesová. Příběh byl historickou fikcí.\n\n"}
{"id": "211788", "url": "https://cs.wikipedia.org/wiki?curid=211788", "title": "Irakli Labadze", "text": "Irakli Labadze\n\nIrakli Labadze (gruzínsky ) (* 9. červen 1981 v Tbilisi, Gruzie) je profesionální tenista.\n\nLabadze se stal profesionálem v roce 1998. Během své kariéry nezískal žádný velký titul, ale dosáhl čtvrtého kola na Wimbledonu v roce 2006.\n\nIrakli Labadze se zúčastnil 14 zápasů v Davis Cupu za tým Gruzie s bilancí 11-6 ve dvouhře a 6-3 ve čtyřhře.\n\n"}
{"id": "211790", "url": "https://cs.wikipedia.org/wiki?curid=211790", "title": "Ronald Agenor", "text": "Ronald Agenor\n\nRonald Jean-Martin Agenor (* 13. listopadu 1964 v Rabatu, Maroko) je profesionální tenista z Haiti.\n\nAgenor se narodil v Maroku a žil zde deset let. Potom žil v Zairu čtyři roky. Ve věku 14 let se přestěhoval do Bordeaux do Francie. V roce 1982 byl na osmém místě na světě mezi juniorskými tenisty\n\nAgenor se stal profesionálem v roce 1983.\n\n"}
{"id": "211792", "url": "https://cs.wikipedia.org/wiki?curid=211792", "title": "Leander Paes", "text": "Leander Paes\n\nLeander Adrian Paes (* 17. červen 1973, Kalkata, Indie) je indický profesionální tenista, bývalá světová jednička ve čtyřhře, kterou se stal v roce 1999. Během své kariéry vyhrál na ATP World Tour jeden turnaj ve dvouhře a čtyřicet devět turnajů ve čtyřhře.\n\nV roce 2012 získal s Radkem Štěpánkem titul na Australian Open a zkompletoval tak svoji grandslamovou sbírku titulů v mužské čtyřhře. V roce 2019 byl nejstarším aktivním hráčem v žebříčku čtyřhry ATP a šestým nejúspěšnějším hráčem v historii.\n\nLeander Paes se zúčastnil 46 zápasů v Davisově poháru za tým Indie s bilancí 48-22 ve dvouhře a 37-9 ve čtyřhře.\n\n"}
{"id": "211794", "url": "https://cs.wikipedia.org/wiki?curid=211794", "title": "Frank Stoker", "text": "Frank Stoker\n\nFrank Owen Stoker (29. května 1867 v Dublinu, Spojené království Velké Británie a Irska – 8. ledna 1939 v Dublinu, Irsko) byl irský tenista a ragbista. V letech 1890, 1891 a 1893 až 1895 vyhrál čtyřhru na Irském mistrovství v tenise. V letech 1890 a 1893 pak spolu s krajanem Joshuou Pimem zvítězili ve čtyřhře na Wimbledonu.\n\nV letech 1886–1891 nastupoval za irský unijní ragbyový tým.\nJeho bratrancem byl irský spisovatel Bram Stoker (1847–1912).\n"}
{"id": "211795", "url": "https://cs.wikipedia.org/wiki?curid=211795", "title": "Jonatan Erlich", "text": "Jonatan Erlich\n\nJonatan Dario „Joni“ Erlich (* 5. duben 1977 v Buenos Aires, Argentina) je profesionální izraelský tenista.\n\nErlich se přestěhoval do Haify, když mu byl jeden rok a nyní pobývá v Tel Avivu a soutěží jako Izraelec.\n\nJonatan Erlich se zúčastnil 15 zápasů v Davis Cupu za tým Izraele s bilancí 1-0 ve dvouhře a 11-4 ve čtyřhře.\n\n"}
{"id": "211798", "url": "https://cs.wikipedia.org/wiki?curid=211798", "title": "Patricia Hy-Boulaisová", "text": "Patricia Hy-Boulaisová\n\nPatricia Hy-Boulaisová (* 22. srpen 1965 Phnompenh, Kambodža) je bývalá hongkongská a kanadská tenistka, která se stala občankou Kanady v roce 1991. Profesionální tenistkou se stala 12. října 1986. \n\nHy-Boulaisová se představila své nové zemi na Letních olympijských hrách v roce 1996 v Atlantě, kde byla vyřazena ve druhém kole Monikou Selešovou. Nejvyššího umístění v bodování WTA Tour dosáhla Hy-Boulaisová 8. března 1993, kdy byla na 28. místě.\n\n"}
{"id": "211801", "url": "https://cs.wikipedia.org/wiki?curid=211801", "title": "Harém", "text": "Harém\n\nHarém (arabsky حريم \"harîm\" = \"haram\") je v arabské tradici část domu, zakázaná jiným mužům, než pánovi domu. Nejznámější a nejvelkolepější harémy bývaly v Osmanské říši. Slovo znamenalo soukromí a bylo velmi respektováno a ctěno.\n\nV západních jazycích jako například angličtina se slovo vztahuje ke kolektivům žen v polygamních domácnostech i místům, která jsou cizím mužům zakázaná. V modernějším pojetí je to množství žen, které jsou takto k dispozici jednomu muži.\n\nV dalších jazycích se ujalo slovo seraglio z italštiny - původ z perského \"sarail\", které znamená \"palác\", či \"uzavřený dvůr\" - což je prakticky synonymum ke slovu harém; to však není zcela přesné, neboť \"serail\" je výraz používaný pro celý palác, jehož je harém pouze jednou částí.\n\nDo angličtiny se slovo dostalo roku 1634 z tureckého \"harem\", které bylo přejaté z arabského slova \"haram\" (\"zakázaný\"), původně znamenající „ženské prostory“, doslovně „něco zakázaného a drženého v bezpečí“. Slovo má kořen ve slově \"harama\", znamenajícího \"hlídal a zakázal\". Tři souhlásky \"H-R-M\" se často vyskytují v arabských slovech s významem \"zakázat\". Je příbuzné s hebrejským \"herem\", které má podobný význam jako řecké \"anathema\", používané při exkomunikaci, a znamenalo rozsudek vynesený židovským soudem \"Sanhedrin\"; všechny tyto výrazy znamenají něco posvátného a nedoknutelného. V islámu je soukromí žen velmi a natolik ctěno, že jakékoliv jeho porušení je \"haram\" - zakázáno.\n\nOproti v západním světě všeobecně rozšířenému přesvědčení v muslimském harému nežily jen sultánovy manželky a milenky, ale také jejich děti. Harémy mohly být palácové komplexy z pohádek tisíce a jedné noci se služebnictvem a vykastrovanými strážci, ale také jen obyčejné ženské pokoje, podle turecké tradice oddělené od \"selamlik\" - mužských částí domu.\n\nHarém tureckých sultánů v paláci Topkapı ubytovával několik set, svého času až tisíc žen, z nichž některé byly i manželky. V harému žila též panovníkova matka, jeho sestry a další ženské příbuzenstvo. V harému byli dále přítomni vykastrovaní sluhové a mladé otrokyně, které sloužily sultánovým milenkám. Do šestnácti let byl harém domovem také sultánovým synům, kteří byli po dosažení tohoto věku považováni za dostatečně zralé, aby jeho zdi opustili a začali se podílet na veřejném životě. Harém v Topkapı byl v podstatě obývacími prostorami sultána a jeho nejbližších v rámci palácového komplexu. \n\nHarémy údajně existovaly v Persii již za antické achaimenovské říše i později za íránských dynastií. Za dynastie Sásánovců bylo v harému přítomno až 3000 manželek a 12000 otrokyň. Ženy v královských harémech často hrály skryté, leč důležité role v perských dějinách, zejména v letech 1905 až 1911 během íránské revoluce. Tato tvrzení jsou však některými íránskými historiky odmítána.\n\nSlovo harém bývá dáváno také do spojitosti s čínským výrazem \"hougong\" - doslova „palác za“. Hougon byly velké paláce pro císařovy manželky, milenky, služebné a eunuchy. Žen, pobývajících v hougonu, bývaly tisíce.\n\nNěkteří muslimové odmítají, že by existence harému měla cokoliv společného s islámem, naopak tvrdí, že byly jen součástí osmanské kultury a že harémy pocházejí z předmuslimských i předkřesťanských dob (kde ovšem existovaly pod jiným názvem).\n\nV dobách romantismu Evropu harémy fascinovaly (viz také orientalismus), do jisté míry na tom měla podíl dobrodružná literární tvorba Richarda Francise Burtona. V Evropě byla rozšířena představa o harému jako o nevěstinci, skládajícího se z nahých smyslných žen ležících okolo lázně s naolejovanými těly, připravených potěšit pána domu, kdykoliv si umane. Mnohé z těchto představ byly ztvárněny tehdejšími malíři.\n\nNové výzkumy však jednoznačně ukazují, že účast žen v osmanské vyšší, resp. dynastické společnosti byla velmi institucionalizovaná a hierarchizovaná. Pohlavní život (samozřejmě za účelem plození potomků) probíhal v prostředí přísné hierarchie a odstupňování moci, paralelně k mužskému mocenskému aparátu. Dělení moci uvnitř dynastie spočívalo nikoli ve větvení, ale v generačním zajištění následníků. Starší generace - ženy i muži - kontrolovaly pohlavní život a reprodukci mladších. Oproti na fantasiích a mýtech založeným evropským cestopisům podléhala sexualita a smyslnost v panovnickém harému přísným pravidlům a kontrole. Harém byl reglementovaná instituce dynastické reprodukční politiky.\n\nMocnou konkubínou v osmanském harému byla dcera pravoslavného popa Roxelana, která byla roku 1520 unesena při nájezdu Tatarů a jako otrokyně prodána do paláce Topkapı v Istanbulu, kde se později stala oficiální manželkou sultána Sulejmana I a matkou následníka trůnu. Osmanský sultán Ibrahim I., který vládl v letech 1640–1648, se zamiloval do konkubíny a aby dosáhl jejího usmíření, nechal povraždit ostatních 280 žen v harému – svázané oběti byly utopeny v Bosporu.\n\nV Evropě je staletí staré téma zobrazení Evropanky, násilně odvlečené do orientálního harému. Příkladem může sloužit Mozartova opera \"Die Entführung aus dem Serail (Únos ze serailu)\", vztahující se k pokusu hrdiny Belmonta o záchranu jeho milované Konstancie z harému paši Selima.\n\nToto téma bylo znovu a znovu zpracováváno v nesčetných historických románech. Jeden příklad za všechny - \"Angelika a sultán\", část úspěšné francouzské série manželů Anne a Serge Golonových o francouzské šlechtičně 17. století, zajaté piráty, prodané marockému králi a vsazené do harému, která odmítne i krále a za spletitých okolností se jí podaří uprchnout a setkat se se svým manželem.\n\nObrazy harémů\n\n\n\n"}
{"id": "211802", "url": "https://cs.wikipedia.org/wiki?curid=211802", "title": "Vyvážení bílé", "text": "Vyvážení bílé\n\nVyvážení bílé (v angličtině \"White Balance\", \"WB\") je ve fotografii nebo kinematografii označení pro úkon spočívající v barevném vyvážení předmětu snímání (a jeho světelným podmínkám) tak, aby se zachycený obraz co nejlépe shodoval s podáním barev, tak jak je vidí lidské oko.\n\nSvětelné podmínky mohou být různé, každý světelný zdroj může mít jinou barevnou teplotu a zatímco lidské oko se těmto podmínkám umí do značné míry subjektivně přizpůsobit, u filmu nebo digitálního světlocitlivého čipu tomu tak není a odchylka od světelných podmínek, na které je přístroj v ten který okamžik nastaven, se výrazně projeví.\n\nNastavení bílé se diametrálně liší podle technologie daného fotografického přístroje.\n\nKaždý (barevný) film má výrobcem uvedeno, pro jaký druh světla je určen: zdali pro umělé (označení Tungsten nebo T) nebo denní (Daylight nebo D). Zpravidla to odpovídá teplotám chromatičnosti 2800 K (Tungsten) resp. 5600 K (Daylight). Je-li použito odpovídajícího osvětlení pro daný typ filmu, zpravidla není nutné nic vyrovnávat, v opačném případě je vhodné použít konverzní fotografický filtr.\n\nU digitálních fotoaparátů a kamer neexistuje žádné vyměnitelné fyzické médium nesoucí každý jednotlivý snímek obrazu - nahradil je světlocitlivý polovodičový čip, jehož rozlišení, citlivost a další vlastnosti jsou jednou určeny a s výjimkou servisní výměny nejdou ovlivnit. Co se ovlivnit dá, je jaký obraz na čip bude dopadat a jak tento čip zaznamenaný obraz převede a interpretuje.\n\nU dražších digitálních kamer a zrcadlovek je zpravidla opět možnost připevnění konverzního nebo barevného filtru před objektiv a tím ovlivnit buď tonalitu nebo teplotu chromatičnosti celého obrazu.\n\nKaždopádně, i levné digitální fotoaparáty možnost vyvážení bílé většinou nabízejí, obvykle spolu s přednastavenými hodnotami pro denní a umělé světlo.\n\n\n"}
{"id": "211803", "url": "https://cs.wikipedia.org/wiki?curid=211803", "title": "Segment", "text": "Segment\n\nSegment může označovat:\n\n\n\n\n"}
{"id": "211808", "url": "https://cs.wikipedia.org/wiki?curid=211808", "title": "Petr Bartoloměj", "text": "Petr Bartoloměj\n\nPetr Bartoloměj byl chudý mnich a poutník, který doprovázel rytířskou část první křížové výpravy\n\nV prosinci 1097, během obléhání Antiochie začal mít vize, převážně o svatém Ondřejovi. Petr tvrdil, že mu svatý Ondřej sdělil, kde najít svaté kopí. Ondřej měl Petra instruovat, aby svůj sen vyložil křižáckým velitelům, a aby svaté kopí předal Raimondovi de Saint-Gilles, pokud jej nalezne. Petr však Raimonda ani jiné velitele ihned neinformoval. Od února 1098 začal ztrácet zrak, pravděpodobně v důsledku hladomoru, který řádil v křižáckém ležení, ačkoliv on sám věřil, že jej svatý Ondřej trestá.\n\nPo dobytí Antiochie křižáky začali Petr a Raimond prohledávat katedrálu svatého Petra a rozkopávat její podlahu. Dne 14. června 1098 bylo kopí nalezeno. Petr opět tvrdil, že jej tu noc znovu navštívil svatý Ondřej, který mu měl přikázat, aby se tento den ke cti objevení kopí slavil jako svátek. Mnoho lidí, mezi nimi papežský legát Adhémar z Le Puy, Petra považovalo za šarlatána a jím „objevené“ kopí měli za kus železa. Ale na druhou stranu zbožný hrabě Raimond de Saint-Gilles v jeho pravost skálopevně věřil. Po Adhemarově smrti později roku 1098 Petr prohlašoval, že ho Adhemar navštívil a pravost relikvie mu potvrdil.\n\nNavzdory všem pochybnostem o věrohodnosti kopí i jeho nálezce bylo jeho objevení považováno za dobré znamení, které posílilo morálku křižáckým vojákům, kteří již začínali ztrácet nadšení, když byli ve městě obklíčeni vojsky mosulského atabega Kerbogy. Kopí bylo obdařeno důvěrou obléhaných ve vítězství nad nevěřícími, jak svatý Ondřej sliboval. Nicméně Petrova reputace byla poskvrněna, protože někteří šlechtici mu stále nevěřili. Petr dále tvrdil, že tentokrát se mu zjevil sám Kristus, a ten mu řekl, aby křižákům doporučil táhnout na Jeruzalém bos. Tyto jeho rady byly však z velké části ignorovány.\n\n8. dubna byl Petr Bartoloměj vyzván, aby znovu dokázal pravost relikvie Svaté kopí, jejíž autorita byla po smrti biskupa Adhémara Le Puy znovu zpochybněna. Pert podstoupil tzv. ordál, kdy měl s kopím a vírou v srdci prostoupit ohněm, a pokud by bylo kopí pravé, jistě ho ochrání. Zdá se pravděpodobné, že byl strášně popálen, ale stále tvrdil, že vyvázl nezraněn, protože se Kristus měl objevit v ohni a zachránit ho, a že ke zraněním přišel, když ho hnal dav. V každém případě zemřel 20. dubna 1099.\n\n\n"}
{"id": "211811", "url": "https://cs.wikipedia.org/wiki?curid=211811", "title": "Persona non grata", "text": "Persona non grata\n\nPersona non grata (latinsky, plurál: ') česky znamená nežádoucí osoba. V diplomatických kruzích jde o terminus technicus s přesným, zákonně vymezeným obsahem. Označuje osobu jiného státu, jejíž pobyt na svém území považuje použivší stát za nežádoucí. Přidělení tohoto statusu znamená, že země nepovoluje vstup dané osoby na své území, respektive že požaduje, aby jej okamžitě opustila. Podle Vídeňské úmluvy o diplomatických stycích z roku 1961 má též každá země právo kdykoliv a bez udání důvodu přidělit status nežádoucí osoby kterémukoliv diplomatovi (což ovšem může dotčená země chápat jako nepřátelské či provokativní jednání). Toto označení se používá i v případech, kdy je diplomat vyhoštěn nikoli na základě jeho osobního chování, ale jen dopočtu např. při recipročním vyhošťování.\n\nPersona grata – přesným opakem je pak žádoucí osoba (sousloví vznikne pokud vypustíme latinskou záporku non)\n"}
{"id": "211813", "url": "https://cs.wikipedia.org/wiki?curid=211813", "title": "Jakub Auguston", "text": "Jakub Auguston\n\nJakub Auguston mladší, původně Giacomo Agustoni (asi 1668 Řím (?)– 3. února 1735, Plzeň) byl významný plzeňský barokní architekt a stavitel.\n\nRodina Augustonů pocházela z Itálie, odkud přišel do Plzně i Jakubův strýc Jakub Auguston starší. Ten byl přijat za plzeňského měšťana v roce 1661 a provedl první barokní přestavby. Do jeho dílny pak přišel z Říma Jakub Auguston mladší (Giacomo Agustoni, syn Pietra de Monte), kterého strýc povolal. Rok jeho narození není jistý, uváděn je rok 1668, ale též roky 1665 či 1670. V roce 1692 se stal plzeňským měšťanem a zpočátku působil jako štukatér, později jako architekt a stavitel. Oběma řemeslům se vyučil v Římě.\n\nJeho zřejmě první stavbou byla přestavba vlastního domu v Plzni, v Dřevěné ulici č.p. 344, někdy okolo 1698, protože 31. července 1696 se oženil s Alžbětou Rozálií z Hanu, dcerou Jana Hany, spoluradního města Plzně. Tento dům je později nazýván Gerlachovským. Strýc Jakub Auguston starší zemřel 4. července 1701, byl pohřben ve františkánském kostele, na jehož barokní úpravě se podílel, a synovec převzal vedení dílny. Podílel se jak v Plzni, tak v jejím okolí na stavbách, přestavbách domů, kostelů a zámků. Byl vyhledávaným architektem a patřil k předním západočeským měšťanům. Na některých stavbách se poté podílel s ním jeho syn Václav Auguston. Měl 6 dětí, zemřel 3. února 1735 a je pohřben v kostele sv. Anny. Jeho pozůstalost byla odhadnuta na 12 000 zlatých.\n\nŘada měšťanských, šlechtických či církevních domů v historickém středu Plzně, např.:\n\nDalší většinou důsledně barokní přestavby starších objektů:\n\n\nZámky na Plzeňsku:\n\n\n\n"}
{"id": "211815", "url": "https://cs.wikipedia.org/wiki?curid=211815", "title": "Alexitymie", "text": "Alexitymie\n\nAlexitymie je stálý povahový rys charakterizovaný neschopností popsat svůj psychický stav. Jde o chybění slov pro emoce. Jedná se o poruchu identifikace a schopnosti popisu vlastních emocí. Emoce zaměňují tito jedinci s orgánovými popisy. Proto alexitymičtí lidé emoce vyjadřují orgánovými popisy. Alexitymici si často stěžují na různé tělesné příznaky, kterými ale vyjadřují své emoce. Je zde častý výskyt somatoformních poruch, dále přítomná somatosenzorická amplifikace – tj. člověk vnímá vlastní pocity (např. pohyb žaludku) jako silné, katastrofické, dále porucha lokusu kontroly – schopnost připisovat své obtíže vnitřní nebo zevní události.\n\nMezi hypotézy příčiny alexitymie patří:\n\nAlexitymie (a=ne, lexa=slovo, thymos=emoce) – porucha kognitivního zpracování emocí. Nejčastěji používaným měřítkem je dvacetipoložková škála TAS (Torontská alexitymická škála). Alexitymie znamená sníženou schopnost regulace afektů prostřednictvím sociální interakce.\n\n"}
{"id": "211818", "url": "https://cs.wikipedia.org/wiki?curid=211818", "title": "Plch", "text": "Plch\n\nPlch je název několika rodů z čeledě plchovití.\n\n"}
{"id": "211821", "url": "https://cs.wikipedia.org/wiki?curid=211821", "title": "David Koller", "text": "David Koller\n\nDavid Koller (* 27. září 1960 Praha) je český rockový zpěvák, skladatel a bubeník.\n\nPatří k významným muzikantům střední generace českého bigbítu. Autor mnoha dnes (2020) již klasických hitů se nejvíce proslavil jako lídr rockové skupiny Lucie, kde působil v letech 1987 až 2005. Účinkoval i v dalších rockových formacích (Kollerband, Pusa, Žentour, Jasná Páka, Blue Effect), byl též hudebním producentem (Koistinen, Alice, Plexis, Oskar Petr, Walk Choc Ice, Lucie Bílá). Spolu s Michalem Dvořákem složili hudbu k filmu Amerika (1994), Poslední přesun (1995) a Mrtvej brouk (1998). Účinkoval ve filmech Pražákům, těm je tu hej (1990), Akumulátor (1994). Host u řady kapel a interpretů (Pražský výběr, Turbo, Žlutý pes, Hudba Praha, P. Habera, H. Vondráčková, R. Müllera, Anna K. či Miro Žbirka). Lucii překvapivě opustil v listopadu 2005 kvůli neshodám se spoluhráči Robertem Kodymem a P.B.CH. Působil i jako koncertní bubeník v kapele Chinaski. Stalo se tak po tragické smrti bubeníka Pavla Grohmana, když měla skupina naplánované turné. Koller byl Grohmanův bubenický vzor.\nSpolečně s výtvarníkem Davidem Černým a filmařkou Alicí Nellis stál za vybudováním kulturního centra MeetFactory, otevřeného v roce 2007.\n\nKollerův syn Adam je také bubeníkem, občas hraje i v kapelách s otcem.\n\n\nV roce 2019 se podílel jako supervizor na vzniku alba \"Hudba Praha & Michal Ambrož\".\n\n"}
{"id": "211827", "url": "https://cs.wikipedia.org/wiki?curid=211827", "title": "Ethelwulf", "text": "Ethelwulf\n\nEthelwulf (narozen kolem roku 795, zemřel 858) byl anglosaský král Wessexu z rodu Cerdikovců (od roku 839). Syn krále Egberta.\n\nByl to slabý panovník, za jehož vlády dobyli Dánové východní Anglii. Jeho první manželkou byla Osburga, se kterou měl pět synů - Ethelstana, Ethelbalda, Ethelberta, Ethelreda a Alfreda Velikého - a dceru Æthelswith, manželku Burgreda z Mercie.\n\nV roce 855 odjel Ethelwulf do Říma. O rok později se vrátil svou druhou manželkou, třináctiletou Juditou Flanderskou, dcerou Karla II. Holého.\n\nPodle Assera, kronikáře Alfréda Velikého, během královy nepřítomnosti proběhl pokus mu zabránit v návratu. Je pravděpodobné, že dědic Ethelbald v něm byl zapletený, když se doslechl o otcově novém sňatku, ze kterého by mohli vzejít potomci urozenějšího původu než on sám.\n\nEthelwulf zemřel v roce 858 a Ethelbald se stal jeho nástupcem jako král Wessexu. Mladší syn Ethelbert se stal králem Kentu. K Asserově zděšení se Ethelbald oženil s vdovou po svém otci, Juditou.\n"}
{"id": "211828", "url": "https://cs.wikipedia.org/wiki?curid=211828", "title": "Giro d'Italia 2007 - 5. etapa", "text": "Giro d'Italia 2007 - 5. etapa\n\n5. etapa – 17. květen 2007, Teano-Frascati, 172 km:\nPátou etapu Gira 2007 (Teano – Frascati) vyhrál Robert Förster, spurtér formace Gerolsteiner. Na dalších místech spurtovali Thor Hushovd, který předjel Petacchiho a Napolitana.\n\nPrůjezdem Ciociaria zahajují svůj únik Buffaz a Ignatiev, kteří na sebe upozornili v únicích ve 2. etapě. Rus při průjezdu Frosinone nasazuje na trhák a podjíždí svému francouzskému kolegovi, ale ještě před vrchařskou prémií, jedinou v dnešní etapě(Le Macere, GPM 3. kategorie), jsou pelotonem pohlceni. Právě ve stoupání je vidět mnoho pokusů o únik, mezi prvníma to rozjíždí i František Raboň (T-Mobile), po něm Serrano (Tinkoff), Bernucci (T-Mobile) a Sella (Ceramiche Panaria), kterému se podařilo vrchařskou prémii vyhrát. Poslední snaha o roztrhání pelotonu vzešla od Elia Aggiana (třetího muže Tinkoff), asi 3 km před cílem v Frascati.\n\nNakonec se cílem prohnal peloton pohromadě. V úzkých ulicích se Petacchi potýkal s Richezem, který ho dvakrát sevřel k mantinelu a přinutil ho přibrzdit. Petacchi nakonec dojel na třetím místě (za Försterem e Hushovdem) a zajistil si tak fialový trikot. Při dojezdu celého pole se v klasifikaci o růžový trikot, nic nemění.\n"}
{"id": "211833", "url": "https://cs.wikipedia.org/wiki?curid=211833", "title": "Metro v Dillí", "text": "Metro v Dillí\n\nMetro v Dillí ( , ) je systém dráhy (podzemní, povrchová i nadzemní), který slouží největšímu městu v Indii, Dillí. Otevřen byl 24. prosince 2002 a během následujících pěti let již slouží veřejnosti 65 km tratí. Jedná se po kalkatském metru o druhý takový systém v zemi. Celý provoz je širokorozchodný (1676 mm).\n\nPodobně, jako je tomu například v Ciudad de México, je budování metra rozvrženo nikoliv do jednotlivých úseků, ale do fází, při kterých se otevírá více úseků i nových linek najednou. V současné době probíhá již druhá fáze; ta má skončit v roce 2010 a její součástí bude otevření nových sedmi tratí, jedná se hlavně o prodloužení současných tří linek.\n\nDo provozu jsou nasazovány čtyřvozové soupravy (s dvěma čelními a dvěma vloženými vozy, teoreticky rozšířitelné až na soupravy osmivozové), které vyrobilo konsorcium v čele s japonskou společností Mitsubishi v závodě BEML (Bharat Earth Movers Limited). Vozy jsou z nerezové oceli a soupravy celé průchozí. Trakční napětí činí 25 kV, energie se odebírá pomocí sběrače z trolejového vedení, které je umístěno nad tratí.\n\n"}
{"id": "211841", "url": "https://cs.wikipedia.org/wiki?curid=211841", "title": "Ferdinand (rozcestník)", "text": "Ferdinand (rozcestník)\n\nJméno Ferdinand může mít více významů:\n\n\n\n\n"}
{"id": "211842", "url": "https://cs.wikipedia.org/wiki?curid=211842", "title": "Bharat Earth Movers Limited", "text": "Bharat Earth Movers Limited\n\nBharat Earth Movers Limited (BEML) je indický státní podnik (Public Sector Undertaking), se sídlem v Béngalúru. Vyrábí velké množství výrobků, hlavně těžké stroje, dopravní prostředky, těžební zařízení apod. Orientuje se také na stavebnictví, energetiku a zemědělství.\n\nSpolečnost vznikla roku 1964 a 1. ledna 1965 zahájila výrobu. Do roku 1992 patřila celá indickému ministerstvu obrany, poté však vláda prodala 25 % akcií společnosti. BEML je druhý největší výrobce ve své oblasti v Asii a v současné době kontroluje 70 % indického trhu. S akciemi společnosti se obchoduje na indické národní burze National Stock Exchange of India a na burze v Bombaji.\n\nBEML má své závody v \"Kolar Gold Fields\" a \"Mysore\". Po celé Indii má pak spoustu dalších provozoven.\n\nV závodech této společnosti vyrobilo konsorcium několika firem v čele s Mitsubishi soupravy pro metro v Dillí.\n\n"}
{"id": "211846", "url": "https://cs.wikipedia.org/wiki?curid=211846", "title": "Dehtáry (Jenštejn)", "text": "Dehtáry (Jenštejn)\n\nDehtáry (něm. \"Dektar\") jsou částí obce Jenštejn, která leží v okresu Praha-východ ve Středočeském kraji. Samostatnou obcí byly mezi roky 1849-1960.\n\nPrvní zmínka o zdejší uhlířské osadě pochází z roku 1368, kdy byl hrad Jenštejn prodán Pavlu z Vlašimi, její další existenci pak potvrzuje mapa brandýského panství z roku 1447.\nV roce 1599 prodala dcera Jana Cingulína z Opočna Dehtáry Václavu Hylsovi z Goldperka, který zde následujícího roku začal budovat panský dvůr.\n\nDalším majitelem byl brandýský hejtman Jan Ledecký z Gránova, který však byl po Bitvě na Bílé hoře nucen uprchnout do ciziny. Majetek mu byl zkonfiskován a následně darován jezuitům ze Starého města Pražského.\n\nObec dosáhla nejvyššího počtu obyvatel v roce 1880, kdy zde žilo 169 lidí. Zajímavostí Dehtár je, že zde byly mezi roky 1869-1980 postaveny pouze čtyři domy. Současná výstavba bytových domů podél cyklotrasy 0034 v konečné fázi propojí Jenštejn s Dehtáry do jednoho celku.\n\n"}
{"id": "211853", "url": "https://cs.wikipedia.org/wiki?curid=211853", "title": "Lubomír Šlapeta", "text": "Lubomír Šlapeta\n\nLubomír Šlapeta (9. prosince 1908 Místek – 11. dubna 1983 Olomouc) byl český architekt.\n\nČestmír a Lubomír Šlapetové se narodili 9. prosince 1908 v Místku. Zde navštěvovali obecnou školu a společně ještě i české reálné gymnázium (dnešní Obchodní Akademie na Palackého třídě). Odtud však ještě před ukončením studia (roku 1923) odešli na Odbornou školu stavitelskou do Brna. Zapojili se do aktivit brněnského klubu architektů a Lubomír se podílel na realizaci přednáškového cyklu „Za novou architekturu“.\n\nPo maturitě v roce 1927 vystřídal Lubomír Šlapeta několik zaměstnání v oboru (stavební firma V. Nekvasil v Brně a v Třinci, Ing. Alfred Jurnečka v Ostravě, Arch Milan Babuška v Praze). Na doporučení svého pražského kolegy Herberta Sprotta se přihlásil na Akademii umění a uměleckých řemesel ve Vratislavi (\"Staatliche Akademie für Kunst und Kunstgewerbe\"). Zde studoval u profesorů Adolfa Radinga a Hanse Scharouna a brzy se stal nejprve asistentem, později dokonce spolupracovníkem. Záhy ho do Vratislavi následoval i bratr Čestmír.\n\nPo návratu ze studií podnikla dvojčata „cestu za poznáním“ do Francie a Spojených států amerických (1930-1931) a po návratu počátkem 30. let se rozhodla založit vlastní kancelář \"Akademičtí architekti Šlapetové\". Kancelář nejprve sídlila v Praze a měla pobočku v Moravské Ostravě, kterou vedl Čestmír, zatímco pražskou kancelář vedl Lubomír. Pražská kancelář byla uzavřena v roce 1933.\n\nV prosinci 1936 se Čestmír Šlapeta oženil. Lubomír se oženil v červnu 1937 a usadil se v Olomouci, kde rovněž otevřel projekční kancelář. Další spolupráce bratrů byla už jen příležitostná.\n\nOd roku 1938 spolupracoval s Arne Hoškem na projektech divadel a kulturních domů. V roce 1946 spolu s malíři F. V. Mokrým (1892-1975) a Janem Zrzavým zakládal katedru výtvarné výchovy Filozofické fakulty Univerzity Palackého v Olomouci. V roce 1949 je ale donucen k odchodu.\n\nV padesátých létech krátkodobě pracoval v různých projekčních ateliérech (Stavoprojekt, Hutní projekt apod.), většinou se ale věnoval soukromému projektování. V roce 1958 byl vyloučen ze Svazu architektů ČSR, čímž mu byla další soukromá činnost znemožněna. V roce 1963 krátce navštívil Spolkovou republiku Německo, kde se setkal se svým učitelem Hansem Scharounem. Ten ho pozval ke spolupráci. To mu však bylo umožněno až v roce 1966. V letech 1966-1969 pak pracoval v Scharounově ateliéru v Západním Berlíně.\n\nPo návratu se věnoval drobnějším projektům pro soukromé zadavatele a úpravám chrámových interiérů. Zemřel 11. dubna 1983 v Olomouci.\n\nV letech 1990-1991 byl plně rehabilitován.\n\nSpolečné reaizace bratrů Šlapetových jsou uvedeny v článku bratři Šlapetové.\n\n\n\nLubomír Šlapeta navrhl v roce 1932 rovněž několik karoserií pro vozy Tatra, které ale nebyly realizovány.\n\n\n\n"}
{"id": "211858", "url": "https://cs.wikipedia.org/wiki?curid=211858", "title": "Doprava v Dillí", "text": "Doprava v Dillí\n\nJako čtrnáctimilionové velkoměsto má Dillí vlastní síť dopravní infrastruktury, byť v porovnání se západními standardy poněkud chudou. Dopravní ruch je zde velmi čilý; funguje zde mnoho druhů dopravy, a to jak osobní (automobilová), tak i veřejné (autobusy, autorikša, taxi, metro).\n\nMěsto má velkou a rozsáhlou silniční síť, která je navíc jednou z nejhustších v indických městech. Na 100 km² území města připadá 1749 km silnic. V jeho centru se nacházejí široké bulváry ještě z dob koloniální éry, dále od města pak vedou různé čtyřproudé komunikace i menší uličky. Dillí je napojeno na celoindickou dálniční síť; ústí sem pět dálnic. Město má také dva dálniční okruhy – vnitřní a vnější (ten použije až 110 000 aut denně).\n\nV Dillí se nachází procentuálně nejvíce automobilů v porovnání s počtem obyvatel. Vzhledem k jeho prudkému růstu se neustále zvyšují nároky na dopravní síť, což vede k velkým nákladům, a to jak na výstavbu silniční infrastruktury, tak i na provoz a rozvoj MHD.\n\nVětšina dopravy je zajišťována po silnicích; v městské se jedná o autobusy a rikšy. Autobusy zajišťují dopravu pro zhruba 60 % všech cestujících. Jejich hlavním provozovatelem je státní společnost Delhi Transport Corporation, doplňuje jí ale ještě několik soukromých dopravců, z nichž největší je BlueLine Transport Corporation. Všichni však musí mít povolení; městská autobusová doprava není předmětem zcela volné konkurenční soutěže.\n\nDTC provozuje největší síť autobusů poháněných na stlačený zemní plyn (CNG) na světě; ačkoliv nejsou velmi moderní, jejich zavedení na konci 90. let 20. století vedlo k mírnému snížení tak problematického znečištění ovzduší. Do budoucna se počítá s nasazením nových a modernějších autobusů, poháněných rovněž na CNG. Mnozí menší soukromí dopravci však stále jezdí s dieselovými vozy.\n\nAutorikša je také jedním z druhů dopravy, který má v Dillí velký význam. Rikšy jsou levnější než taxi a proto jsou tudíž mezi mnohými obyvateli města populární. U obou druhů dopravy se však objevily problémy s předražováním. Elektronické měření vzdáleností ale do jisté míry tyto komplikace eliminovalo.\n\nOd roku 2002 má Dillí i vlastní systém metra. To však není čistě klasickou podzemní dráhou, ale jeho tratě jsou i povrchové a nadzemní (vedené po estakádách). Metro se rychle rozvíjí a za prvních 5 let své existence již sloužilo cestujícím přes 60 km tratí.\n\nDillí je významným železničním uzlem a vede sem spoustu spojů do mnohých dalších indických měst. Mezi významná dillíjská nádraží patří \"Delhi Junction, Hazrat Nizamuddin, New Delhi, Okhla, Pragati Maidan, Shahdara, Shakur Basti\" a \"Tilak Bridge\". I v městské a příměstské dopravě je železnice zastoupena, avšak jen velmi malým podílem.\n\nNa jihovýchodě města se pak nachází mezinárodní letiště Indiry Gándhíové, které ročně odbaví okolo 40 milionů cestujících. Je to nejrušnější letiště v zemi. Letiště má dva terminály; \"Terminál 1\" určený pouze pro vnitrostátní lety a moderní \"Terminál 3\" (otevřený v roce 2010) pro všechny mezinárodní lety a některé vnistrostátní spoje.\n\nKromě tohoto hlavního vzdušného přístavu města pak existuje také ještě vojenské letiště Pálam, které ale dnes administrativně spadá také pod letiště Indiry Gándhíové.\n"}
{"id": "211859", "url": "https://cs.wikipedia.org/wiki?curid=211859", "title": "Gabriele d'Annunzio", "text": "Gabriele d'Annunzio\n\nGabriele d'Annunzio (12. března 1863 – 1. března 1938) byl italský básník, spisovatel a válečný hrdina. Sehrál velmi kontroverzní roli v počáteční fázi italského fašismu coby jeden z jeho myšlenkových původců a přítel Mussoliniho.\n\nGabriele d'Annunzio byl dalmátského původu. Narodil se v Pescaře jako syn bohatého statkáře a tehdejšího starosty jménem Francesco Rapagnetta. Ve věku 13 let byl adoptován strýcem Antoniem D'Annunzio a převzal jeho příjmení. Sám se ale po celý další život podepisoval „d'Annunzio“, což napovídalo neexistujícímu šlechtickému titulu.\n\nGabrielův talent byl rychle rozpoznán, byl proto poslán do školy v Pratu. Na této škole vydal (v šestnácti letech) první básnickou sbírku nazvanou \"Primo Vere\" (1879 – titul je do češtiny nepřeložitelný, je to jednak převedení italského slova \"primavera\" – jaro do mužského rodu, jednak slovní spojení ve významu \"první pravdivý\"). Básně této sbírky byly inspirovány Carduccim, zejména jeho \"Ódami barbarskými\", řada básní byly násilné imitace Guerriniho.\n\nV roce 1881 vstoupil na římskou univerzitu La sapienza, kde se stal členem různých literárních sdružení včetně organizace Cronaca Bizantina a kde psal články a recenze do místního tisku. \n\nPublikoval básnické sbírky \"Canto novo\" (1882, česky nevyšlo - z této sbírky čiší mládí, předpoklad síly, vyskytují se popisy moře a krajiny v rodném kraji Abruzzo) a \"L'intermezzo di rime\" (1883 – tato sbírka představuje druhý okruh Annunziových témat, totiž erotickou poezii) a povídkové sbírky\" Terra vergine\" (1882, česky vyšlo pod názvem \"Panenská země\" v roce 1911 v překladu V. Jiřiny), \"Il libro delle vergini\" (1884) a časopisecky větší část povídek, které byly později publikovány knižně ve sbírce \"San Pantaleone\" (1886, česky \"Svatý Pantaleon a jiné novely\", vydáno v roce 1907 v překladu Fr. L. Tichého). Mezitím časopis Angela Sommarugy přestal existovat kvůli skandálu a skupinka mladých literátů kolem něj, do níž Annunzio patřil, se rozptýlila.\n\nD'Annunzio se stal žurnalistou, psal pro časopis \"Tribuna\", kde pod pseudonymem \"Duca Minimo\" (doslova Vévoda Nejmenší) uveřejnil mnohá ze svých nejlepších děl. Z tohoto období básnické zralosti vyniká zejména rozsáhlá milostná báseň \"Il libro d'Isotta\" (doslova \"Kniha Isottina\", méně otrocky \"Kniha o Isottě\"). V tomto období také d'Annunzio začíná psát romány a novely: \"Il piacere\" (1889, doslova Rozkoš, vydáno i česky), \"L'inocente\" (1891, česky Nevinný, česky vyšlo několikrát v překladech Václava Hanuse a Václava Jiřiny), \"Giovanni Episcopo\" (tj. Biskup Jan, 1892), \"Il trionfo della morte\" (1894, Triumf smrti, česky vydáno mnohokrát pod stejným titulem), \"Le vergini delle rocce\" (1896, česky Panny ze skal, vydáno i česky v překladu J. Rowalského), \"Il fuoco\" (1900, česky Oheň, pod tímto titulem také vydáno česky v překladu Josefa Snášela v roce 1905, v roce 1912 potom v překladu Arnošta Procházky jako Román marhaníku: Oheň; úryvek z románu už v prosinci 1899 přel. Karel Bačkovský pro Lumír). \n\nJeho básnické dílo z tohoto období kromě již zmiňované poemy \"Il libro d'Isotta\" reprezentují básně \"Il poema paradisaico\" (Rajská báseň, 1893), \"Odi navali\" (Námořní ódy, 1893) a \"Laudi\" (Chvalozpěvy, 1900).\n\nPozdní fáze d'Annunziovy tvorby je reprezentována převážně dramatickou tvorbou. K jeho nejdůležitějším hrám patří lyrická fantasie o jednom dějství \"Il sogno di un mattino di primavera\" (Sen jarního jitra, 1897) a tragédie \"Città Morta\" (Mrtvé město, 1898), napsaná pro Sarah Bernhardtovou. Kromě Mrtvého města napsal v roce 1898 ještě další dvě hry: \"Sogno di un pomeriggio d'autunno\" (Sen podzimního odpoledne) a \"La Gioconda\" (vyšlo a bylo hráno i v českém překladu, který ponechal titul originálu), v roce 1899 hru \"La gloria\" (volně přeloženo Věčná blaženost) a v roce 1901 perfekcionistickou historickou rekonstrukci \"Francesca da Rimini\". Tyto hry byly tehdejší kritikou přijímány velmi pozitivně, stejně jako jeho velmi úspěšné romány.\n\nV roce 1883 si D'Annunzio vzal Maria Hardouin di Gallese, s níž měl tři syny, nicméně v roce 1891 jejich manželství skončilo. V roce 1894 navázal vztah se slavnou herečkou Eleonorou Duse, které od té doby také psal \"na tělo\" hlavní role ve svých hrách, nicméně tento bouřlivý vztah skončil v roce 1910.\n\nV roce 1897 byl d'Annunzio na tříleté volební období zvolen poslancem (jakožto nezávislý), nicméně brzy se zadlužil a musel utéct do Francie, kde se seznámil s Debussym, s nímž také napsal (francouzsky) pro baletku Idu Rubinsteinovou hudební hru \"Le martyre de Saint Sébastien\" (Mučednická smrt svatého Šebestiána, 1911). Tato hra při svém předvádění nebyla příliš úspěšná, nicméně ve dvacátém století byla mnohokrát nahrána a v této podobě byla úspěšnější.\n\nZa první světové války měl mnoho veřejných projevů ve prospěch přidání se Itálie na stranu Dohody, později se nechal dobrovolně naverbovat k letectvu, kde dosáhl mnoha úspěchů a proslul svou odvahou. Při leteckém incidentu přišel o oko. Válka posílila jeho nacionalismus. Byl popuzen tím, že město Fiume (dnešní chorvatská Rijeka) připadlo na základě poválečných dohod Jugoslávii, a proto s 2000 nacionalistickými dobrovolníky vytáhl na město, vyhnal „okupační“ síly, Itálie však s tímto „soukromým“ tažením nechtěla mít nic společného, a proto vyhlásila blokádu města. D'Annunzio zareagoval vyhlášením nezávislé republiky Fiume, jejíž ústava později byla vzorem ústavě fašistické Itálie. Sám se stal hlavou státu (byl autorem titulu „duce“, tj. „vůdce“, který později převzal Mussolini). Vyhlášení Rapallské smlouvy v roce 1920 Annunzio zpočátku ignoroval, později v jejím důsledku vyhlásil Itálii válku. Po bombardování města italským námořnictvem se ale vzdal.\n\nPo incidentu ve Fiume se d'Annunzio stáhl do ústraní, žil poblíž Gardského jezera a trávil čas převážně psaním. Ačkoli fašistický režim nikdy přímo nepodpořil, Mussolini byl jeho politickými názory velmi ovlivněn a často ho navštěvoval, dokonce ho roku 1937 jmenoval prezidentem Italské královské akademie, roku 1924 byl jmenován knížetem Montenevoso. 28. dubna 1932 věnoval slavnému italskému automobilovému jezdci Nuvolarimu zlatou želvu jako symbol opaku Nuvolariho rychlosti; stala se Nuvolariho symbolem a talismanem.\n\nGabriele d'Annunzio zemřel na mrtvici ve svém domě u Gardského jezera 1. března 1938.\n\nNa d'Annunzia bývá často nahlíženo jako na původce italského fašismu. Jeho politické ideály se projevily, když přizval k psaní ústavy svého Fiume národního syndikalistu Alcesta de Ambris - de Ambris vytvořil politický a právní rámec nové ústavy, d'Annunzio sestylizoval výsledek. Ústava vytvořila korporativistický stát, v němž byli lidé rozděleni do devíti sektorů podle ekonomických tříd a desáté skupiny (d'Annunziem vytvořené), do níž byly soustředěny „vyšší“ lidské bytosti (hrdinové, básníci, proroci, „nadlidé“). Ústava také prohlásila hudbu jako jeden ze základních principů nového státu. \n\nSpíše je možno říct, že Mussolini se při vytváření svého státu inspiroval d'Annunziem - mnoho prvků z Fiume převzal do svého stylu vládnutí: formu vlády, korporativismus, otázky řečníka k davu, emotivní nacionalistické státní rituály, navazování na římské tradice, černé košile jako uniformu svých následovníků, perzekuci disidentů apod.\n\nD'Annunzio je také údajně autorem metody likvidace či zesměšnění svých oponentů podáním velké dávky ricinového oleje (silné projímadlo). Tato praktika byla často užívána Mussolinim. Byl zastáncem expanzionistické zahraniční politiky Itálie a obhájcem invaze do Etiopie.\n\nD'Annunzio byl oceňován pro sílu, originalitu a dekadentnost svých děl. Přestože jeho dílo bylo ve své době celoevropsky úspěšné a ovlivnilo celé generace italských spisovatelů, jeho díla z přelomu století jsou v současné době málo známá a jeho pozdější díla jsou zatemněna fašistickými asociacemi. Nicméně ještě před fašistickou érou měl celou řadu odpůrců. New York Times v roce 1898 zveřejnil recenzi, v níž je anglický překlad jeho románu Vetřelec označován za „zlo“ a za „egoistický a zkažený“. V roce 1901 byla v Teatro Constanzi v Římě stažena z repertoáru jeho hra \"Francesca di Rimini\" z důvodů své nemravnosti. S výjimkou veršovaného dramatu \"La Figlia di Jorio\" (Joriova dcera) z roku 1904 se však jeho dramatická tvorba nedočkala většího ohlasu. \n\nKromě románů a básní napsal také scénář k němému filmu Cabiria z roku 1914, založenému na příběhu z dob druhé punské války. \n\nD'Annunziova literární tvorba je silně ovlivněna francouzskou školou symbolistů, obsahuje ale mimořádně brutální násilnické scény a popisy neobvyklých duševních stavů, roztroušené v jinak nádherně zobrazených scénách. Jeho povídky jsou silně ovlivněny Maupassantem. Jeho romány představují krajní dekadenci, odpor k verismu, jsou někdy až nechutně erotické, jeho básně jsou ale z hlediska jazykového i formálního velmi dokonalé a barvité.\n\nV současné době jsou stále velmi populární jeho drobnější básnická díla, zejména jeho krátká báseň \"La pioggia nel pineto\" (Déšť v borovém lese), dodnes mezi Italy velmi známá a ukazující jak jeho jazykové mistrovství, tak vysokou citovost jeho poezie.\n\nPokud jde o překlady d'Annunziova díla do češtiny, na přelomu století se vyskytly překlady většiny jeho románů (viz výše), překlady jeho poezie najdeme zejména v ukázkách od Jaroslava Vrchlického (antologie italské poezie z let 1886 a 1894), případně Marie Kalašové - v 90. letech např. v Moderní revui. \n\nPostava d'Annunzia se objevuje v několika básních v próze českého básníka Ivana Wernische.\n\n\n"}
{"id": "211864", "url": "https://cs.wikipedia.org/wiki?curid=211864", "title": "Master (pivo)", "text": "Master (pivo)\n\nMaster je značka speciálního piva vyráběná pivovarem Velké Popovice, kterou od dubna 2007 nabízí společnost Plzeňský Prazdroj a.s.\n\nTato značka se vyrábí ve dvou variantách Master polotmavý a Master tmavý. Master polotmavý je 13° pivo obsahující 5,2 % alkoholu a Master tmavý je 18° pivo obsahující 7 % alkoholu. Od června 2010 byl v nabídce značky také Master Zlatý 15° s obsahem 6,7 % alkoholu, v nabídce však byl jen několik let. Pivo se distribuuje do vybraných restaurací v ČR v 15 litrových sudech a je čepováno do speciálních sklenic na stopce s logem produktu o objemu 0,4 l. Od června 2010 navíc přichází Master v lahvi - všechny tři varianty ve speciální lahvi Master o objemu 0,355 l. Tento objem byl stanoven podle staré české objemové jednotky zvané žejdlík.\n\nPiva Master jsou vařena z žateckého chmele.\n\n\nV minulosti vařená piva:\n\n"}
{"id": "211867", "url": "https://cs.wikipedia.org/wiki?curid=211867", "title": "Delhi Transport Corporation", "text": "Delhi Transport Corporation\n\nDelhi Transport Corporation (DTC) je hlavní dopravce v Dillí, největším městě Indie.\n\nZajišťuje městskou autobusovou dopravu, včetně linek po městských okruzích (\"mudrika\"). DTC provozuje největší autobusový provoz vozů poháněných na CNG na světě. V meziměstské dopravě zajišťuje DTC spojení do mnoha destinací v severní části země (cca v deseti svazových státech) a také i do pákistánského Láhaur.\n\nSpolečnost byla vytvořena v roce 1948 indickou vládou. V té době se autobusová doprava, jakou poskytovaly městu společnosti Gawalior a Northern India Transport Company Ltd. ukázala jako nedostačující. Nový dopravce byl pojmenován „\"Delhi Transport Service\"“ (Dillíjská dopravní služba) a o dva roky později pak přeorganizován jako „\"Delhi Road Transport Authority\"“ v rámci zákona o silničních dopravcích (\"Road Transport Corporation Act\"). V roce 1971 pak byla společnost, do té doby vlastněná přímo státem, převedena do vlastnictví svazového teritoria Dillí.\n\nOd 11. června 2003 DTC zajišťuje také pravidelnou mezistátní autobusovou linku do pákistánského Lahore, v rámci přeshraniční spolupráce mezi oběma zeměmi.\n\n"}
{"id": "211870", "url": "https://cs.wikipedia.org/wiki?curid=211870", "title": "Sud", "text": "Sud\n\nSud neboli bečva (menších rozměrů jako bečka), je utěsněná válcovitá nádoba sloužící k přechovávání kapalin i jiných látek.\n\nV potravinářství se sudy využívají k uchovávání nebo zrání vína, piva, lihovin či medu, ale i ke skladování a přepravě suchých zemědělských plodin a výrobků z nich a jiných trvanlivých či konzervovaných potravin. Jinak se v sudech mohou uchovávat barvy, mazadla, oleje, benzin, nafta a další kapaliny i pevné látky. Sudy mohou být dřevěné, plastové či kovové, o objemu několika málo litrů až stovek, zřídka až tisíců litrů.\n\nVíno se tradičně uchovává v sudech dřevěných, v novějších dobách v Česku v sudech kovových. Pivo tradičně také v sudech dřevěných, v současnosti však z pravidla v kovových či plastových. Kapaliny se ze sudu dostávají přes čepový výpustní kohout (např. víno) nebo pípu (např. pivo), v případě uchovávání jiných surovin se tak děje odejmutím horního víka či pumpou.\n\nVýrobou a údržbou dřevěných sudů se zabývá řemeslo bednářství resp. bečvářství.\n\n\n"}
{"id": "211873", "url": "https://cs.wikipedia.org/wiki?curid=211873", "title": "Fonologie hebrejštiny", "text": "Fonologie hebrejštiny\n\nFonologie hebrejštiny popisuje výslovnost a funkce jednotlivých hlásek používaných v hebrejštině.\n\nVýslovnost hebrejštiny se dělí do následujících skupin:\n\n\nV 19. století byla oživena hebrejština na základě sefardské výslovnosti, zejména té, která byla používána v sefardské komunitě v Jeruzalémě. Důvodem pro výběr této výslovnosti byla jednak prestiž, které jeruzalémská sefardská komunita tehdy požívala, ale také to, že tato výslovnost se dosti blížila tiberiadské vokalizaci Tanachu. Ti, kteří však novou moderní hebrejštinu vytvořili a prosadili, byli aškenázští židé z východní Evropy a výslovnost, kterou znali, byla velmi odlišná. Navzdory úsilí převést do moderní hebrejštiny sefardskou výslovnost je v některých částech zřetelný vliv aškenázské výslovnosti.\n\nVýslovnost konsonantů (souhlásek) v moderní hebrejštině závisí na vlivech, které přijala. Kromě starověké a tiberiadské hebrejštiny se jedná zejména o tyto:\n\nVýslovnost vokálů (samohlásek) v moderní hebrejštině je dána vlivy, které absorbovala, mezi něž kromě antické a tiberiadské hebrejštiny patří:\n\nVýslovnost vokálů v tiberiadské hebrejštině je velmi obtížné určit. Jednotlivé vokály od sebe lišily nejasně a spíše učovaly kvalitu než kvantitu (délku) vokálů. Veškeré soudy o délce vokálů v tiberiadské hebrejštině je tedy založeno spíše na hypotézách.\n\n"}
{"id": "211884", "url": "https://cs.wikipedia.org/wiki?curid=211884", "title": "Vozovna Komín", "text": "Vozovna Komín\n\nVozovna Komín je nejnovější trolejbusová vozovna v Brně. Zprovozněna byla v roce 1997.\n\nO stavbě nové trolejbusové vozovny v Brně uvažoval Dopravní podnik města Brna již od 80. let 20. století. Pozemek, kde měla stát, byl vybrán již v roce 1984 a zanesen do územního plánu města Brna. Jenže chyběly peníze, proto po mnoha odkladech výstavba začala až na konci roku 1994, kdy byl slavnostně položen základní kámen. Přes některé potíže (zvyšující se náklady, nevykoupené domy na místě plánované příjezdové komunikace) však stavba rychle pokračovala a již na počátku roku 1997 mohla být celá vozovna zatrolejována. Stavba příjezdové cesty ale dosud nebyla ukončena, proto došlo výstavbě provizorního trolejového vedení po ulici Jundrovské.\n\nNová komínská vozovna je dvoupodlažní stavba dlouhá 240 m a široká 35 m. V dolním patře jsou umístěny prostory pro denní a střední údržbu, celé horní podlaží zabírá plocha pro deponování trolejbusů. V areálu se nachází mycí linka a také krytá testovací dráha pro zkoušení opravených trolejbusů. Vozy vjíždí z ulice Veslařské po objetí celé budovy do spodního patra vozovny. Odtud po ošetření pokračují zatočenou rampou do horního patra, odkud je již přímý výjezd do Veslařské ulice, která v tomto místě již přechází na most vedoucí přes výpadovou komunikaci a tramvajovou trať.\n\nSlavnostní otevření vozovny se konalo 11. května 1997. Provizorní napojení po Jundrovské ulici bylo zrušeno až v září 1998, kdy již byla hotová definitivní příjezdová komunikace. Vozovna byla v roce 1999 napojena také na trolejbusové tratě v oblasti Pisárek pomocí dlouhé manipulační trati po Veslařské ulici přes Jundrov. Tato trať byla pro pravidelný osobní provoz využita až od roku 2004, kdy byla v důsledku stavby MÚK Hlinky přerušena trolejbusová doprava z Mendlova náměstí do Kohoutovic a Nového Lískovce. Dočasná linka číslo x25, vedoucí po Veslařské ulici, byla pro zájem cestujících ponechána i po dokončení stavby křižovatky pod číslem 29. Zrušena byla v roce 2013 kvůli klesající poptávce po přepravě v této lokalitě.\n\nV lednu 2017 se v komínské vozovně nacházelo 75 trolejbusů určených pro osobní dopravu a jeden pracovní vůz na rozmrazování trolejí. Jednalo se o trolejbusy typů Škoda 21Tr (a modifikace) a kloubové Škoda 22Tr, Škoda 25Tr Irisbus a Škoda 31Tr SOR.\n"}
{"id": "211885", "url": "https://cs.wikipedia.org/wiki?curid=211885", "title": "Povážská lesní železnice", "text": "Povážská lesní železnice\n\nPovážská lesní železnice (slovensky: \"Považská lesná železnica\", zkráceně PLŽ, nazývána též \"Čiernovážska lesná železnica\") je bývalá lesní železnice v údolí Černého Váhu a prozatímní depozitář vozidel v muzeu Liptovské dědiny v Pribylině.\nV údolí Liptova byly velké hluboké lesy, a proto se začalo uvažovat o jejich využití. První zmínky jsou o splavování dřeva po Černém Váhu, ale jelikož tento prostředek pro odvoz dřeva nestačil, bylo v roce 1912 rozhodnuto o výstavbě lesní železnice o rozchodu 760 mm.\n\nHlavní trať vedla z Liptovského Hrádku přes Liptovskou Tepličku do Staníkova s délkou 40 km. Taktéž byly vystavěny odbočky Benkovo, Ipoltica, Svarín, Vyšný Chmelienec a Liptovská Teplička. Provoz začal v roce 1921 (dle některých zdrojů už 1916).\n\nV dalších letech byly budovány další odbočky: Dikula, Malužiná, Nižný Chmelienec, poslední byla v roce 1941 odbočka Rovienky-Zátureň.\n\nDoprava byla od začátku provozu zabezpečována parními lokomotivami čísel 2 a 3. Posléze byly nakoupeny motorové lokomitivy Rába. Pro dopravu osob byl určen vůz Ca/u 1. Pro nákladní dopravu to byly dva služební vozu Da/u 1 a 2 a několik vozů Pa/u.\n\nLesní železnice nemohla konkurovat narůstajícímu automobilismu – od roku 1960 se pravidelně rušily odbočky pro nerentabilnost, vše završil 31. prosinec 1972, kdy byla celá železnice zrušena.\n\nPo ukončení provozu byly všechen vozový park deponován v depu Liptovský Hrádok.\n\nU zaměstnanců byla naděje, že by mohl být alespoň kousek železnice zachován – exponáty i trať jsou ve provozuschopném stavu. Veškerý vozový park převzala památková správa a potom vyhlásila za kulturní památku část hlavní tratě Liptovský Hrádek – Svarín. Uvažovalo se o vybudování lesního muzea, ale nakonec od toho bylo upuštěno. Vozový park byl deponován v autodílně a díky bývalým zaměstnancům PLŽ, brigádníkům a dalším, se podařilo předělat objekt na depo pro vozidla, před objektem bylo umístěno kolejiště. Veškerý majetek PLŽ převzalo Muzeum v Liptovském Hrádku a část exponátu zapůjčila na HLÚŽ.\n\nPo roce 1989 začaly práce na obnově trati byly zorganizovány tábory Stromu života. V depu probíhaly dny otevřených dveří, konaly se pochůzky po trati, opravoval se vozový park. V roce 1993 byl uskutečněn poslední Strom života; na železnici zůstaly jen ti nejvěrnější. Bylo pořízeno nové vozidlo pro posun a jednalo se znovu o zprovoznění tratě, bezúspěšně.\n\nNaposledy byl projekt na obnovu tratě předložen v roce 1998, byly postaveny nové vozy, dělány dny otevřených dveří opět bezúspěšně naděje na obnovu stále klesala klesalo i nadšení lidí. Kvůli naprostému ignorování byla železnice rozkradena, budovy zničeny, depo v dezolátním stavu, nakonec bylo rozhodnuto exponáty přestěhovat. Trať Liptovský Hrádek–Svarín definitivně zanikla.\n\nKvůli dezolátnímu stavu tratě do Svarína bylo rozhodnuto veškerý vozový park a kolejnice přestěhovat do Muzea Liptovské dědiny v Pribylině. V muzeu byla postavena odstavná kolej pro exponáty pro železnici se připravovalo nové působiště. Jako prostory pro budoucí depo posloužily haly, které byly vystavěny při výstavbě skanzenu.\n\nMezi listopadem 2001 a dubnem 2002 byly všechny exponáty převezeny do Pribyliny, depo a kolejiště v Liptovském Hrádku bylo zrušeno.\nOd roku 2007 jsou exponáty schovány popřípadě vystaveny v hale nebo v kolejišti.\n\nV muzeu byl vypracován projekt na výstavbu tratě muzeem Liptovské dědiny na parkoviště, byl rozdělen na 2 etapy a 3. závěrečnou:\n\n\n"}
{"id": "211887", "url": "https://cs.wikipedia.org/wiki?curid=211887", "title": "Michael von Melas", "text": "Michael von Melas\n\nMichael Friedrich Benedikt, baron von Melas (12. května 1729 Radeln, Sedmihradsko, dnešní Roadeş, část komuny Buneşti, župa Brašov, Rumunsko – 31. května 1806 Týnec nad Labem, dnešní Česko) byl rakouský generál jezdectva.\n\nV roce 1746 vstoupil do armády jako kadet a sloužil jako pobočník maršála Dauna v sedmileté válce. Roku 1781 byl plukovníkem a 1789 generálmajorem. Pak roku 1793 velel na Sambře brigádě a roku 1794 povýšen na podmaršálka. V letech 1794–1795 velel na dolním a středním Rýnu a 1797 pak v Itálii. Tam po Beaulieuově odstoupení zastával vrchní velení. V roce 1799 postupoval se Suvorovem a společně vítězili v bitvách u Cassana (27. dubna 1799), Trebbie (18.–20. června 1799) a u Novi (15. srpna 1799). Poté, co Masséna porazil Rimského-Korsakova u Curychu (25.–26. září 1799), Melas v čele 40 000 Rakušanů porazil Championneta u Genoly (4. listopadu 1799), nazývané též bitvou u Fossana, a postoupil roku 1800 až k Varu s úmyslem vpádu do Provence. Za jeho zády však Bonaparte překročil Alpy a přerušil jeho komunikace s Rakouskem. Melas se sevření pokusil prorazit, ale 14. června 1800 byl u Marenga totálně poražen Bonapartem, utrpěl zranění, a zcela deprimován uzavřel v Alessandrii smlouvu, na jejímž základě musel vyklidit celou severní Itálii a stáhnout se až za řeku Mincio. Brzy poté převzal velení v Čechách a roku 1803 odešel do penze. V souvislosti s bitvou u Marenga je jméno generála Melase zmíněno ve druhém dějství Pucciniho slavné opery Tosca.\n\n"}
{"id": "211889", "url": "https://cs.wikipedia.org/wiki?curid=211889", "title": "Eleni Daniilidou", "text": "Eleni Daniilidou\n\nEleni Daniilidou (; * 19. září 1982, Chania, Kréta, Řecko) je současná řecká profesionální tenistka.\n\nDo roku 2006 vyhrála 5 turnajů WTA v dvouhře a tři ve čtyřhře. V roce 2003 dosáhla finále na Australian Open ve smíšené čtyřhře.\n\n"}
{"id": "211897", "url": "https://cs.wikipedia.org/wiki?curid=211897", "title": "Gustav Skřivan", "text": "Gustav Skřivan\n\nGustav Skřivan (11. ledna 1831, Krucemburk – 6. ledna 1866, Praha) byl český matematik.\n\nObecnou školu vychodil v Kutné Hoře. Po té se učil jeden rok koželužskému řemeslu u svého otce. Teprve na podnět místního faráře začal studovat. Po střední škole v letech 1848–1853 studoval na pražské polytechnice, potom pokračoval ve Vídni, kde v roce 1854 vykonal zkoušku učitelské způsobilosti. V tom roce se stal výpomocným učitelem na vídeňské reálce. V roce 1855 se stal učitelem na soukromé škole dr. Bílky. V roce 1858 mu vláda svěřila vypracování organizačního plánu vyšší reálné školy ve Vídni, jejímž ředitelem se stal.\n\nV únoru roku 1863 se stal mimořádným profesorem elementární matematiky s vyučovací řečí českou na pražské technice. Ještě o prázdninách téhož roku byl již jmenován profesorem řádným. Na jeho podnět byla v Praze v roce 1867 zřízena zkušební komise pro kandidáty učitelství na reálkách, která do té doby existovala pouze ve Vídni.\n\nKromě mnoha článků v odborných časopisech napsal následující díla:\n\nV Královské české společnosti nauk pak vyšlo \"Einfacher Beweis des Gaus'schen Theorems von der Convergenz unendlicher Reihen\".\n\n\n\n"}
{"id": "211898", "url": "https://cs.wikipedia.org/wiki?curid=211898", "title": "Sloup v Dillí", "text": "Sloup v Dillí\n\nSloup v Dillí je kovový pilíř stojící u Kutubova minaretu v Dillí. Pochází z 4. až 5. století a je jednou z místních památek a metalurgickou kuriozitou, neboť dobře odolává povětrnostním vlivům, zejména korozi.\n\nNechal jej vztyčit král Čandragupta II. nebo jeho syn Kumáragupta I. v období někdy mezi 4. až 5. stoletím na počest válečných vítězství. Původně se nacházel v chrámu boha Višnua ve městě Udayagiri ve střední Indii, teprve na přelomu 12. a 13. století byl přesunut do Dillí. Je součástí komplexu Kutub a je jedinou součástí původního hinduistického chrámu, který zde dříve stál předtím, než jej zbořili ve 13. století muslimové, kteří potřebovali materiál na stavbu minaretu Kutub Minar a mešity Kuwwat-ul-Islam).\n\nPilíř je vysoký 7,2 m o průměru 50 cm, kuželovitě se zužující na 30 cm, vážící více než 6 tun, se symbolem čakry na vrcholu. Z 98 % jej tvoří železo, které je jen minimálně znečištěno sloučeninami síry a obsahuje větší množství fosforu. Ten katalyzuje na povrchu sloupu 0,05mm modročernou vrstvičku amorfního materiálu zvaného „misawit“ (d-FeOOH).\n\nZáhadou byl jednak způsob jeho vytvoření, ale především to, že není na povrchu zkorodovaný, resp. je kryt jen tenkou modročernou vrstvičkou. Podle pseudovědeckých výkladů takový sloup a v takové kvalitě materiálu nebylo možno vytvořit tehdy známými metodami a je nutné předpokládat, že jeho tvůrci museli mít nějaké tajné vědomosti. Snad i mimozemského původu. Sloupem se zabývalo mnoho amatérů, ale i archeologů i metalurgů.\n\nSloup v Dillí, jeho původ a příčiny nerezivění byly jednou z mála skutečných záhad, které neměly imaginární, iracionální povahu a kterou bylo proto možné řešit vědeckými metodami. Nadzemní část nerezaví minimálně z několika důvodů (pod zemí uložená část sloupu je silně zrezavělá): klima v Dillí je horké a suché, sloup má vysokou tepelnou kapacitu, takže i při nočním chladu se na jeho povrchu nesráží vlhkost. Ramamurthy Balasubramanian z Indického technologického institutu v Dillí zjistil, že indičtí slévači v dobách krále Čandragupty II. při tavení nepoužili vápenec, který ze železa odstraňuje fosfor. Proto je důležitá i ona misawitová vrstva, která spolu s nízkým obsahem síry sloup dobře chrání před korozí.\n\n"}
{"id": "211902", "url": "https://cs.wikipedia.org/wiki?curid=211902", "title": "Nechtan", "text": "Nechtan\n\nNechtan je keltský bůh z oblasti Irska. Je to vodní bůh. Na Nechtanově kopci (\"Sídh Nechtan\") byla posvátná studna inspirace, která byla zdrojem veškeré moudrosti a přístup k ní měli pouze Nechtan a jeho tři číšníci. Studna se nacházela ve stínu magických lískových keřů, které plodily temně červené oříšky. Ty poskytovaly vědomosti o všem na světě a pojídal je božský vědoucí losos žijící ve studánce. Ovšem jednoho dne zákaz porušila Boann, která se odvážila zapovězenou studnu navštívit. Voda ve studánce se vzedmula, aby Boann odplavila. Tak ze studánky vznikla řeka Boyne a lososi se stali jejími obyvateli. Boann byla navždy spojena s touto řekou a stala se Nechtanovou ženou. Později mu však byla nevěrná s Dagdou.\n\n"}
{"id": "211904", "url": "https://cs.wikipedia.org/wiki?curid=211904", "title": "Tífys", "text": "Tífys\n\nTífys (latinsky \"Tiphys\") je v řecké mytologii proslulý kormidelník na lodi Argó. \n\nKdyž se loď Argó připravovala na cestu za zlatým rounem do daleké Kolchidy, její velitel Iásón z Iolku shromažďoval muže z celého Řecka. Padesát míst u vesel i kormidel, jakož i místa věštců, pěvců a ostatní, obsadil výkvět mužů, kteří byli proslaveni nezdolnou silou, duchem, odvahou a mistrovstvím, s jakým se ujali plnění svých povinností. \n\nDůležité místo hlavního kormidelníka získal Tífys a své řemeslo ovládal tak dobře, že toto jméno později obecně označovalo každého, kdo byl výjimečně zdatným a obratným kormidelníkem. \n\nTífys byl původem z Bojótie a k cestě do dalekých krajů ho vyzvala sama bohyně Athéna. Přesto však jeho osud mu nedovolil prožít celou cestu a navrátit se se svými druhy domů. Když již byli hodně vzdáleni rodné zemi, opustili starého slepého Fínea, jemuž Kalaís a Zétés pomohli od trápení s příšernými Harpyjemi, když propluli divokými a nebezpečnými skalami Symplégadami, přivítal je ve své zemi král Lykos. \n\nPřed naloďováním příštího dne napadl věštce Idmona divoký kanec a na rány, které mu způsobil, tento muž zemřel. Posádka za něj truchlila tři dny. \n\nA tehdy onemocněl kormidelník Tífys a po několika hodinách zemřel. Jeho druhové ho trpce oplakávali a navršili mu mohylu vedle Idmóna. \n\nNa uprázdněné místo kormidelníka se hlásili nejméně čtyři muži z posádky, vybrán byl Ankaios a své nové práce se zhostil ke spokojenosti posádky téměř tak dobře jako Tífys. \n\n"}
{"id": "211905", "url": "https://cs.wikipedia.org/wiki?curid=211905", "title": "Normalizace databáze", "text": "Normalizace databáze\n\nNormalizace databáze je v informatice označení postupu, kdy je struktura dat v relační databázi přeorganizována tak, aby využívala výhody relačního modelu dat. Normalizace databáze umožňuje data efektivněji ukládat, prohledávat, třídit i zpracovávat. Při normalizaci jsou v databázi měněny atributy (sloupce) jednotlivých tabulek a zaváděny mezi nimi výhodné vztahy, je omezována redundance uložených dat (vět) a je brán ohled na řešení problému s případnou nekonzistencí dat.\n\nAutorem termínu normalizace databáze je britsko-americký matematik a informatik Edgar. F. Codd.\n\nV relačním modelu jsou data uložena v tabulkách, na které má jisté požadavky. Při splnění požadavků je tabulka označována jako \"normalizovaná\". Pokud nejsou tyto požadavky splněny, jsou označovány jako \"nenormalizované\" a proces jejich převodu na tabulky se označuje jako normalizace. Při tomto procesu dochází k odstraňování nedostatků tabulek jako je redundance nebo možnost vzniku aktualizační anomálie, tj. nechtěného vedlejšího efektu operace nad databází, při kterém dojde ke ztrátě nebo nekonzistenci dat. Postup normalizace je rozdělen do několika kroků a po dokončení každého z nich se tabulka nachází v určité normální formě. V praxi se většinou normalizuje do třetí normální formy, vyšší normální formy je vcelku obtížné porušit a vyžadují relativně velké znalosti, stejně jako návrh databází takové velikosti, kde je možné je porušit.\n\nPřestože existuje řada normálních forem, v praxi se za normalizovanou databázi považuje taková, která splňuje alespoň první tři normální formy. Předmětem zkoumání prvních čtyř forem (1NF, 2NF, 3NF, BCNF) je vztah neklíčových atributů na primárním klíči, předmětem zkoumání posledních dvou normálních forem (4NF, 5NF) jsou vztahy uvnitř složených primárních klíčů. Důležité také je, že každá z normálních forem obsahuje a vyžaduje splnění všech pravidel obsažených ve formách předchozích. \n\n\nPro splnění určité normální formy je nutné splnit i ty předchozí. V praxi se obvykle používají pouze první tři.\n\nNenormalizovaná forma (z anglického \"Unnormalized Form\") byla pojmenována v roce 1970 E. F. Coddem a představuje formu jakékoliv tabulky, která je v nenormalizovaném stavu, tj. tabulky, na níž dosud nebyly aplikovány žádné normální formy. \nV literatuře se často nenormalizovaná forma neuvádí, především proto, že její splnění je v podstatě automatické a vypovídající hodnota této kategorizace je zanedbatelná. Je důležité poznamenat, že tabulka v nenormalizované formě nutně nemusí porušovat některé z dalších normálních forem – to je však předmětem aplikace a šetření spojeného s následujícími normálními formami.\n\nNultá normální forma bývá obdobně jako nenormalizovaná forma zřídka v literatuře zmiňována. V některých případech je uváděna jako součást první normální formy. Obvykle není zvažována, jelikož její splnění bývá v praxi automaticky zaručeno. Přesto lze nalézt následující definici:\n\nPro splnění první normální formy je zapotřebí zajistit následující:\n\nKlasickým příkladem tabulky porušující první normální formu bývá nejčastěji problém s telefonními čísly, kdy naším cílem je umožnit evidovat pro každou osobu dvě různá telefonní čísla, jak lze vidět v tabulce níže:\n\nTato tabulka ovšem porušuje první normální formu, jelikož sloupec (atribut) telefonní číslo není atomický. \nZjevným řešením této situace by mohlo být přidání druhého sloupce pro telefonní číslo, abychom zajistili splnění pravidla atomických atributů:\n\nPřestože je tato tabulka formálně správná a již neporušuje pravidlo první normální formy, její návrh je stále problematický. Problém nastane zejména v případě, že bude zapotřebí evidovat čísel více. Rozšiřování tabulky o další sloupce telefonních čísel není často realizovatelné a také se označuje za špatný návrh. Správným řešením je vytvoření nové tabulky a odstranění sloupce telefonních čísel z tabulky osob, jak lze vidět na příkladu níže:\n\nV tomto případě je tedy první normální forma splněna a rozdělením tabulek jsme umožnili bezproblémové přidávání libovolného počtu telefonních čísel pro každou osobu. Všimněme si, že tabulka s kontakty obsahuje navíc kromě primárního klíče také cizí klíč, který nám zajišťuje svázání telefonního čísla se správnou osobou.\n\nPravidla definovaná druhou normální formou lze shrnout na následující:\nDruhá normální forma klade důraz především na odstranění možných duplicit v záznamech.\n\nUveďme si příklad, kdy máme tabulku evidující následující informace o kurzech. Všimněme si především toho, že tabulka má složený primární klíč {ID Kurzu, ID Semestru}:\n\nTato tabulka porušuje druhou normální formu, jelikož sloupec \"Jméno kurzu\" není plně závislý na celém primárním klíči. \"Jméno kurzu\" je závislé na sloupci \"ID Kurzu\", ovšem není již závislé na sloupci \"ID Semestru\". V takovéto tabulce navíc dochází k redundanci dat, jak lze vidět na opakujících se jménech každého kurzu. Při vypisování již existujících kurzů v budoucnu (v nových semestrech) by docházelo k neustálému opakování těchto záznamů. \n\nZpůsob, jakým lze tento problém vyřešit je dekompozice tabulky a zajištění, že všechny neklíčové atributy dané tabulky budou závislé na celém klíči. Možným řešením může být například následující rozdělení tabulky:\n\nVýše uvedená dekompozice tabulky zajišťuje splnění druhé normální formy. Jediný neklíčový atribut v původní tabulce – \"Počet míst\" je již závislý na celém složeném primárním klíči, obdobně jako jediný neklíčový atribut \"Jméno kurzu\" v tabulce Kurz, který je již závislý na jediném primárním klíči nově vytvořené tabulky.\n\nTřetí normální forma klade následující podmínky:\n\nFunkční závislost v databázích chápeme jako vztah mezi atributy, kdy tvrzení, že atribut Y je funkčně závislý na atributu X značíme jako: \nTato závislost zajišťuje, že dva řádky mající stejnou hodnotu atributu X budou mít vždy stejnou hodnotu atributu Y. \nTranzitivní závislost pak chápeme jako vztah mezi třemi atributy (např. X, Y, Z), kdy atribut Y je funkčně závislý na atributu X, atribut Z je funkčně závislý na atributu Y, a proto lze implikovat, že atribut Z je také funkčně závislý na atributu X. \nTento vztah značíme jako:\n\n\nNejlépe však tuto normální formu lze pochopit na vypovídajícím příkladu. Mějme následující tabulku evidující jednotlivé filmy, jejich žánry a délku jejich stopáže:\n\nNa první pohled není s tabulkou nic v nepořádku. Tabulka splňuje druhou normální formu, všechny neklíčové atributy jsou závislé na celém primárním klíči (tedy v tomto případě na atributu \"ID Filmu\"). Přesto tato tabulka nesplňuje pravidla určená třetí normální formou. \nV tabulce výše vidíme, že primární klíč identifikující každý film rozhoduje o tom, jaký žánr bude zvolen, tedy jinými slovy atribut \"ID Žánru\" je funkčně závislý na atributu \"ID Filmu\" (ID Filmu → ID Žánru). Další závislost, kterou můžeme identifikovat je vztah identifikačního čísla žánru a názvu daného žánru, jinými slovy atribut \"Název žánru\" je funkčně závislý na atributu \"ID žánru\" (ID Žánru → Název žánru). Jak již z definice tranzitivní závislosti víme, z těchto dvou vztahů plyne i vztah třetí, určující funkční závislost atributu \"Název žánru\" na primárním klíči \"ID Filmu\". \n\nZpůsob, jakým lze třetí normální formu uspokojit je dekompozice tabulky, díky čemuž dosáhneme odstranění nalezené tranzitivní závislosti. Pro příklad výše by dekompozice vypadala následovně:\n\nRozkladem původní tabulky nyní dostáváme dvě tabulky, které již neobsahují žádné tranzitivní závislosti. Navíc jsme díky naplnění třetí normální formy napomohli ke snížení redundance dat.\n\nViz článek Boyceho–Coddova_normální_forma\n\nČtvrtá normální forma je dalším krokem po uplatnění Boyceho-Coddovy normální formy. Jak již bylo nastíněno v počátku, druhá, třetí a Boyceho-Coddova normální forma řeší funkční závislosti jednotlivých atributů, kdežto čtvrtá a pátá normální forma zkoumá vztahy složených primárních klíčů. Dle jedné z definic navíc od splnění všech předešlých normálních forem umožňuje rozlišení a oddělení nezávislých vícehodnotových atributů vytvářejících složený primární klíč. \n\nPožadavky pro splnění 4NF jsou tedy následující:\n\nMějme následující tabulku evidující záznamy o prodejcích, prodávaných produktech a pobočkách, kde nabízejí své produkty:\n\nStejně jako předchozí normální formy, i čtvrtá normální forma se snaží zamezit zbytečné redundanci dat. Množství záznamů v tabulce výše bylo zvoleno především proto, aby bylo možné ilustrovat, že i tato normální forma napomáhá ke snížení redundance dat. \n\nJelikož tabulka neobsahuje žádné neklíčové atributy (je tvořena pouze složeným primárním klíčem {Prodejce, Produkt, Pobočka}), máme zajištěné splnění všech předchozích normálních forem. Tato tabulka však nesplňuje pravidla určená čtvrtou normální formou. Vezmeme-li v úvahu, že všichni prodejci poskytují všechny své produkty na všech svých pobočkách, zjistíme, že složený klíč je bezpochyby tvořen z nezávislých dat, kdy produkt není vázán na určitou pobočku. Z toho důvodu je porušena čtvrtá normální forma a pro její splnění je zapotřebí provést dekompozici tabulky, která by vypadala následovně:\n\nPo dekompozici tabulky již máme splnění čtvrté normální formy zajištěné.\n\nPátá normální forma tkví ve splnění následujících podmínek:\nVe všech předchozích normálních formách nedocházelo dekompozicí tabulek ke ztrátě dat, ovšem upravíme-li příklad a situaci ze čtvrté normální formy, kdy prodejci již neposkytují všechny své produkty na každé své pobočce, ale pouze některé z nich, dojde při rozkladu ke ztrátě informací. \n\nMějme tedy následující upravenou tabulku z minulého příkladu:\n\nKdyž se pokusíme o dekompozici tabulky, stejně jako při uspokojování čtvrté normální formy, dostaneme následující:\n\nZajisté jsme dekompozicí pomohli snížit redundanci dat v naší databázi, která by byla zjevná především u rozsáhlých databází s velkým počtem záznamů. Ovšem ve výsledku jsme ztratili důležité informace o závislosti prodejců – produktů – poboček. Při aplikaci některého z možných spojení tabulek, např. přirozeného spojování (NATURAL JOIN), dostáváme následující výsledky:\n\nVšimněme si, že dle obdržených výsledků vrácených spojením tabulek \"Prodejce-Produkt\" a \"Prodejce-Pobočka\" došlo k vytvoření tří nových záznamů, které tvrdí, že např. Prodejce 01 prodává lyžařské brýle v Pardubicích, což ovšem v porovnání s původní tabulkou víme, že není pravda.\nUvažujme tedy o dekompozici původní tabulky na tři tabulky oproti dvěma původním. Tedy kromě tabulek Prodejce-Produkt a Prodejce-Pobočka přidáme ještě tabulku Pobočka-Produkt evidující vztah mezi produkty a jejich dostupností na jednotlivých pobočkách. Mějme tedy navíc následující tabulku:\n\nProblém však nastává ve chvíli, kdy se pokusíme tyto tři tabulky spojit a dostat tak původní data. Zjistíme, že se nám takové spojení realizovat nepodaří a že není způsob, jak bychom dekompozici původní tabulky mohli provést bezeztrátově. Tedy lze konstatovat, že tabulka Prodejce-Produkt-Pobočka již nelze dále bezeztrátově rozložit (je tedy v 5NF), a proto se musíme spokojit s redundancí dat původní tabulky pro zajištění, že nepřijdeme o žádná potenciálně důležitá data.\n\nVíme už tedy o jaké tabulce můžeme konstatovat, že je v páté normální formě. Ukažme si ještě tabulku, která pátou normální formu porušuje. Upravíme-li záznamy původní tabulky a určíme-li, že se v Praze prodávají všechny produkty (lyže a lyžařské brýle), ale v Pardubicích pouze lyžařské brýle, bude nová tabulka vypadat následovně: \n\nBudeme-li postupovat stejně jako při pokusu o dekompozici bezeztrátově nerozdělitelné tabulky z minulého příkladu, dostaneme následující tři tabulky:\n\nPři pokusu o jejich opětovné spojení, zjistíme, že se nám v tomto případě podařila bezeztrátová dekompozice a výsledkem naší selekce je totožná tabulka s tabulkou před rozdělením. Po spojení těchto tabulek tedy získáváme:\n\nJelikož se nám podařilo opětovně spojit tři rozdělené tabulky a získat tak nezměněnou původní tabulku, lze konstatovat, že tabulka nesplňuje pravidla stanovená pátou normální formou. Srovnáme-li oba příklady této normální formy, zjistíme, že hlavním rozdílem bylo uvedení rozšiřujících informací, které nejsou ihned zjevné při pohledu na samotnou tabulku. Identifikování tabulek, které porušují pátou normální formu bývá v praxi velmi složité, a navíc reálný přínos její aplikace bývá často nezřetelný. Pátá normální forma patří mezi formy založené spíše na teoretickém zázemí, postrádajíc reálně dosažitelné výsledky při aplikaci v praxi.\n\nNásledující normální formy jsou zřídka uváděny a obvykle se s nimi při normalizaci nesetkáváme. Většina z nich je postavena na čistě teoretickém modelu a jejich aplikace v praxi bývá přehlížena (občas záměrně).\nPro úplnost je vhodné uvést i tyto normy.\n\nNormální forma elementárních klíčů (z anglického \"Elementary key normal form\") je nadstavbou nad třetí normální formou a striktně spadá před BCNF, tedy platí pravidlo, že relace v EKNF jsou zároveň i ve třetí normální formě. Tuto normální formu představil v roce 1982 Carlo Zaniolo. EKNF cílí na zachycení hlavních kvalit jak třetí normální formy, tak BCNF a zároveň adresuje jejich problémy.\n\nFormální definice EKNF zní: \n\nNormální forma nezbytných n-tic (z anglického \"Essential tuple normal form\"), zkráceně ETNF, je jedna z nejnovějších normálních forem. Její představení proběhlo v roce 2012. \nJedná se o normální formu, která zaujímá místo mezi čtvrtou a pátou normální formou. Předmětem zkoumání této normální formy jsou funkční závislosti v relacích relačních databázích. Hlavní výhodou aplikace této normální formy je obdobně jako v případě ostatních normálních forem snížení redundance dat. \n\nDle znění formální definice je schéma relace R v normální formě nezbytných n-tic (ETNF) právě tehdy, když: \n\nNormální forma doménových klíčů (z anglického \"Domain-key normal form\") je další normální formou, jejíž autorem je R. Fagin. \n\nDle jedné z definic je DK/NF splněna, pokud:\n\nDle další definice je DK/NF splněna, pokud:\n\nPoznámka: V literatuře se můžeme setkat s chápáním DK/NF jako synonymem k šesté normální formě, ovšem dle definice Christophera Date se DK/NF od jím definované šesté normální formy liší.\n\nŠestá normální forma je poslední uváděná normální forma představená v roce 2003. Jejími autory jsou C. J. Date, H. Darwen a N. A. Lorentzos.\nCílem šesté normální formy je dekompozice relací na dále již neredukovatelné komponenty (relace).\n\nDle jedné z možných definic je tabulka v 6NF právě tehdy, když:\n\nŠestá normální forma nabírá na důležitosti s využitím dočasných datových uložišť a datových skladů.\n\n\n"}
{"id": "211906", "url": "https://cs.wikipedia.org/wiki?curid=211906", "title": "Akranes", "text": "Akranes\n\nAkranes je přístavním městem na západě Islandu. Na jeho rozloze 9 km² žilo k 1. lednu 2014 6699 obyvatel. Leží ve stejnojmenné obci, ale její celý název je Akraneskaupstaður.\n\nMěsto leží na jihozápadě Islandu u pobřeží zálivu Faxaflói v Atlantském oceánu. Leží na poloostrově mezi zálivy Hvalfjörður a Leirárvogur. U pobřeží je plochý, ale uprostřed se tyčí hora Akrafjall měřící až 643 m. Leží 25 kilometrů severozápadně od Reykjavíku. Je devátým největším městem na Islandu.\n\nKniha Landnámabók, která popisuje osidlování Islandu píše, že Akranes byl poprvé osídlen v roce 880. Založen ale byl až v 19. století jako rybářská vesnice. Od roku 1942 se počet obyvatel prudce zvyšuje.\n\nPro snadnější dopravu k hlavnímu městu zde byl v roce 1998 postaven podmořský tunel Hvalfjörður.\n\nFotbal má ve městě dlouhou tradici, místní klub ÍA je jeden z nejlepších fotbalových klubů na Islandu.\n\n"}
{"id": "211910", "url": "https://cs.wikipedia.org/wiki?curid=211910", "title": "Tuojiangosaurus", "text": "Tuojiangosaurus\n\nTuojiangosaurus („ještěr od řeky Tuo“) byl rod stegosauridního ptakopánvého dinosaura, žijícího v období svrchní jury (asi před 161 až 156 miliony let) na území současné Číny. Je možné, že rody \"Chialingosaurus\" a \"Chungkingosaurus\" jsou ve skutečnosti mladými jedinci tohoto rodu.\n\nTuojiangosaurus byl poměrně velkým a mohutným zástupcem své skupiny. Byl asi 6,5 až 7 metrů dlouhý a kolem 2800 kg vážící býložravý stegosauridní dinosaurus.\n\nRod \"Tuojiangosaurus\" je zatím největším a nejlépe známým asijským zástupcem čeledi Stegosauridae. Podobně jako jiné rody této čeledi, se vyznačoval malou, nízkou hlavou s bezzubým zobákem a malými zuby v čelistech, obloukovitým hřbetem, mohutně stavěným tělem, sloupovitými končetinami a dlouhým ocasem. Na hřbetě mel dvě řady vertikálně stojících kostěných špičatých plátů. Na konci svého svalnatého ocasu měl dva páry dlouhých trnů, jenž představovaly nebezpečnou zbraň. Jeden pár plochých trnů chránil plece tohoto dinosaura a je pravděpodobné, že krk a trup chránily malé kostěné hrboly.\n\n\"Tuojiangosaurus\" byl přizpůsobený spásání přízemní vegetace. Hlavu nosil pravděpodobně méně než půl metru nad zemí. Představoval zřejmě zvíře žijící samotářsky a nebo v malých skupinkách, protože na rozdíl od některých jiných skupin dinosaurů (Ceratopsidae, Ornithopoda či Sauropoda) nejsou indície či důkazy, které by nasvědčovaly skupinovému životu některého ze zástupců infrařádu Stegosauria. Navzdory samotářskému způsobu života se zřejmě nemusel obávat dravých dinosaurů, kteří žili po jeho boku (např. \"Monolophosaurus\", \"Sinraptor\"). V případě napadení dravcem se nejspíš uměl dobře bránit nebezpečnými trny na ocase.\n\nHřbetní pláty mu nesloužily na obranu. Byly poměrně křehké, plné krevních kanálků, nevhodné na ochranu před silnými drápy či zuby teropodů. Jejich účelem bylo pravděpodobně vyzařování přebytečného tepla, případně předvádění se samců před samicemi.\n\n"}
{"id": "211911", "url": "https://cs.wikipedia.org/wiki?curid=211911", "title": "Idmón", "text": "Idmón\n\nIdmón ( , latinsky \"Idmon\") je v řecké mytologii jeden z věštců na lodi Argó. \n\nIdmón pocházel z Argu a byl Apollónovým synem. Druhý věštec na palubě byl Mopsos z kmene Lapithů, u Apollóna se údajně vyučil. \n\nIdmónovi nebylo souzeno prožít celou cestu i slavný návrat do vlasti s posádkou lodi. Když loď po mnoha dnech plavby opustila starého slepého Fínea, kterého od hrozných Harpyjí osvobodili Kalaís a Zétés, a když loď šťastně proplula nebezpečnými skalami jménem Symplégady, přivítal je ve své zemi král Lykos. \n\nPřed naloďováním příštího dne napadl věštce Idmona divoký kanec a na rány, které mu způsobil, tento muž zemřel. Posádka za něj truchlila tři dny. Poté onemocněl kormidelník Tífys a po několika hodinách zemřel také. Jeho druhové oba plavce trpce oplakávali a navršili jim mohyly.\n\n"}
{"id": "211915", "url": "https://cs.wikipedia.org/wiki?curid=211915", "title": "Hylás", "text": "Hylás\n\nHylás (starořecky \" Ὕλας\", latinsky \"Hylas\") je v řecké mytologii přítel, panoš nebo také štítonoš velkého hrdiny Hérakla.\n\nHylás pocházel z kmene Dryopů. Když se loď Argó připravovala na cestu za zlatým rounem do daleké Kolchidy, její velitel Iásón z Iolku shromažďoval muže z celého Řecka. Mezi jinými na tuto plavbu nastoupili také Héraklés a Hylás.\n\nJejich plavba však netrvala dlouho. Hned po zastávce na ostrově Lémnos, odkud mimochodem musel právě Héraklés posádku včetně jejího velitele dosti rozzlobeně nutit k další plavbě, tolik se Argonautům líbilo ve společnosti osamělých žen. Nakonec však Héraklovo pobízení bylo účinné a loď se vydala dál. Na území Dolionů zažili děsivou\nbitvu proti spřátelenému králi Kyzikovi, s jehož vojáky se Argonauti ve tmě nepoznali a měli jeden druhého za nepřítele. Když poznali, proti komu bojují, bylo pozdě — král Kyzikos byl v té šarvátce zabit.\n\nKdyž bylo po pohřebních obřadech, vyplula loď dál a cestou Héraklovi prasklo veslo. Loď přistála v ústí řeky v Mýsii a Héraklés vyšel na břeh hledat vhodný strom. Hylás vyšel také na břeh, když se však ani po dlouhé době nevracel, Héraklés se dal do hledání a spolu s ním i další člen posádky Polyfémos z Arkádie. Ten potvrdil, že slyšel Hylovo volání, šel po stopách, ale nenašel nic než džbánek na břehu tůně. Volali a hledali, nic nepomohlo.\n\nKdyž se Héraklés nevracel na loď, dal Iásón rozkaz k vyplutí, což vyvolalo značnou nevoli některých členů posádky, kteří bez Hérakla nechtěli odplout. Stalo se však podle vůle Iásonovy a Argonauti pluli dál sami.\n\nHéraklés hrozil Mýsii zpustošením, pokud by dál Hyla nehledali. Tak prý zůstaly ještě dnes slavnosti, na nich kněz vyvolá třikrát Hylovo jméno a všichni předstírají, že Hyla hledají.\n\nByly vysloveny dvě domněnky: Hylás štval jelena, ten skočil do tůňky, proměnil se v krásnou vílu a ta Hyla zvábila pod vodní hladinu. Druhá verze praví, že se do mladíka zamilovala nymfa Dryopé, která ho stáhla pod hladinu a žila tam s ním a svými družkami.\n\n\n"}
{"id": "211916", "url": "https://cs.wikipedia.org/wiki?curid=211916", "title": "Muzejní noc", "text": "Muzejní noc\n\nMuzejní noc je akce, při níž jsou muzea, galerie a památkové objekty otevřeny déle než obvykle (někdy i přes půlnoc) a vstupné do nich je navíc buď snížené, nebo úplně zdarma. Organizátoři muzejních nocí se tak snaží vzbudit v řadách široké veřejnosti zájem o muzea a podobné instituce. Muzejní noci bývají doprovázeny posilovou a kyvadlovou dopravou, která bývá rovněž zdarma.\nPrvní ročník akce proběhl v roce 1997 v Berlíně, v České republice pak v roce 2004 v Praze, a její výrazný ohlas mezi návštěvníky zapříčinil rozšíření této akce i do dalších měst České republiky.\n\nPražská muzejní noc se poprvé uskutečnila v roce 2004. Od té doby přináší každoročně návštěvníkům možnost prozkoumat kulturní dědictví metropole v tak trochu jiném světle. Většina muzeí a galerií je otevřena v sobotu od 19 hodin do 1 hodiny následujícího dne. Zapojená muzea nabízejí návštěvníkům Pražské muzejní noci kromě nezvyklé noční prohlídky svých expozic, výstav či objektů i bohatý doprovodný program v podobě koncertů, divadelních i filmových představení, workshopů, výtvarných dílen, přednášek a ochutnávek. Na své si přijdou i nejmenší návštěvníci muzeí.\n\nMezi jednotlivými objekty Pražské muzejní noci je zajištěna přeprava pomocí bezplatných speciálních muzejních autobusových linek Dopravního podniku hl. m. Prahy. Provoz metra ze soboty na neděli bývá prodloužen do 01.00 hodin, navazuje povrchová doprava. Provoz parkovišť P+R byl v roce 2015 také prodloužen přibližně do 2.00 hodin. \n\nStatistický přehled Pražských muzejních nocí:\nJiž od roku 2005 se v Brně koná muzejní noc, při které jsou všechna muzea v Brně a okolí otevřena od 18 hodin do půlnoci. Vstupné do muzeí je symbolické. Jezdí k nim bezplatné mimořádné linky MHD. K Technickému muzeu jezdí historické autobusy (exponáty Technického muzea). Dále jezdí autobusy k Památníku Mohyla míru, ke klášteru do Rajhradu, ke hradu Špilberk a dále do okolních muzeí v Brně. Kromě všech brněnských muzeí bývají otevřené i některé další kulturní instituce, knihovna, nezávislá kulturní střediska.\n\nPod heslem \"NESPĚTE! JDĚTE ZA UMĚNÍM! ...Poznáte umění v jiném světle\" probíhá každoročně ve Zlíně Galerijní a muzejní noc. Hlavním pořadatelem akce je Krajská galerie výtvarného umění. Noční setkání s uměním proběhlo ve Zlíně v roce 2012 potřetí a propojilo 18 míst napříč městem Zlínem. Přípravu programu si vzalo za své patnáct kulturních soukromých i veřejných institucí, množství galerií, město Zlín, Muzeum jihovýchodní Moravy, Alternativa - kulturní institut Zlín, Městské divadlo Zlín, Evangelický kostel či zlínská hvězdárna a cestu si do nich při posledním ročníku našlo více než pět tisíc návštěvníků. Do všech prostor a expozic je tuto noc vstup volný a příznivci umění mohou pro přepravu mezi jednotlivými místy využít dvou speciálních linek - městem brázdí stylový autobus a historický trolejbus Dopravní společnosti Zlín-Otrokovice.\n\n"}
{"id": "211917", "url": "https://cs.wikipedia.org/wiki?curid=211917", "title": "Jérôme Lejeune", "text": "Jérôme Lejeune\n\nProfesor Jérôme Jean Louis Marie Lejeune (13. června 1926, Montrouge, Francie – 3. dubna 1994, Paříž) byl francouzský lékař a genetik, špičkový specialista na mentální poruchy u dětí a jeden z nejvýznamnějších vůdců protipotratového hnutí. Je považován za jednoho ze zakladatelů moderní genetiky člověka a lékařské genetiky.\n\nV roce 1958 identifikoval příčinu Downova syndromu jako nadpočet jednoho z chromozómů a jako první lékař tak jasně prokázal souvislost mezi genetickou vadou a mentální retardací. Syndrom je pojmenován podle jiného lékaře John Langdon Haydon Downa, který jej v roce 1858 poprvé popsal. V roce 1963 prof. Lejeune jako první popsal a diagnostikoval syndrom kočičího mňoukání (též Lejeunův syndrom či Cri du chat).\n\nByl členem Papežské akademie věd (od 1974) a prvním prezidentem Papežské akademie pro život (krátce 1994). V roce 2007 otevřela katolická církev proces jeho svatořečení.\n\nJérôme Lejeune se po vystudování medicíny soustředil na specifickou oblast pediatrie, problematiku mentálně postižených dětí. Vynaložil značné úsilí, aby zjistil, odkud se berou, v roce 1958 identifikoval příčinu Downova syndromu jako nadpočet jednoho z chromozómů (později byl identifikován jako chromozóm č. 21) a jako první lékař tak jasně prokázal souvislost mezi genetickou vadou a mentální retardací. Práce o tomto jevu vyšla v roce 1959. Týž rok se oženil s Birthe Brigsted, s níž měl později dva syny a tři dcery.\n\nV roce 1963 jako první popsal a diagnostikoval syndrom kočičího mňoukání (též Lejeunův syndrom či Cri du chat). Vyvinul metody, které umožňují podobné choroby poměrně snadno diagnostikovat už před narozením. Pro své objevy je považován za jednoho ze zakladatelů moderní genetiky člověka a lékařské genetiky.\n\nLejeune byl odpůrce interrupcí a byl pobouřen eugenickou praxí, která se ve vztahu ke geneticky podmíněným mentálním retardacím rozšířila, když jiní lékaři použili jeho objevy, aby diagnostikovali postižené plody a doporučovali u nich interrupci. Velice ostře to odsuzoval a brzy se stal vůdčí osobností protipotratového hnutí, formuloval jeho stanoviska a zastupoval ho jako jeho vědecký expert před soudy a parlamentními komisemi. Jeho angažovanost značně narušila jeho vztahy s některými kolegy, zostřili se rozpory se stoupenci práva na interrupci.\n\nV roce 1964 se stal prvním profesorem základů genetiky na lékařské fakultě Sorbony, v roce 1974 jej papež Pavel VI. jmenoval členem Papežské akademie věd. V roce 1981 byl zvolen za člena Akademie etických a politických věd, v roce 1983 do Národní lékařské akademie. Úzce se spřátelil a spolupracoval s papežem Janem Pavlem II., který jej v roce 1994 jmenoval prvním prezidentem Papežské akademie pro život. Krátce poté Lejeune podlehl rakovině.\n\nŘímskokatolická církev jej od roku 2007 vede jako kandidáta blahořečenía v roce 2008 obdržel posmrtně Cenu Matky Terezy.\n\n"}
{"id": "211919", "url": "https://cs.wikipedia.org/wiki?curid=211919", "title": "Meduňka lékařská", "text": "Meduňka lékařská\n\nMeduňka lékařská (\"Melissa officinalis\") je léčivá rostlina z čeledi hluchavkovitých.\n\nJe to vytrvalá rostlina dorůstající výšky 70–150 cm. Aromatické listy jsou vstřícné, řapíkaté, vejčité, hrubě pilovité a příjemně voní po citrónu. Bílé květy vyrůstají po třech až šesti v lichopřeslenech v paždí horních listů. Kalich je dvoupyský, stejně jako bílá koruna dorůstající 12 až 15 mm. Kvete od června do srpna.\n\nPůvodní oblastí rozšíření je východní Středozemí a Malá Asie. Ve střední Evropě se pěstuje na polích a zahradách, občas zplaňuje. Vyhovují jí chráněné a slunné polohy s propustnou humózní půdou.\n\nMeduňka obsahuje asi 0,1 % silic (citral, citronelal, citronelol, geraniol, linalol) a asi 4 % tříslovin, kyseliny hydroxytriterpenové (např. kyselina ursolová). Dále, a to v menším množství, hořčin, sliz, flavonoidy a minerální látky.\n\nMeduňkový čaj z listů snižuje stres, uklidňuje, uvolňuje, zpříjemňuje spánek a zajišťuje dobré zažívání. Nově se uznávají protivirové účinky, zvláště u herpesvirů (opary). Z listů se rovněž připravuje meduňkový likér. Nať se používá v lidovém lékařství jako hypnotikum a sedativum. Používá se také jako koření. V kuchyni se pro svou citrusovou vůni za čerstva přidává do míchaných nápojů a ovocných salátů.\n\nSbírá se list nebo celá nať – zásadně před květem. Je třeba sušit ji rychle, ne však na slunci, vhodné jsou nízké teploty. Tradičně se používá vnitřně výluh samostatně nebo ve směsi, hlavně s kozlíkem a chmelovými šišticemi.\n\n\n \n"}
{"id": "211928", "url": "https://cs.wikipedia.org/wiki?curid=211928", "title": "Wu Tchien-ming", "text": "Wu Tchien-ming\n\nWu Tchien-ming (: ; 19. října 1939 − 4. března 2014) byl čínský filmový režisér. Bývá označován za kmotra 5. generace čínských filmařů.\n\nWu Tchien-ming se narodil v čínské provincii Šen-si. Ještě před kulturní revolucí absolvoval pekingskou filmovou akademii. V roce 1984 vedl známé studio Xian. Kvůli politickým neshodám odešel v roce 1989 do USA. V roce 1994 se však vrátil zpět do Číny a pracoval tam ve filmové i televizní tvorbě.\n\nWu režíroval následující filmy:\n\n"}
{"id": "211930", "url": "https://cs.wikipedia.org/wiki?curid=211930", "title": "Cholera v Praze", "text": "Cholera v Praze\n\nCholera v Praze je český němý film natočený režisérem Aloisem Jalovcem pro filmovou společnost Illusion v roce 1913 podle zpráv v tisku o šířící se epidemii cholery ve velkých evropských městech.\n\nDěj filmu vychází z dobového strašáku šířeného tehdejším tiskem o šíření cholery po Evropě. Byl vlastně satirou na vytváření zbytečné paniky mezi lidmi, čímž měl novátorský význam. Přesný děj filmu však není znám; pro filmovou historii byly důležité informace Katy Kaclové-Vališové (J. S. Kolár, Myrtil Frýda: Československý němý film 1898 - 1930), premiéra filmu byla anoncována v \"Národní politice\" 16. ledna 1914.\n\nZákladem pro snímek, který ve své době dosáhl velkého úspěchu u diváků, se staly zprávy v tehdejším tisku o šířící se epidemii cholery po velkých evropských městech. S nápadem převést zprávy na filmové plátno přišli hlavní herečtí protagonisté Katy Kaclová-Vališová a Antonín Michl. Snímek, který byl natočen v roce 1913 pro filmovou společnost Illusion, byl do kin uveden začátkem roku 1914. Režie se ujal spolumajitel Illusionu Alois Jalovec, který se postavil i za kameru. Interiéry snímku byly natáčeny na střeše paláce Koruna v Praze, za externiéry filmaři zašli do Stromovky. Zajímavostí je, že Alois Jalovec se pokusil část filmu ručně kolorovat. V jedné scéně filmu potřeboval Jalovec nějak znázornit, jak herec představující člověka postiženého cholerou, hraje v obličeji všemi barvami. Situaci vyřešil ručním kolorovaním filmového pásu při kterém použil všech základních barev duhy. Takto vytvořený efekt slavil u diváků obrovský úspěch. Film, ani žádná z jeho částí, se do dnešních dnů nedochoval. Národní filmový archiv vlastní pouze čtyři fotografie z filmu.\n\n\n"}
{"id": "211931", "url": "https://cs.wikipedia.org/wiki?curid=211931", "title": "Chuang Ťien-sin", "text": "Chuang Ťien-sin\n\nChuang Ťien-sin (: , pinyin: \"Huáng Jiànxīn\"; narozen 14. června 1954) je čínský filmový režisér. Patří k čelním představitelům 5. generace čínských filmařů. Do české distribuce se dostal jeho film Nevěsta dřevěného muže (1994).\n\n"}
{"id": "211932", "url": "https://cs.wikipedia.org/wiki?curid=211932", "title": "Neuralgie trojklaného nervu", "text": "Neuralgie trojklaného nervu\n\nNeuralgie trojklaného nervu (neuralgie trigeminu) je bolestivé chronické onemocnění tohoto nervu, které může být v širším smyslu vyvolané různými problémy, například anatomickými disproporcemi, poraněním či infekcí.\n\nPravou, tzv. esenciální neuralgii, charakterizují bleskově vznikající, šlehající bolesti, které vždy postihují pouze jednu polovinu obličeje. Často jsou vnímány jako bolest zubů. Vzniku bolestí předchází většinou zarudnutí postižené oblasti kůže a kromě toho nos, slzné a slinné žlázy vylučují větší množství sekretů než normálně. Po každém záchvatu bolesti je postižená oblast kůže na malou chvíli jakoby otupená a necitlivá.\n\nToto onemocnění zachvacuje většinou pouze jednu z tří větví trojklaného nervu. Postiženi bývají spíše starší lidé.\n\nNeuralgie druhé a třetí větve trojklaného nervu se často projevuje především bolestí zubů, což může někdy vést k nesprávné diagnóze. V případě, že si lékař – především zubař – neuvědomí, že tyto potíže by mohly být způsobeny neuralgií trojklaného nervu, může nevhodnými zákroky, např. vytržením podezřelých zdravých zubů, ještě více poškodit zdraví pacienta.\n"}
{"id": "211934", "url": "https://cs.wikipedia.org/wiki?curid=211934", "title": "McDonnell Douglas", "text": "McDonnell Douglas\n\nMcDonnell Douglas byl americký výrobce letadel. Vyráběl řadu různých komerčních a vojenských letadel. Firma se v roce 1997 sloučila s Boeingem a vznikla The Boeing Company.\n\nSpolečnost byla založena z firem Jamese Smitha McDonnella a Donalda Willse Douglase. Oba muži byli původem Skoti. Douglas byl šéf inženýr v Glenn L. Martin Company. Když tuto společnost Douglas opustil, založil Davis-Douglas Company v roce 1920 v Los Angeles. V roce 1921 vykoupil svůj podíl ve firmě a přejmenoval ji na Douglas Aircraft Company.\n\nMcDonnell založil J.S. McDonnell & Associates v Milwaukee v roce 1928. Jeho plán byl produkovat osobní letadla, ale v roce 1929 jeho společnost zkrachovala. Šel tedy pracovat do Glenn L. Martin, odkud v roce 1938 odešel a zkusil založit opět svou vlastní firmu. Ta se jmenovala McDonnell Aircraft Corporation.\n\nDruhá světová válka byla hlavním příjmem pro Douglase. Jeho společnost vyprodukovala mezi lety 1942 a 1945 skoro 30 000 letadel a jeho pracovní síla stoupla na 160 000.\n\nPo válce Douglas pokračoval ve výrobě nových letadel například DC-6 (1946) a DC-7 (1953). Krátce na to přešel na proudový pohon. První proudové stroje byly pro armádu - F3D Skyknight (1948) a F4D Skyray (1951). Douglas také vyrobil komerční proudová letadla - DC-8 (1958). McDonnell také vyvíjel proudová letadla například úspěšný FH-1 Phantom. Stal se hlavním dodavatelem pro námořnictvo Spojených států pro které vyrobil F2H Banshee, F3H Demon, a F-101 Voodoo.\n\nObě společnosti začaly používat řízené střely. Douglas hlavně rakety vzduch-vzduch. McDonnell vyrobil mnoho střel, např. ADM-20 Quail. McDonnel i Douglas byli jedni z hlavních dodavatelů pro armádu, ale oba měli hospodářské problémy.\n\nPozději začaly obě firmy uvažovat o sloučení; došlo k němu nakonec 28. dubna 1967. Nově vzniklá společnost byla nazvána McDonnell Douglas Corporation.\n\nMcDonnell Douglas se sloučil s Boeingem v roce 1997 za 13 miliard dolarů a vznikla The Boeing Company.\n\n\n"}
{"id": "211935", "url": "https://cs.wikipedia.org/wiki?curid=211935", "title": "Čchen Kchaj-ke", "text": "Čchen Kchaj-ke\n\nČchen Kchaj-ke (: ; narozený 12. srpna, 1952) je čínský filmový režisér, jeden z představitelů 5. generace čínských filmařů. Jeho filmy točené v Číně jsou obvykle financovány ze zahraničí a nedostanou se do domácích kin. V české distribuci byly mimo jiné jeho snímky Sbohem, má konkubíno (1996), Svůdný měsíc (1996), Zabij mě něžně, Dalších deset minut (povídka \"100 Flowers Hidden Deep\", 2002) a Úpis (2005).\n"}
{"id": "211936", "url": "https://cs.wikipedia.org/wiki?curid=211936", "title": "Bulharská Wikipedie", "text": "Bulharská Wikipedie\n\nBulharská Wikipedie je verze Wikipedie v bulharštině. Byla založena 6. prosince roku 2003. V lednu 2020 obsahovala přes 258 000 článků a pracovalo pro ni 27 správců. Registrováno bylo přes 262 000 uživatelů, z nichž bylo asi 750 aktivních. V počtu článků byla 34. největší Wikipedie. Je sedmou největší verzí psanou ve slovanském jazyce.\n\n"}
{"id": "211937", "url": "https://cs.wikipedia.org/wiki?curid=211937", "title": "Galicijská Wikipedie", "text": "Galicijská Wikipedie\n\nGalicijská Wikipedie je verze Wikipedie v galicijštině. Byla založena 8. března 2003. V lednu 2020 obsahovala přes 160 000 článků a pracovalo pro ni 9 správců. Registrováno bylo přes 103 000 uživatelů, z nichž bylo asi 240 aktivních. V počtu článků byla 48. největší Wikipedie.\n\n"}
{"id": "211938", "url": "https://cs.wikipedia.org/wiki?curid=211938", "title": "Čang I-mou", "text": "Čang I-mou\n\nČang I-mou (čínsky: , pinyin: Zhāng Yìmóu; *14. listopadu 1951, Si-an, Čína) je čínský filmový režisér, herec a kameraman, jeden z představitelů 5. generace čínských filmařů. Jeho častým tématem je postavení žen ve společnosti.\n\nPo skončení Kulturní revoluce a znovuotevření vysokých škol vystudoval na Pekingské filmové akademii (). Po ukončení studií v roce 1982 nastoupil jako kameraman do periferního filmového studia v provincii Kuang-si. Zde se podílel na vzniku přelomovém snímku Žlutá země () režiséra Čchen Kchaj-keho () z roku 1984. Ve stejném období, tedy během války s Japonskem, se odehrává film Rudé pole () z roku 1987, díky němuž se dokázal výrazně prosadit také jako režisér. Jeho film Ťü Tou () z roku 1990 byl jako první čínský film nominován na oskara v kategorii nejlepší neanglicky mluvený film. Z úvodu 90. let pochází také Čangův další výraznější počin – film Žít () z roku 1994.\n\nPři produkci svých neservilních snímků však stále narážel čínskou cenzuru a projekce jeho filmů bývaly často zakazovány. Před dokončením Šanghajské triády (; 1995) musel provést sebekritiku, na několik let mu bylo zakázáno natáčet filmy, a nesměl ani emigrovat. Následně mu bylo opět povoleno filmovat, ve své tvorbě z počátku 21. století se pak zaměřil převážně na filmy s politicky nezávadnou historickou a akční tematikou. Z tohoto období pocházejí pro českého diváka nejznámější snímky Hrdina (; 2002), Klan létajících dýk (; 2004) a Kletba zlatého květu (; 2007).\n\nDokladem Čang I-mouova věhlasu i postupného smíření s režimem se stala skutečnost, že byl jmenován hlavním režisérem úvodního a závěrečného ceremoniálu Letních olympijských her v Číně konaných roku 2008.\n"}
{"id": "211940", "url": "https://cs.wikipedia.org/wiki?curid=211940", "title": "Grupová rychlost", "text": "Grupová rychlost\n\nGrupová rychlost ve fyzice je rychlost přenosu energie vlněním. Přenosem energie se mohou šířit signály, takže grupová rychlost nemůže být větší než rychlost světla ve vakuu (na rozdíl od fázové rychlosti). Můžeme ji určovat pro nejrůznější druhy mechanického i nemechanického vlnění: vlny na vodě, seizmické vlny při zemětřesení, světlo ve skle, zvuk, elektromagnetické vlny v plazmatu a podobně. V kvantové mechanice se pohyb částice popisuje pomocí vln, jejichž grupová rychlost odpovídá klasické rychlosti částice.\n\nGrupová rychlost formula_1 je určena vztahem\nkde formula_3 je úhlová frekvence a formula_4 je vlnový vektor. (Značka formula_5 znamená parciální derivaci.) Odhlédneme-li od směru šíření vln, lze velikost grupové rychlosti počítat poněkud jednodušeji podle vztahu\nkde formula_7 je vlnové číslo a formula_8 je vlnová délka. Vztah mezi formula_9 a formula_10 udává disperzní relace, která charakterizuje chování daného typu vln v daném prostředí.\n\nJe vidět, že grupová rychlost obecně závisí na vlnové délce, takže vlny různých frekvencí se mohou šířit různě rychle. Není-li vlna monofrekvenční, tj. skládá-li se z více harmonických postupných vln různých frekvencí, pak vlny vytvářejí skupiny – grupy, kterým se v češtině říká vlnový balík nebo vlnové klubko. Grupová rychlost udává rychlost šíření celého balíku. Vlny s větší fázovou rychlostí zdánlivě vznikají na konci balíku, šíří se po něm dopředu a na předním konci zanikají.\n\nObrázek ilustruje situaci pro případ dvoufrekvenční vlny na hluboké vodě. Červená tečka se pohybuje fázovou rychlostí. Zelená tečka se pohybuje zároveň s balíkem grupovou rychlostí, která je v tomto případě poloviční oproti fázové.\n\nNedochází-li k disperzi, šíří se vlny všech vlnových délek stejnou rychlostí. Platí to například pro elektromagnetické vlny ve vakuu. Disperzní relace pak říká, že úhlová frekvence je přímo úměrná vlnovému vektoru:\nKonstanta úměrnosti formula_12 má zjevně význam grupové rychlosti, protože\nFázová rychlost je v tomto případě stejná jako grupová, protože formula_14.\n\nNeuvažujeme-li povrchové jevy a je-li hloubka vody formula_15, platí pro vlny na vodě disperzní relace\nkde formula_17 je tíhové zrychlení. Vyjádříme-li odtud úhlovou frekvenci\nmůžeme dle definice spočítat grupovou rychlost.\nFázová rychlost pro tento případ vychází formula_20, což je dvojnásobek grupové rychlosti. Protože formula_10 je nepřímo úměrné vlnové délce formula_8, je vidět, že obě rychlosti jsou přímo úměrné formula_23. Delší vlny se tedy na vodě šíří rychleji. Tomu říkáme normální disperze. Naproti tomu při tzv. anomální disperzi by rychlost delších vln vyšla menší než rychlost kratších vln.\n\n"}
{"id": "211942", "url": "https://cs.wikipedia.org/wiki?curid=211942", "title": "Edmontonia", "text": "Edmontonia\n\nEdmontonia (pojmenována podle místa prvního nálezu - Edmonton v Kanadě) byl asi 6 až 7 metrů dlouhý a 3 tuny vážící býložravý dinosaurus. Žil před asi 76 až 69 milióny let (svrchní křída). Fosilie tohoto rodu byly objeveny v kanadské Albertě a americké Montaně a Texasu. Původně byly pojmenovány jako \"Palaeoscincus\" (\"pravěký scink\"), toto rodové jméno je však dnes již neplatné.\n\nTento dinosaurus měl srostlými kostěnými pláty obrněnou hlavu, která měla díky zužujícímu se rypáku při pohledu shora tvar hrušky. Morfologie zubů a také lebky naznačuje, že si vybíral měkčí vegetaci. Disponoval také mohutnými dopředu směrujícími ostny na plecích, mezi kterými se nacházely ploché kostěné desky, chránící oblast mezi rameny a krkem. Díky nim se nemusel spoléhat jen na pasivní obranu před dravci, ale mohl na ně i zaútočit tak, že jim rozpáral břicho. Když to nepomohlo, trup a ocas měl dobře chráněný před zuby dravců kostěným pancířem, i když bez větších kostěných desek nebo ostnů. Dvojice největších kostěných ostnů na plecích byla jakoby rozťatá, vybavená dvěma hroty.\n\nKostěné zbraně nemusel rod \"Edmontonia\" využívat jen na obranu před dravci, ale zároveň je mohli využívat samci po dobu vzájemného zápolení. Byl to převážně samotář, případně putoval krajinou v malých více či méně náhodných skupinách. Známějším příbuzným tohoto rodu byl například později žijící rod \"Ankylosaurus\".\n\n"}
{"id": "211943", "url": "https://cs.wikipedia.org/wiki?curid=211943", "title": "Denversaurus", "text": "Denversaurus\n\nDenversaurus („Denverský ještěr“) byl obrněný nodosauridní dinosaurus. Žil na konci svrchní křídy (stupeň maastricht) na území dnešního západu Severní Ameriky (státy Jižní Dakota, Texas a Wyoming). Šlo o posledního známého nodosaurida, žijícího před hromadným vymíráním na konci křídy.\n\nPrvní exemplář tohoto dinosaura byl objeven v roce 1922, vědecky popsán byl roku 1943 (ještě pod názvem \"Edmontonia longiceps\"). Roku 1988 přisoudil materiálu vlastní rodové jméno \"Denversaurus\" paleontolog Robert T. Bakker. V pozdějších letech byla platnost tohoto rodu často zpochybňována, v roce 2015 ji však podpořil na základě fylogeneze Michael Burns. Celkem jsou známy tři exempláře, které by mohly k tomuto rodu patřit, kromě holotypu DMNH 468 jde také o lebku s označením AMNH 3076 a nejkompletnější exemplář BHI 127327. Fosilie tohoto dinosaura byly objeveny například v sedimentech souvrství Lance nebo Hell Creek.\n\nTento robustní čtyřnohý býložravec s tělesným \"pancířem\" dosahoval délky kolem 6 metrů a hmotnosti asi 3000 kilogramů, patřil tedy k velkým nodosauridům. Lebka holotypu je dlouhá téměř 50 cm a široká necelých 35 cm.\n\n"}
{"id": "211944", "url": "https://cs.wikipedia.org/wiki?curid=211944", "title": "Miloš Vávra (1894)", "text": "Miloš Vávra (1894)\n\nMUDr. Miloš Vávra, občanským jménem Miloslav Vávra, (1. ledna 1894 Praha – 21. srpna 1964 Praha) byl český amatérský herec, civilním povoláním lékař. Jeho otcem byl herec Jan Vávra, jeho bratr Jan Hilbert Vávra byl český operní pěvec a výtvarník.\n\nNarodil se v Praze do známé mlynářské a umělecké rodiny. Jeho otcem byl herec Národního divadla Jan Vávra. V letech 1913-1920 studoval medicínu na Lékařské fakultě pražské Univerzity Karlovy a stal se klasickým lékařem. Přestože se dal na lékařskou dráhu, měl herecké sklony natolik natolik poděděny, že od roku 1913 hrál v několika němých filmech. Hned ve filmu \"Konec milování\" hrál v hlavní roli sňatkového podvodníka Freda, v \"Paličově dceři\" z roku 1923 vystoupil v roli Toníka Jedličky. Ještě v roce 1935 přijal roli lékaře Materny v zapomenutém snímku \"Osudná chvíle\". Pohostinsky také vystupoval i na předních \npražských divadelních scénách.\n\nJe pochován na Vinohradském hřbitově v Praze. \n\n\n"}
{"id": "211945", "url": "https://cs.wikipedia.org/wiki?curid=211945", "title": "Wikipedie ve zjednodušené angličtině", "text": "Wikipedie ve zjednodušené angličtině\n\nWikipedie ve zjednodušené angličtině je verze Wikipedie napsaná v jednoduché angličtině. Mnoho článků je kratších než v anglické wikipedii. V lednu 2020 měla přes 153 000 článků a pracovalo pro ni 16 správců. Registrováno bylo přes 923 000 uživatelů, z nichž bylo asi 870 aktivních. V počtu článků byla 50. největší Wikipedie.\n\nWikipedie ve zjednodušené angličtině, tzv. Basic English, užívá co nejjednodušší jazyk, aby ji byli schopni číst i lidé s nižší úrovní znalosti angličtiny. Cílem je užívat pouze 1000 (maximálně 3000) nejobvyklejších anglických slov a co nejjednodušší gramatické a stylistické prostředky (autoři se např. snaží vyhýbat trpnému rodu). Přesná pravidla zjednodušování ovšem neexistují. Gramatika angličtiny se nemění, pouze je snaha je naplnit co možná nejjednodušeji a nejsrozumitelněji. Většina článků jsou překlady z jiných Wikipedií či „zjednodušené verze“ článků na anglické Wikipedii.\n\n"}
{"id": "211948", "url": "https://cs.wikipedia.org/wiki?curid=211948", "title": "Čang Jüan", "text": "Čang Jüan\n\nČang Jüan (: , pinyin: \"Zhāng Yuán\"; narozený 1963) je čínský filmový režisér, jeden z představitelů 6. generace čínských filmařů. Bývá označován za pionýra nezávislých čínských tvůrců 90. let.\n\nV západním světě se proslavil filmem Parchanti z Pekingu (, 1993), vyprávějícím příběh rockového muzikanta a jeho nechtěně těhotné přítelkyně. Takové téma bylo pro čínský režim tabu a Čang Jüan musel posléze čelit omezením v tvorbě. Přesto se dál věnoval provokativním tématům. Jeho snímek Východní palác, Západní palác (, 1996) je portrétem gaykultury v Pekingu.\n"}
{"id": "211949", "url": "https://cs.wikipedia.org/wiki?curid=211949", "title": "Travian", "text": "Travian\n\nTravian je strategická webová hra, ve které hráči rozvíjejí svoje vesnice, obchodují a bojují. Hra pochází z Německa a v druhé polovině nultých let 21. století se stala velmi populární i v Česku. Hra byla spuštěna v roce 2004, česká verze pak roku 2006.\n\nKoncept hry se podobá hře Divoké kmeny, která také pochází z Německa. Mezi oběma hrami jsou však i rozdíly – v Divokých kmenech např. nejsou národy a vesnice se nedají zakládat.\n\nProstředí hry je zasazené do pozdní antiky. Hráč může hrát za jeden ze tří národů: Římané, Germáni a Galové. Každý národ má své výhody a nevýhody: Římané mohou stavět pole a budovu současně, ale mají nejdražší jednotky, Germáni mají nejlevnější jednotky, vhodné pro agresivní hráče, kteří mají s hrou již zkušenosti a mohou vykrást i část úkrytu, Galové mohou vyrábět pasti na nepřátelské vojáky, mají větší kapacitu úkrytů, nejrychlejší jednotky a jsou lepší v obraně. Hráčům co hrají Travian poprvé je doporučovan národ Galové. Volba národa ale nijak neomezuje obchod či boj s jinými národy. Hráči mohou vytvářet „aliance“ a v jejich rámci uzavírat spojenectví či vyhlašovat války. Ve svých vlastních vesnicích staví hráči budovy a vylepšují pole, doly a lesy tak, aby zvýšili produkci surovin. V příslušných budovách ( kasárny, stáje a dílny ) také mohou stavět vojenské jednotky. S nimi pak mohou útočit na jiné vesnice či oázy, a získávat tak další suroviny, ničit nepřátelským hráčům vojsko i vesnice nebo cizí vesnice a neobsazená pole přímo zabírat.\n\nKaždý hráč má na počátku hry jednu vesnici, která se nachází na dvourozměrné čtverečkované mapě o velikosti 641 601 čtverců. Každé políčko je vyjádřeno dvěma souřadnicemi x|y od 400 do −400, každá vesnice nebo oáza představuje jeden čtverec. Populace vesnice vyjadřuje její velikost. Postupně může ve hře zakládat či dobývat další vesnice. Na útočení či obchodování s jinými vesnicemi mají vliv vzdálenost mezi nimi na mapě a rychlost daných jednotek. Různé čtverce na mapě také mohou nabízet různé množství surovinových polí.\n\nHra je přístupná bezplatně. Hráči si však mohou koupit herní peníze označované jako „zlatky“ nebo „zlaté“, za které získají různé výhody. (Tyto \"zlatky\" nebo \"zlaté\" lze získat bezplatně za splnění \"Bonifácových úkolů\" nebo provést výměnu s další měnou \"stříbrné\"). Je to např. vyšší produkce surovin či ve starší verzi hry bonusy k obraně a k útoku. Mohou si za ně koupit také balíček „Travian Plus“ za 10 zlatek, který obsahuje časově omezené vylepšení uživatelského rozhraní. Hráči si za zlaté mohou pořídit i členství v „Bonifácově klubu“ za 100 zlatek na normálních serverech anebo za 50 na speed serverech a tím získat další balíček výhod až do konce serveru. \n\nHra se spouští a ovládá pomocí běžného webového prohlížeče. Pro uživatele se jedná o čisté HTML a CSS grafiku, s několika vylepšeními pomocí JavaScriptu.\n\nZákladní obrazovka zobrazuje okolí vesnice se zdroji surovin (lesy, pole, hliněné a železné doly). Kliknutím na jednotlivé prvky lze koupit vylepšení příslušného zdroje na vyšší úroveň. Také se zde zobrazuje přehled celkové produkce surovin a vojenských jednotek sídlících ve vesnici.\n\nDalší obrazovkou je detail vesnice zobrazující stavby ve vesnici a nezastavěné parcely. Kliknutím na nezastavěné pole lze zvolit, jaká stavba zde má být vybudována. Kliknutím na stavbu se pak zobrazí nabídka činností podle typu stavby (např. v kasárnách lze nakupovat vojáky, v akademii zkoumat nové typy jednotek, na shromaždišti lze vysílat vojáky do jiných vesnic, na tržišti obchodovat suroviny s ostatními hráči atd.) a možnost zakoupit vylepšení stavby.\n\nPoslední herní obrazovkou je mapka, která zobrazuje malý výřez herní mapy. Výřezem lze pohybovat a prohlížet si tak rozložení vesnic v libovolné části mapy. Kliknutím na vesnici se zobrazí základní informace o příslušné vesnici (ve tvaru podobném základní obrazovce, pouze bez podrobností) a je možné do vesnice vyslat vojsko či obchodníky se surovinami.\n\nDále hra nabízí jednoduché statistiky: pořadí hráčů podle počtu obyvatel v jimi spravovaných vesnicích, pořadí vesnic podle velikosti, pořadí aliancí podle počtu obyvatel ve všech vesnicích aliance, žebříček nejlépe útočících a bránících hráčů a celkové statistiky hry. Hráči spolu také mohou komunikovat pomocí textových zpráv a na aliančním fóru.\n\nHru vyvíjí a provozuje společnost Travian Games GmbH se sídlem v německém Hammelburgu. Zástupce společnosti Bernd Heinish pro Lupa.cz uvedl, že hra vznikla původně jako studentský projekt bez obchodního modelu. Později podle jeho slov vznikla společnost, která získává finance na provoz a vývoj hry z reklamy, ale zejména z prodeje doplňkových vylepšení.\n\nHra je naprogramována v PHP s využitím databáze MySQL a je provozována na mnoha serverech. Tyto servery jsou navzájem nezávislé, na každém běží oddělený herní svět. Některé servery jsou označeny jako \"speed\" a hra na nich běží zrychlená (časy potřebné k výstavbě budov, výzkumům a tvorbě jednotek jsou třikrát kratší, přesuny jednotek jsou dvakrát rychlejší). Na několika serverech běží hybridní verze spojující Travian 2.5 a 3.2, označovaná jako \"classic\" (ve hře nefiguruje hrdina, který dává bonusy armádě a může anektovat oázy, a nejsou galské pasti). V květnu 2009 byla na českých serverech zprovozněna verze 3.5.\n\nV září 2007 popsal Adam Javůrek v Respektu „mánii desetitisíců Čechů a Slováků trávících hodiny času nad nakažlivou on-line hrou“. Uvedl, že jde o „mimořádně časově náročnou“ hru, řazenou mezi tzv. „pasivní“ hry. Ty probíhají v reálném čase a úspěšné hraní vyžaduje častou kontrolu v průběhu dne.\nJakub Čížek v září 2010 na Živě.cz označil Travian za synonymum webové hry, vedle hry Quake Live.\n\nK lednu 2008 bylo na sedmnácti českých serverech přes 275 000 aktivních uživatelských účtů, v srpnu pak necelých 120 000, ke konci roku 2008 už jen 110 000 aktivních účtů. Na začátku roku 2009 bylo 93 000 aktivních účtů, počátkem února 2013 již jen 25 000 aktivních účtů a v první polovině roku 2015 pouze 12 000 aktivních účtů.\n\nNa první servery Travianu se v začátcích registrovalo přes 30 000 hráčů z nichž většina byla aktivní po celou dobu hry. Spousta hráčů z cz1 po startu v pořadí druhého serveru (cz2) na tento server přesídlila, a tak se z pořadí druhého serveru Travianu stal doposud nejhranější server. Po celou dobu hry proti sobě stály aliance (GMU, Pařmeni a SoE), CoN, Fénix, Spawn (fi.muni.cz) a uskupení VICTORY (VANDALS, Unicorn a Atlantis) , které po většinu roku soupeřili o moc a snažili se přesvědčit ostatní aliance, aby se přidali k jedné ze stran, a tak vznikly první sesterské aliance v Travianu. Co do počtu sesterských (dceřiných) aliancí vedli GMU, s příchodem Divu Světa se však aliance Pařmeni a SoE spojily do jedné. Stavby Divu Světa se ujmul za aliance Pařmeni a SoE hráč pavlik007 (společně s hráčem Mirec) podporováni aliancí GMU, která stavěla i vlastní Div. Zpočátku ve stavbě Divu vedla aliance CoN, ale postupem času se do vedení dostávala aliance © (GMU, Pařmeni a SoE), která i přes to, že v žebříčku nepatřila mezi nejsilnější prokázala, že její hráči dokáží nejlépe spolupracovat. r0hat , Masil, Nicool\n\nV roce 2017 byli na zkoušku ve výročním speciálu Travian: Fire and Sand vypuštěny na scénu dlouho očekávané rozšíření o nové národy. Dlouhou dobu se diskutovalo o tom, které národy bychom měli očekávat a na výběru se mohli podílet i samotní hráči, kteří formou anket s nabízenými národy (u jednotlivých národů byli vypsány i předpokládané vlastnosti, ke kterým se mohli hráči \"libovolně\" vyjádřit) mohli konečný výběr ovlivnit. Nakonec byly vybrány dva národy. Prvním novým národem jsou útoční Hunové, jejichž největší předností je rychlost a síla útoku, ale disponují slabší obranou. Druhým národem jsou Egypťané, jejichž jednotky jsou sice slabší v útoku, ale levné náklady na výcvik a obranný bonus získaný z odolné kamenné zdi z nich dělá solidní obránce. Za oba tyto nové národy nelze v současné době hrát na běžných serverech (Travian: Legends), k dispozici jsou ve Speciálních verzích Travianu: Path to Pandora.\nSpeciální verze Travianu vycházející z výročního Speciálu Travian: Fire and Sand. Poprvé spuštěna v roce 2018. Hra se odehrává na mapě starověké Evropy (401x401 políček). Během hry je hlavním úkolem Aliance zisk nejvyššího počtu vítězných bodů, které aliance získávají dobýváním jednotlivých regionů. Ve hře je 87 regionů a každý region poskytuje alianci s minimálně 50% populačním zastoupením bonus za artefakt nacházející se v dané oblasti, k využití bonusu je nutné postavit pokladnici. Hra umožňuje slučování jednotek ve vesnicích. Dále pak při dobytí nepřátelské vesnice zůstává národ dobyté vesnice nezměněn, dobyvatel získává možnost verbovat jednotky a využívat bonusů národa, který si podrobil. Vesnice se stane protektorátem, veškeré nově postavené budovy budou i nadále v architektuře daného národa, a ve vesnici nelze postavit speciální budovy národa, který vesnici dobyl. Veškeré nové vesnice vybudované osadníky z dobyté vesnice budou stejného národa. Dále se mění systém spojenectví.\n\n"}
{"id": "211952", "url": "https://cs.wikipedia.org/wiki?curid=211952", "title": "Hoštice u Volyně (železniční zastávka)", "text": "Hoštice u Volyně (železniční zastávka)\n\nHoštice u Volyně je železniční zastávka nacházející se západně od jihočeské obce Hoštice, od které je vzdálena 1,5 kilometru. Je mezilehlou zastávkou na trati číslo 198 spojující Strakonice s Volary. Situovaná je u křižovatky, na níž ze silnice I/4 odbočuje východním směrem komunikace do Hoštic.\n\nZastávka je jednokolejná s nástupištěm umístěným na východní straně od kolejiště. Na jeho východní straně je zbudován zděný přístřešek. Jižně od zastávky se na silnici do Hoštic nachází železniční přejezd zabezpečený pouze výstražnými kříži.\n\nDo povědomí veřejnosti vstoupila tato železniční zastávka uměleckým ztvárněním v české filmové komedii \"Slunce, seno, jahody\" z roku 1983. Pokyn filmové průvodčí: „Hoštice, ale nezastavujeme, máme zpoždění, vystoupíte si až ve Volyni!“ se stal lidovou hláškou.\n"}
{"id": "211955", "url": "https://cs.wikipedia.org/wiki?curid=211955", "title": "Fáze (vlna)", "text": "Fáze (vlna)\n\nFáze vlny je bezrozměrná veličina, která určuje vztah charakteristické veličiny vlny (například výchylky akustického tlaku, nebo magnetické indukce) k danému místu a času a ke stavu charakteristické veličiny vlny v časovém a prostorovém počátku.\n\nZávislost charakteristické veličiny na fázi určuje \"tvar\" vlny bez ohledu na její šíření. Fáze je parametrem, na kterém závisí časový průběh charakteristické veličiny v pevně daném místě, kterým vlna prochází, resp. prostorové pole charakteristické veličiny pro pevný časový okamžik.\n\nO fázi se hovoří nejen v případě vlnění, ale i při kmitání, kde má tato veličina podobný význam, ale bez prostorové závislosti.\n\nJako příklad neharmonické vlny lze uvést např. rázovou vlnu. U ní můžeme hovořit o fázi náběhu, ve které se prudce zvyšuje hodnota charakteristické veličiny (např. tlaku u tlakové vlny), o fázi doznívání (přesněji řečeno v obou případech jde o intervaly hodnot fáze jako veličiny) nebo o fázi maxima. Tyto fáze přicházejí do různých míst prostoru v různých časech.\nPři postupném rovinném harmonickém vlnění lze vlnu zapsat ve tvaru\nkde formula_2 je úhlová frekvence, formula_3 je čas, formula_4 je polohový vektor bodu prostoru, formula_5 je vlnový vektor, formula_6 je amplituda charakteristické veličiny vlnění a formula_7 je tzv. počáteční fáze (nebo také fázová konstanta).\n\nFází vlny je v tomto případě celá veličina formula_8. Počáteční fáze určuje odchylku od rovnovážného stavu v čase formula_9 a bodě formula_10. Pomocí fáze formula_11 lze tedy harmonické vlnění vyjádřit jako\nFáze je tedy parametr závislosti charakteristické veličiny, kterou je určen sinusový \"tvar\" vlny.\nObdobně lze harmonické kmitání vyjádřit jako\nkde formula_14 je fáze kmitu, formula_2 je úhlová frekvence a formula_7 je počáteční fáze.\n\nPokud máme dvě vlnění s fázemi formula_17 a formula_18, pak veličina\nse nazývá fázový rozdíl (nebo také fázový posun).\n\nS fázovým posunem se lze setkat při skládání nebo porovnávání vlnění (nebo také při skládání kmitání).\n\n"}
{"id": "211960", "url": "https://cs.wikipedia.org/wiki?curid=211960", "title": "Čínská kinematografie", "text": "Čínská kinematografie\n\nČínská kinematografie je kvůli prudkým změnám vládnoucích režimů v Číně ve 20. století velmi různorodou množinou filmů. Dělí se obvykle do 6 generací, tří předválečných a tří poválečných.\n\nPrvní dlouhohrající animovaný film vyrobený v Číně a zároveň v celé Asii je \"Princezna Železný Vějíř\" (1941).\n\nFilmaři, kteří začali svoje kariéry po komunistické revoluci v roce 1949, museli tvořit filmy oslavující komunistické uspořádání společnosti. Čelním filmařem éry byl Xie Jin.\n\nBěhem kulturní revoluce v 70. letech se namísto běžných hraných filmů točily pouze vysoce schematické propagandistické filmy vycházející z opery a baletu.\n\nPekingská filmová akademie byla znovuotevřena roku 1978. Její noví absolventi se obvykle rozhodli nepřijmout automaticky nabízené smlouvy studií ve velkých městech a odcházeli na venkov, tvůrčími způsoby zachycovat dosud okrajová témata. Právě v 80. letech se díky dílům filmařů páté generace stává čínský film známým a některými kritiky obdivovaným v zahraničí. K představitelům této dekády patří Wu Tchien-ming a Chuang Ťien-sin.\n\nPo masakru demonstrantů na Náměstí Nebeského klidu v roce 1989 a konci Pekingského jara bylo pro filmaře ještě obtížnější věnovat se tématům nepreferovaným vládou. Někteří tvůrci šesté generace, jako je Čang Jüan toto řeší doslova domáckou výrobou filmů. Jiní, jako Čchen Kchaj-ke nebo Čang I-mou natáčejí s pomocí zahraničních dotací.\n"}
{"id": "211966", "url": "https://cs.wikipedia.org/wiki?curid=211966", "title": "Milan Pol", "text": "Milan Pol\n\nMilan Pol (* 21. dubna 1961 Velké Meziříčí) je český vysokoškolský pedagog v oboru pedagogika a autor řady knih a článků z tohoto oboru. Je šéfredaktorem časopisu \"Studia paedagogica\", členem redakční rady časopisu \"Pedagogická orientace\" a členem výkonné rady časopisu \"Pedagogika\".\n\nV letech 1983 až 1988 vystudoval ruský jazyk a pedagogiku na Filozofické fakultě UJEP v Brně. V roce 2000 získal titul docent. V letech 2000 až 2014 byl vedoucím Ústavu pedagogických věd Filozofické fakulty Masarykovy univerzity. Od roku 2009 je profesorem pedagogiky.\n\nV letech 2010 až 2014 byl proděkanem Filozofické fakulty Masarykovy univerzity pro vědu a doktorské studium. Dne 26. února 2014 byl zvolen jejím děkanem, funkce se ujal 1. dubna 2014.\n\n"}
{"id": "211969", "url": "https://cs.wikipedia.org/wiki?curid=211969", "title": "Single UNIX Specification", "text": "Single UNIX Specification\n\nSingle Unix Specification (SUS) je společný název pro rodinu standardů pro operační systémy, které smějí být nazývány jménem „Unix“. SUS byl vyvinut a je dále udržován společností Austin Group, která vznikla na základě dřívější práce IEEE a The Open Group.\n\nSUS vznikl v polovině osmdesátých let jako projekt standardizování rozhraní operačních systémů k softwarovému návrhu různorodých unixových operačních systémů. Potřeba standardizace vznikla, protože podniky používající počítače chtěly být schopny vyvíjet programy, které by mohly být používány na počítačových systémech od různých výrobců bez nutnosti implementovat programy znovu. Unix byl vybrán jako základ standardu systémového rozhraní částečné proto, že byl nezávislý na výrobcích. Těmito standardy se staly IEEE 1003 (také registrovány jako ISO/IEC 9945) nebo POSIX ( , ).\n\nPočátkem devadesátých let několik hlavních prodejců vytvořilo spolek COSE, který měl za úkol vytvořit konkurenční specifikaci známou jako Common API Specification nebo Spec 1170. Tato specifikace se později stala populárnější, protože její užívaní nebylo na rozdíl od specifikace POSIX zpoplatněno (IEEE si účtovala značný poplatek pro přístup k specifikaci POSIX).\n\nZačátkem roku 1998 začala pracovní skupina Austin Group vyvíjet specifikaci známou jako Single UNIX Specification Version 3, která je kombinací dvou dříve zmíněných specifikací.\n\nUživatelské a softwarové rozhraní pro operační systémy je specifikováno v těchto čtyřech hlavních částech:\n\n\nStandardem je Bourne shell, který poskytuje uživatelský příkazový řádek a podporu pro skripty. Jiné podobné programy, služby a utility obsahují awk, echo, ed a stovky jiných. Požadované programové služby zahrnují základní I/O (souborové, terminálové a síťové) služby. Standard doprovází testová sada. Nazývá se PCTS nebo Posix Certification Test Suite. Všimněte si, že systém nemusí zahrnovat zdrojový kód odvozený jakýmkoliv způsobem z AT&T Unixu. Například IBM OS/390 – nyní z/OS – se kvalifikuje jako unixový systém navzdory tomu, že neobsahuje žádný společný kód.\n\nJsou dvě oficiální značky pro vyhovující systémy:\nStarší UNIX standardy jsou UNIX93 a UNIX95.\n\nAIX 5L V5.2 s aktualizacemi a AIX 5L V5.3 jsou registrovány jako vyhovující pro UNIX 03. AIX 5L V5.2 je registrován jako vyhovující pro UNIX 98.\n\nHP-UX 11i V3 Release B.11.31 je registrován jako vyhovující pro UNIX 03. Předchozí verze je vyhovující pro UNIX 95.\n\nUnixWare 7.1.3 je vyhovující pro UNIX 95. 5 je vyhovující pro UNIX 93.\n\nSolaris 10 je vyhovující pro UNIX 03 32-bitových a 64-bitových x86 a SPARC systémech. Solaris 8 a 9 jsou vyhovující pro UNIX 98 na stejných platformách, ale nezahrnuje podporu pro 64-bitové x86 systémy.\n\nTru64 UNIX V5.1A a novější jsou vyhovující pro UNIX 98.\n\nIBM z/OS do verze 1.9 je vyhovující pro UNIX 95. IBM slibuje, že z/OS 1.9, vydání naplánované na září 2007, bude „více souhlasit“ s UNIX 03 (částečně nebo bude plně vyhovovat).\n\nLinus Torvalds uvedl, že jádro Linuxu je navrženo tak, aby bylo co nejvíce přizpůsobeno standardu POSIX. Většina Linuxových výrobců necertifikuje své distribuce.\nLinux standard base byl vytvořený v roce 2001 jako pokus o úpravu podle vzoru vnitřní struktury systémů založených na Linuxu pro větší kompatibilitu. Je založena na specifikaci POSIX, Single UNIX Specification a rozšířena o další otevřené standardy. Specifikaci respektuje mnoho Linuxových distribucí.\n\nVolně dostupný systém BSD je vyhovující jako SUS. Podobně jako u Linuxu, distribuce BSD se mění tak často, že certifikace není finančně dostupná.\n\nMac OS X 10.6 Snow Leopard i starší Mac OS X 10.5 Leopard (oba včetně serverových variant) jsou Open Brand UNIX 03 registrované produkty při používání na procesorech Intel.\n\nDalší systémy jsou registrovány jako UNIX 95 a UNIX 93:\n\n\n"}
{"id": "211974", "url": "https://cs.wikipedia.org/wiki?curid=211974", "title": "Jisra'el Beer", "text": "Jisra'el Beer\n\nJisra'el Beer (1912 – 1. května 1966) byl izraelský politik, novinář a voják odsouzený v Izraeli za špionáž ve prospěch Sovětského svazu.\n\nBeer se narodil ve Vídni. Ve svém životopise uváděl, že byl členem Schutzbundu (obranné organizace rakouské sociální demokracie) a v roce 1934 se účastnil povstání proti rakouskému, pronacisticky orientovanému kancléři Dolfussovi. V roce 1936 odjel bojovat proti frankistům do Španělska. Později se ukázalo, že tyto údaje ve svém životopise si Beer vymyslel. Ve skutečnosti byl jen úředníkem v Rakouské sionistické organizaci.\n\nDo britské mandátní Palestiny emigroval v roce 1938. Stal se členem Hagany. Po válce za nezávislost se v nově utvořených Izraelských obranných silách (IOS) stal šéfem oddělení pro plánování. Z armády však záhy odešel pro nesouhlas s jmenováním některých lidí na vysoké velitelské funkce.\n\nV roce 1948 vstoupil do nově založené Mapam, přispíval do stranických novin \"Al ha-mišmar\" a vedl informační oddělení této strany (zodpovědné za shromažďování materiálů týkajících se bezpečnosti). V roce 1953, když část vedení Mapam opustilo řady této strany a odešlo do Maki odklonil se Beer mírně doprava a stal se členem levicové Mapaj. Díky tomuto náhlému obratu si ho na příkaz Isera Har'ela začala blíže všímat Šin Bet (která činnost Mapam již dříve sledovala).\n\nV roce 1955 vstoupil Beer zpět do armády a byl pověřen sepsáním oficiální historie První palestinské války. Dostal volný přístup k Davidu Ben Gurionovi a tajným archívům IOS. Iser Harel považoval Beera za bezpáteřného kariéristu a věřil, že Beer ve skutečnosti zůstal stále přesvědčením levičák. Postupem času (zejména před suezskou operací v roce 1956 byl Beer považován za ohrožení bezpečnosti státu a Šin Bet se pokoušela proti němu sehnat důkazy o protistátní činnosti.\n\nV té době začal Beer přispívat do renomovaného deníku \"Haaretz\", v roce 1959 byl jmenován profesorem na katedře vojenské historie na Telavivské univerzitě. Pravidelně navštěvoval SRN, kde měl přístup na základny NATO, stýkal se se Šimonem Peresem, Franz-Josefem Straussem či Reinhardem Gehlenem, šéfem západoněmecké zpravodajské služby BND.\n\nNa přelomu 50. a 60. let na sebe Beer ještě více přitáhl pozornost Šin Bet (a Har'ela, o kterém se říkalo, že je Beerem posedlý), když náhle změnil životní styl. Začal navštěvovat noční kluby a navazovat milostné vztahy. V březnu 1961 bylo Beerovi na příkaz Har'ela zabráněno v odjezdu z Izraele a když bylo sledováním zjištěno, že se Beer setkal s několika zaměstnanci sovětského velvyslanectví, rozhodl se Har'el přistoupit k akci. Protože tehdejší ředitel Šin Bet Amos Manor dlel mimo Izrael, ujal se řízení akce sám Har'el. 30. března 1961 byl Jisra'el Beer zatčen.\n\nVyšetřovatelé Šin Bet obvinili Beera z toho, že pravidelně navštěvoval velvyslanectví zemí východního bloku a od roku 1957 se setkával se svým řídícím důstojníkem Sokolovem. Tomu předal informace o základně NATO v Turecku, kterou stavěla izraelská firma Solel Bone. Dále mu předal informace o spojeneckých obranných opatřeních i o úkolu Šimona Perese nakoupit v roce 1957 v Německu zbraně. Beer se hájil, že informace Sovětskému svazu předával proto, že její představitele chtěl přesvědčit ke změně jejich politiky vůči Izraeli.\n\nV březnu 1962 byl Beer odsouzen na deset let vězení. Tento trest mu byl později Nejvyšším soudem zvýšen na 15 let. Zemřel ve vězení v roce 1966. Posmrtně mu byla vydána kniha \"Izraelská bezpečnost: včera, dnes a zítra\". V roce 1987 se zjistilo, že se ztratila část Ben Gurionových deníků (leden až červenec 1956). Existuje domněnka, že je Beer předal sovětským zpravodajcům, aby přesvědčil sovětské představitele o Ben Gurionově vstřícném postoji vůči nim.\n\n"}
{"id": "211993", "url": "https://cs.wikipedia.org/wiki?curid=211993", "title": "Pivovar Rochlov", "text": "Pivovar Rochlov\n\nPivovar Rochlov byl založen v polovině 16. století, kdy Mikuláš z Hojnestu zřídil v Rochlově „krčmu vejsadní“. Pivo se zde vařilo do roku 1933.\n\nJiž tenkrát se v Rochlově muselo pro tuto krčmu vařit pivo. Hned poté, co měla šlechta povoleno vařit pivo, začali i majitelé Rochlova na vaření piva vydělávat. Další zprávy nemáme, ale je jisté, že pivovar již zcela určitě existoval v roce 1683 a dříve, kdy se o něj dělili bratři Henigarové(SÚA DZV 403 A 16)(Ebel 1989, 10). Jednalo se určitě o regulérní pivovar, protože je zmíněno (Ebel 1989), že se jedná o pivovar s humnem a pánví. Později se také zmiňuje\nchmelnice.\n\nPo celou dobu existence pivovaru je o něm velmi málo zmínek. Další zmínka o pivovaru pochází ze Školní kroniky z roku 1909, tj. v té době byl ještě pivovar v provozu a zmiňuje se v něm, že pivovar v roce 1711 byl na 6 sudů („auf 6 Faß“)(Ebel, 1989, 12). Ke stavbě pivovaru, jak ho známe v dnešní podobě, došlo na popud Františka Poláka po roce 1865, kdy byly postaveny dnešní budovy, do nichž byla zakomponovaná stará budova původního pivovaru, dále pak pivovarský komín a humna (pivovarská věž). Komín ani pivovarská věž již dnes nestojí.\n\nStavba pivovaru i přestavba areálu zámku Rochlov zlámala finančně majitelům vaz, další majitel se dostal k Rochlovu díky nucené zprávě. Kdy byl pivovar dokončen není známo. Jak dlouho a kolik piva se vařilo není přesně známo, ale vypadá to, že pivovar měl po celou dobu své existence velké finanční potíže. Zavřen byl okolo roku 1933, poslední sládci byli potomci J. R. Čepka z Rochlova. Tyto informace se nepodařilo ověřit z důvodu ztráty archivních fondů velkostatku Rochlova a neexistence zatím žádných dalších písemných pramenů. V literatuře o pivovarech se uvádí, že se v Rochlově vařilo 2 000 hl piva, jinde se uvádí 3 000 hl piva ročně. Takové množství je cca 0,03 % celkového tehdejšího výstavu piva v Čechách. Pivovar určitě nevydával svoje etikety, ale měl pouze láhve. Zatím se nepodařilo objevit ani jediný exemplář.\n\nPohled na pivovar zřejmě koncem 19. století, v popředí je dům sládka, vidět je hvozd i umístění komína, červeně je vyznačena část budovy pivovaru, která dnes již nestojí.\n\nDnešní pivovar tvoří dvě budovy ve tvaru L. Tyto budovy byly spojeny původně asi i společným krovem, střední spojovací část, kde byl později jen přístavek dnes již chybí. Právě v této části se nalézaly varné kotle, byl k ní přistavěn komín a také to byla část komunikační, kde musela být schodiště apod. Z původního hvozdu (pivovarská věž) dnes zbyla pouze část 1. NP.\n\nZápadní část byla delší než dnes (jak je vidno z katastrální mapy), konec budovy dnes již nestojí. Na konci dnešní západní části je prostor klenutý valenou klenbou, který se zdá i podle charakteru zdiva jako budova původního barokního, nebo staršího pivovaru. (jedná se o budovu viditelnou na mapě roku 1838). Z tohoto západního křídla byly také zřejmě vstupy do pivovarských sklepů, které jsou dnes ještě neprozkoumané.\n\nJižní křídlo se skládá z napůl pod zemí zapuštěného přízemí, které je rozděleno sloupy na 10 stejných prostor 4,5 x 5,5 m, horní patro je prakticky jeden prostor, zastřešený krovem s ležatou stolicí. Poslední segment budovy chybí (viz obrázek). Zaklenutí je provedeno plackovými klenbami na pasech, které jsou křížem umístěny na jednotlivé sloupy. Zvláštností těchto kleneb je, že střed křivosti se nachází přibližně 1,6 m nad podlahou, což má pro člověka za následek odrážení zvuků přímo do uší a zvláštní zvukové efekty. Tato přízemní část sloužila jako sladovna. V té době se používal pro obvodové zdivo systém větracích průduchů (jsou dodnes zachovány a funkční), který napomáhal udržovat stálou vlhkost, větrání obvodových stěn. Podobný systém se nalézá i v křídle západním. Na samém rohu jižního křídla byl zřejmě z důvodu zvýšené vlhkosti použit zajímavý a tehdy moderní způsob zakládání na studni.\n\nZápadní křídlo je v přízemí dnes rozděleno na 3 prostory. První z nich dále s jedním sloupem na 4 zaklenuté části, prostřední se 2 sloupy na 6 kleneb. Z této prostřední místnosti je zřejmě možné vstupovat do pivovarských sklepů. Klenby jsou podobné, a jako v jižním křídle, neckové. Třetí část – nejsevernější je však tvořená jediným prostorem zaklenutým valenou klenbou příčně ostatním klenbám. Pod vrcholem klenby jsou viditelná značně zdeformovaná táhla. Cihly klenby a její způsob provedení naznačuje na barokní stavbu a opotřebení jejich povrchu nasvědčuje tomu, že se jednalo skutečně o původní pivovarský dům. Též tomu nasvědčuje skladba zdiva, na této části budovy je zdivo ze sbíraného kamene, kdežto ostatní části tohoto i jižního křídla jsou z tesaného pískovce s příměsí cihlových úlomků nebo cihel.\n\nDům sládka č.p.2 je malý domek hned vedle pivovaru. Jedná se o budovu obdélníkového půdorysu z kamenného zdiva. Budova o 4 místnostech je velmi stará, č.p. 2 je jednou z nejstarších budov v areálu. I přes snahu zde datovat jednotlivé konstrukce se to nepodařilo. Povalové stropy se datovat nepodařilo, krov domku je nový a byl postaven okolo roku 1865, tj. při přestavbě areálu, ze stejného období pocházely povaly v jedné z místností v domě.\n\nJe možné, že tento kamenný dům stával zde již za Henigarů a že patřil k Lendlovskému dvoru a že právě toto byl dům druhého z bratrů, který si musel postavit, když druhý si po rozdělení statku ponechal tvrz – tedy na místě zámku. Tento dům poté údajně užívali sládci z pivovaru. Dnes je tento domek domkem správce, je zde kancelář. Domek byl již opraven a veškeré průzkumy nám nepřinesly nové poznatky a tak bližší původ tohoto domku zůstane obestřen tajemstvím.\n\n\n"}
{"id": "211994", "url": "https://cs.wikipedia.org/wiki?curid=211994", "title": "Dominique Joseph Vandamme", "text": "Dominique Joseph Vandamme\n\nDominique Joseph René Vandamme, hrabě z Unebourgu, event. někdy též Van Damme, (5. listopadu 1770 Casselu, departement Nord; Francie - 15. července 1830, tamtéž) byl francouzský generál v době prvního císařství.\n\nVandamme byl synem chirurga z Casselu. Na přímluvu maršála Birona byl přijat na elitní \"École militaire\" v Paříži, ale školu opustil. Vstoupil do armády roku 1788 jako prostý voják koloniálního pluku. Po výcviku pak 2. února 1789 nastoupil v přístavu Lorient na palubu lodi \"L'Uranie\", která jej transportovala na ostrov Martinique (31. března 1789). Po vypuknutí revoluce, nadšen revolučními ideály se vrací seržant Vandamme zpět do Francie. V roce 1792 založil jednotku dobrovolníků, která nesla název Chasseurs du Mont-Cassel, kterou vedl a díky svým organizačním schopnostem ji i sebe v jejím čele proslavil. Příkře stoupal k výšinám pařížské společnosti, ve které byl pověstný svou dokonale padnoucí elegantní uniformou. Jako velitel praporu bojoval roku 1793 na belgické frontě a účastnil se bitvy u Handschoote (8. září 1793). Za statečnost v bitvě se stal 27. září 1793 již brigádním generálem. Roku 1796 velel brigádě Duhesmovy divize u Rýnské armády a roku 1799 jako divizní generál velel levému křídlu armády bojující na Dunaji a po neshodách s generálem Moreauem byl převelen do Holandska pod velení generála Brunea. S ním pak bojoval v bitvě u Bergenu (19. září 1799). V letech 1800 až 1801 bojoval na horním Rýnu a obdržel velení nad 16. divizí (Vandammova divize). Roku 1805 se účastnil tažení proti třetí koalici. Během bitvy u Slavkova (2. prosince 1805) Vandammova divize jako součást Soultova IV. sboru mistrovsky realisovala rozhodující útok na střed nepřátelské fronty (tzv. Skok lva) a dobyla návrší Staré vinohrady (zatímco divize Saint-Hilaire dobyla Praci). Po bitvě byl však Vandamme vyšetřován pro nezákonné obohacování a drancování a následně byl odeslán zpět do Francie. Z té doby pochází slavný Napoleonův výrok: \"„…s Vandammem jsou samé potíže, kdybych měl dva Vandammy, dal bych jednoho zastřelit, ale jelikož mám jen jednoho, rád si ho ponechám“\". \n\nV letech 1806 až 1807 velel divizi, později samostatnému sboru, s kterým obsadil Slezsko. Za to byl roku 1808 povýšen do šlechtického stavu s titulem hrabě z Unebourgu. Do roku 1809 zůstal vojenským velitelem Slezska. Roku 1809 velel divizi württemberské armády a účastnil se bitev u Abensbergu (19. dubna 1809), Landshutu (20. dubna 1809), Eckmühlu (22. dubna 1809) a Wagramu(5. a 6. července 1809), kde byl i raněn. Tentýž rok byl jmenován generálním inspektorem francouzské kavalerie. Během ruského tažení roku 1812 velel vestfálské armádě, ale pro spory s králem Jeromem a pro podporu rabování byl 6. srpna 1812 z velení odvolán. Roku 1813 byl velitelem ve Vestfálsku a Dolním Sasku. \n\nByl proslulý nesmírnou odvahou, histrionstvím, nevázaným způsobem života, tvrdostí až brutalitou, zanedbáváním discipliny, neúctou k majetku v obsazených zemích a stal se, spolu s jinými veliteli (Lepic, Lassale, Murat aj.), do jisté míry bájnou postavou armády. Po bitvě u Drážďan (Dresden) - 26. a 27. srpna 1813 – byl Vandamme Napoleonem pověřen úkolem pronásledovat s 30 000 muži poraženou armádu spojenců do Čech. Byl však u Chlumce (též Chlumec a Přestanov, něm. Kulm - 29. a 30. srpna 1813) zaskočen Rusy (generál Ostermann-Tolstoj) a po boji, kdy část armády se probojovala zpět k Velké armádě, byl Vandamme nucen se s 10 000 muži a 81 kanóny vzdát. Po zajetí byl přiveden k caru Alexandrovi a následně se odehrála proslulá strašná scéna, kdy car zhurta Vandammovi do tváře vmetl nadávky jako lupič a násilník a Vandamme silným hlasem zcela klidně odpověděl \"„ano, jsem násilník a loupežník, ale nikdy v životě jsem si nepotřísnil ruce krví vlastního otce!!!“\" (narážka na to, že Alexandr nastoupil na trůn po zavraždění svého otce, které sice asi přímo neorganizoval, ale patrně o jeho přípravách věděl). Bledý třesoucí se car nechal zajatce odvést a transportovat až na sibiřské hranice do města Kazaň. \n\nPo pádu Napoleona se vrátil Vandamme zpět do Francie a během Sta dnů byl Napoleonem jmenován pairem a obdržel velení nad 3. sborem, podléhaje velení maršála Grouchyho. Bojoval v bitvě u Ligny (16. června 1815) a poté s Grouchym u Wavre (18. června 1815) porazil Prusy (gen. Thielmann), zatímco hlavní část armády krvácela u Waterloo. Po druhé restauraci byl generál Vandamme jedním z četných důstojníků, které postihlo nařízení z 12. ledna 1816 a byl nucen opustit Francii. Žil krátce v Bruselu, pak v USA a teprve 1. ledna 1825 se vrátil do Francie, kde pobýval ve svém rodném městě. Tam též zemřel. Jeho jméno je vyryto na Vítězném oblouku.\n"}
{"id": "211996", "url": "https://cs.wikipedia.org/wiki?curid=211996", "title": "Rapp", "text": "Rapp\n\nRapp může být:\n\n\n\n"}
{"id": "211998", "url": "https://cs.wikipedia.org/wiki?curid=211998", "title": "McDonnell Douglas DC-10", "text": "McDonnell Douglas DC-10\n\nMcDonnell Douglas DC-10 je americký třímotorový širokotrupý dopravní letoun vyráběný společností McDonnell Douglas. Je vybaven dvěma dvouproudovými motory zavěšenými pod křídly a třetím motorem umístěným na svislé ocasní ploše. DC-10 byl navržen jako nástupce typu DC-8 pro lety na střední a velké vzdálenosti s využitím větší kapacity širokotrupé konfigurace, která umožnila až 380 míst pro cestující a výkonnějších motorů. Jde o poslední letadlo z řady Douglas Commercials (DC) a McDonnell Douglas se tímto modelem zařadil k výrobcům velkokapacitních dopravních letadel. Lockheed v tomto také viděl ideální příležitost pro opětovný návrat na trh komerčních letadel s velmi podobným typem L-1011 TriStar. Ačkoli byl L-1011 technologicky vyspělejší, DC-10 v prodeji L-1011 překonal díky své nižší ceně a dřívějšímu vstupu na trh.\n\nPůvodní model DC-10-10 byl design pro \"domácí\" trh s typickým doletem 3 800 mil (6 100 km) ve dvoutřídovém uspořádání. Verze -15 měla výkonnějšími motory pro provoz na letištích ve vyšší nadmořské výšce nebo s výrazně vyššími teplotami. Modely -30 a -40 byly \"mezinárodní\" verze s prodlouženým doletem až do 6 220 mil (10 010 km) a třetí hlavní podvozkovou nohou pro možnost vyšších vzletových hmotností. Také byla navržena verze -50 s ještě větším doletem pro British Airways, ale k výrobě nakonec nedošlo. Verze pro tankování paliva za letu KC-10 Extender byla založena na modelu -30. Výroba DC-10 skončila v roce 1989 ve prospěch MD-11, kdy bylo leteckým společnostem dodáno 386 ks DC-10 a 60 ks KC-10 americkému letectvu.\n\nV počátku svého provozu měl DC-10 slabou bezpečnostní pověst, obzvláště kvůli konstrukční chybě nákladových dveřích. Pověsti neprospěla ani havárie letu American Airlines č. 191, která zůstává nejsmrtelnější leteckou nehodou ve Spojených státech. Po této havárii FAA v červnu 1979 zrušila DC-10 typový certifikát, který všechny americké DC-10 dočasně uzemnil. V srpnu 1983 McDonnell Douglas oznámil, že skončí výrobu modelu DC-10 a citoval nedostatek objednávek. Letecký průmysl se v té době shodoval, že DC-10 měl horší pověst kvůli spotřebě paliva a celkovou bezpečnost. Navzdory počátečním obtížím si nakonec DC-10 nashromáždily dobré bezpečnostní výsledky, konstrukční nedostatky byly napraveny a počet hodin letadlové flotily se zvýšil - v roce 2008 byl srovnatelný s podobnými dopravními proudovými letouny druhé generace.\n\nDC-10 byl následován typem McDonnell Douglas MD-11, v zásadě prodloužené verzi DC-10 s některými změnami v konstrukci a větším doletem. Boeing, který se v roce 1997 s firmou McDonnell Douglas spojil, provedl modernizační program, kdy mnoho DC-10 v provozu dostalo skleněný kokpit a eliminoval pozici letového inženýra. Modernizovaná letadla byla nově označena jako MD-10. Poslední komerční osobní let DC-10 se uskutečnil v únoru 2014, ačkoli nákladní verze nadále létají. Největším provozovatelem DC-10 je americká nákladní letecká společnost FedEx Express. Přes popularitu letadel je k vidění pouze několik kusů DC-10, zatímco ostatní vysloužilá letadla jsou různě odstavena a uskladněna. DC-10 jsou také používány pro speciální služby, jako je \"Orbis International Flying Eye Hospital\", s prostorem k provádění oční chirurgie.\n\n\n\n"}
{"id": "212001", "url": "https://cs.wikipedia.org/wiki?curid=212001", "title": "Monorail v Dillí", "text": "Monorail v Dillí\n\nMonorail v Dillí, největším městě Indie, je plánován. \n\nV rámci rozvoje drážní dopravy v Dillí se kromě budování metra uvažuje také i s výstavbou monorailu, který by vedl na trati umístěné na mostě, podobně jako třeba je tomu v Moskvě. Celý systém, který má měřit 15 km, má sloužit jako napaječ metra a jeho realizace si vyžádá náklady ve výši 431 milionů dolarů. Již bylo vypracováno několik studií; počítá se jak s firmou Hitachi, tak i s malajsijskou společností Monorail Malaysia Technology Sdn Bhd, nebo firmou Ircon International Ltd.\n"}
{"id": "212004", "url": "https://cs.wikipedia.org/wiki?curid=212004", "title": "Slavíkovice (Rousínov)", "text": "Slavíkovice (Rousínov)\n\nSlavíkovice ( \"Slawikowitz, Lakowitz\") jsou vesnice, část města Rousínova v okrese Vyškov v Jihomoravském kraji. Ves leží v údolí potoka Rakovce, 4 km severně od Slavkova u Brna, v nadmořské výšce 227 m n. m. Součástí Rousínova je od roku 1942.\n\nPrvní písemná zmínka o Slavíkovicích pochází s určitostí z roku 1351, i když snad se podle této vsi psal již roku 1237 Předbor ze Slavíkovic. V letech 1376–1398 drželi Slavíkovice Majnušové z Mlékovic a Mejlic.\n\nPůvodně se nacházely v samostatném katastrálním území, které bylo roku 1968 začleněno do katastru Rousínova.\n\nVláda císaře Josefa II. se díky vydání tolerančního patentu, zrušení roboty a dalším progresivním výnosům stala obdobím, na které se často vzpomínalo, vztyčovaly se pomníky. Pozoruhodný příběh, který zapříčinil zřízení několika pomníků, vypráví, jak Josef II. dne 19. srpna 1769 vyoral při zastávce na cestě do Olšan na Vyškovsku brázdu na poli u Slavíkovic. Událost, známá dnes z učebnic dějepisu pro základní školy, přiměla již Marii Terezii ke vztyčení pomníku, který by ji připomínal budoucím pokolením.\n\nVe sbírkách Moravské galerie v Brně se nachází dosud neznámý dřevěný model reliéfu „Josef II. orající na poli u Slavíkovic“. Sloužil jako předloha pro zpracování formy na odlití litinové desky, jež byla součástí pomníku vztyčeného v letech 1835-1836 na poli u Slavíkovic. Byl to už čtvrtý pomník připomínající událost z roku 1769. Rychlá destrukce předchozích tří pomníků přiměla moravské stavy k vytvoření stavby trvalejšího charakteru. Díky aktivitě starohraběte Hugo Františka Salm-Reifferscheidta, majitele železáren v Blansku, bylo roku 1832 rozhodnuto o zhotovení pomníku z litiny. Starohrabě, v roli zadavatele prací, se obrátil na vídeňského sochaře a medailéra Josefa Kliebera (1773-1850).\n\nLitinový pomník Josefa II. orajícího na poli u Slavíkovic byl slavnostně odhalen v květnu roku 1836 a setrval zde až do roku 1921, kdy byl rozebrán.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "212008", "url": "https://cs.wikipedia.org/wiki?curid=212008", "title": "Aurora (křižník)", "text": "Aurora (křižník)\n\nAurora ( Аврóра, správným přepisem Avrora) je ruský chráněný křižník třídy \"Pallada\", který v současnosti slouží jako muzeum v Petrohradu. Loď byla nasazena v rusko-japonské válce, první světové válce a v roce 1917 se stala symbolem bolševické revoluce v Rusku. Od roku 1957 slouží jako muzeum.\n\n\"Aurora\" byla třetím a posledním křižníkem třídy \"Pallada\" (měla sesterské lodě \"Pallada\" a \"Diana\"). Postavena byla v Petrohradu v letech 1897–1903 (kýl byl založen 4. června 1897, spuštěna na vodu byla 24. května 1900).\n\nHlavní pancéřovou ochranou lodi byla pancéřová paluba o síle 50–75 mm, jejíž šikmé části zasahovaly až pod čáru ponoru. Hlavní výzbroj lodi tvořilo osm 152mm kanónů vzor 1892, zbraně kryly pancéřové štíty (po jednom byly na přídi a na zádi, zbylých šest bylo na bocích trupu). Dále loď nesla 24 kusů 75mm děl a osm 37mm děl. Nesla také tři 381mm torpédomety (po jednom na přídi a na bocích).\n\nPáru dodávalo 24 vodotrubných kotlů Belleville vytápěných uhlím. Pohon zajišťovaly tři tříválcové sdružené parní stroje s trojnásobnou expanzí a s přímým pohonem šroubů.\n\nVnější lodní šrouby měly průměr 4.09m a prostřední lodní šroub měl průměr 3,50 m. Při zkouškách loď dosáhla maximální rychlosti 19,2 uzlu, při 135 ot/min a výkonu strojů po 3870 koních. (Maximální výkon každého ze strojů byl 4100 k, tedy cca 3016 kW, ale při 150 ot/min. Tohoto výkonu se ale na lodi nikdy nepodařilo dosáhnout, takže 20uzlové rychlosti předpokládané v projektu nikdy nemohlo být dosaženo.)\n\nPrvním bojovým nasazením lodi byla rusko-japonská válka. \"Aurora\" byla přeřazena z Baltského loďstva do nově zformované 2. pacifické eskadry. Ta byla, pod velením admirála Rožestvenského, vyslána z Evropy na Dálný Východ, kde Japonské císařské námořnictvo zablokovalo zdejší ruskou eskadru v přístavu Port Arthur. Celý náročný přesun trval od října 1904 do května 1905 a během přesunu byla loď lehce poškozena v  Incidentu na Dogger Bank. Bojový křest lodi nastal v bitvě u Cušimy, ve které japonské námořnictvo drtivě zvítězilo. Lodi se podařilo probít z bojiště a byla poté krátce internována v Manile (to samé provedly křižníky \"Oleg\" a \"Žemčug\"). \n\nPo návratu k Baltskému loďstvu loď sloužila k výcviku a podnikla řadu zámořských plaveb. V roce 1911 se například v Bangkoku účastnila oslav korunovace thajského krále Rámy VI..\n\n\"Aurora\" byla bojově nasazena také v první světové válce, přičemž operovala v Baltském moři. Dne 7. listopadu 1917 na Leninův rozkaz vystřelil křižník \"Aurora\" salvu slepých nábojů jako signál pro dělostřelecký pluk, který zahájil útok na Zimní palác. Byla tak zahájena Říjnová revoluce. Od roku 1922 křižník sloužil jako výcviková loď. \n\nV průběhu druhé světové války byly lodní zbraně demontovány a použity k pozemní obraně Leningradu (Petrohradu), loď samotná byla zakotvena v přístavu Oranienbaum, poškozena bombardováním a potopena. Po válce byl křižník v letech 1945–1947 opraven a natrvalo zakotvil na řece Něvě v Leningradu jako symbol Říjnové revoluce. Byl používán k výcviku a v roce 1957 se stal muzeem.\n\nV lednu 2013 oznámil ministr obrany Ruské federace generál Sergej Šojgu rozhodnutí o celkové renovaci lodi. Dne 21. září 2014 byla Aurora odtažena do opravárenského doku Kronštadtských loděnic Ministerstva obrany Ruské federace. Loď, která slouží jako muzeum, byla po opravách vrácena na své původní stanoviště v Petrohradu v sobotu 16. července 2016. V průběhu oprav byl zrenovován trup křižníku a na lodi bylo instalováno moderní protipožární zařízení a 52 bezpečnostních kamer.\n\n\nAurora byla vybavena elektrickými měřidly firmy Erich Roučka (od roku 1945 Metra Blansko).\n\n\n"}
{"id": "212011", "url": "https://cs.wikipedia.org/wiki?curid=212011", "title": "Jean M. Auelová", "text": "Jean M. Auelová\n\nJean Marie Auelová (* 18. února 1936, Chicago, USA) je spisovatelka, která je známá fantasy románem Děti země vydávaném jako cyklus. Její knihy byly přeložené do 28 jazyků a celkem bylo prodáno více než 34 miliónů výtisků.\n\nByla druhá z pěti dětí. Po skončení studia se vdala za \"Raye Bernarda Auela\" a také vychovala pět dětí. V roce 1964 se stala členkou Mensy.\n\nRománový cyklus Děti země obsahuje prvky fantasy a je popisem života prehistorické společnosti na území Evropy v době ledové přibližně před 35 000 až 25 000 lety. Vypovídá životní příběh dívky Ajly, která patří ke kromaňonské civilizaci. Jsou zde také popisovány její kontakty s neandertálskou civilizací.\n\nCyklus \"Děti země\" se skládá z šesti částí:\n\n"}
{"id": "212012", "url": "https://cs.wikipedia.org/wiki?curid=212012", "title": "Kutub Minár", "text": "Kutub Minár\n\nKutub Minár ( ) je nejvyšší minaret v Indii (vysoký 72,8 m, průměr u základny činí 14,3 m, u vrcholu pak pouhých 2,75 m). Nachází se v indickém Dillí, je součástí komplexu Kutub a jednou z památek města; rovněž byl zapsán i na seznam světového dědictví UNESCO. Minaret byl budován mezi lety 1193 (postaveny pouze základy) a 1368 během vlády několika králů. Na jeho výstavbu se použil materiál i ze zničených hindustických svatyň. Jako materiál byl použit rudý pískovec.\n\nMinaret obklopuje mnoho dalších budov, které jsou dochovanou ukázkou indické architektury 12. století. Původně byla plánována ještě druhá věž, která by byla ještě vyšší než Kutub Minár sám, její výstavba však skončila poté, co bylo vystavěno prvních 12 metrů.\n\n"}
{"id": "212014", "url": "https://cs.wikipedia.org/wiki?curid=212014", "title": "Vítovice (Rousínov)", "text": "Vítovice (Rousínov)\n\nVítovice jsou místní částí města Rousínova. Původní obec leží poblíž Královopolských Vážan, asi 8 km severozápadně od Slavkova v nadmořské výšce 270 m n. m. Součástí Rousínova je od roku 1964.\n\nVes je poprvé zmiňována a náleží k hradu Ronovu (1365). V roce 1371 náleží k hradu Vildenberku, který stával u Pozořic.\nMá přibližně 300 obyvatel. Je zde pestrá sportovní činnost (hokej, nohejbal, volejbal), v obci nicméně není žádný obchod.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "212020", "url": "https://cs.wikipedia.org/wiki?curid=212020", "title": "Černčín", "text": "Černčín\n\nČernčín (: \"Tschertscheid\") je původní osada, v současnosti místní část města Bučovice. Leží v okrese Vyškov asi 2 km severozápadně od Bučovic v nadmořské výšce 250 m.\n\nPrvní zmínka je z roku 1141, kdy tu držel dvě popluží kostel přerovský.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV katastru obce se nacházejí tato chráněná území:\n\n\"Evropsky významné lokality\": Černecký a Milonický hájek\n\n"}
{"id": "212021", "url": "https://cs.wikipedia.org/wiki?curid=212021", "title": "Antoine-François Andréossy", "text": "Antoine-François Andréossy\n\nAntoine-François hrabě Andréossy (6. března 1761, Castelnaudary (Aude) - 10. září 1828, Montauban) byl francouzský generál a státník.\n\nAndréossy pocházel ze staré šlechtické rodiny, která měla své kořeny v Itálii. S vynikajícím prospěchem absolvoval dělostřelecké učiliště v Metách (Metz). Roku 1781 vstoupil do holandských služeb jako poručík dělostřelectva. Roku 1787 při vpádu Prusů do Holandska padl do zajetí a vrátil se do Francie. S nadšením se účastnil tažení revolučních válek. Od začátku vzestupu Napoleona Bonaparte byl v jeho službách - účastnil se prvního italského tažení a vyznamenal se u Arcoly (15.-17. listopadu 1796) a při dobytí Mantovy (2. února 1797). V listopadu 1797 byl jmenován brigádním generálem. Účastnil se též egyptské kampaně a zde při tažení do Sýrie byl zástupcem Berthierovým. S Bonapartem se vrátil zpět do Francie a zde podpořil převrat 18. brumaire 1799. Následujícího roku byl povýšen na divizního generála. Toho roku též byl jmenován náčelníkem generálního štábu francouzsko-batavské armády a po Amienském míru roku 1802 byl jmenován vyslancem ve Velké Británii. Po návratu z Londýna, po vypuknutí války, bojoval ve Velké armádě v letech 1805-1807. Po Tylžském míru byl obsazen do funkce vyslance v Rakousku a 24. února 1809 byl povýšen do hraběcího stavu. V letech 1812-1814 zastával funkci vyslance v Turecku, z které byl odvolán až Ludvíkem XVIII. Během Sta dní se přidal opět k Napoleonovi a byl prohlášen pairem a předsedou válečné sekce senátu. Po porážce u Waterloo (18. června 1815) velel 1. armádní divizi a byl členem pětičlenné delegace, která dojednala v hlavním stanu Spojenců příměří. Vyslovil se pro restauraci Bourbonů, ale zcela se stáhl do soukromí a věnoval se vědecké činnosti. Až roku 1819 přijal členství v Královské komisi pro zlepšení vězení a roku 1821 se stal ředitelem zásobovací služby armády. Roku 1827 se stal poslancem parlamentu, v kterém reprezentoval opozici. Od roku 1826 byl též členem Akademie věd, vědecky se věnoval hydrografii. Byl vnukem spolutvůrce Canalu du Midi Francoise Andreossyho.\n"}
{"id": "212025", "url": "https://cs.wikipedia.org/wiki?curid=212025", "title": "Gautier Sans-Avoir", "text": "Gautier Sans-Avoir\n\nGautier Sans-Avoir (starší počeštěný výraz Waltr Nemanický – z německého \"Walter der Habenichts\" – \"nemajetný\"; zemřel roku 1096) byl francouzský rytíř a pán z Poissy. Byl jedním z předních vůdců lidové části první křížové výpravy.\n\nByl účastníkem první křížové výpravy. Jeho „vojsko“ bylo tvořeno neozbrojenými poutníky, bez jakéhokoliv výcviku či bojové zkušenosti, kteří často prodali veškerý svůj majetek, který při své chudobě měli. Křižáci vyrazili po papežových výzvách na výpravu mezi prvními již v dubnu 1096 ze severní Francie. Gautier vedl svou skupinu před Svatou říši římskou a Uhersko až do Bulharska, tehdy ještě byzantské provincie. Gautierova skupina necestovala společně se skupinou Petra Poustevníka, který vyrazil z Porýní. Poutníci Německem a Uherskem táhli bez větších konfliktů s domorodci, situace se ovšem změnila až v oblasti kolem Bělehradu. Křižákům došly zásoby, a tak začali plundrovat široké okolí a při tom zabíjeli, čímž na sebe přivolali odvetné akce zdejších místodržících. Tady odsud pokračovali s byzantskou eskortou dále pod hradby Konstantinopole.\n\nV Konstantinopoli se také Gautier spojil s armádou chudáků, kterým velel Petr Poustevník. Byzantský císař Alexios I. urychleně zajistil křižákům lodě pro přeplavu přes Bospor a ozbrojený doprovod. Navzdory Petrovým varováním, aby křižáci Turky příliš neprovokovali, zfanatizovaní křižáci však těchto rad nedbali a při loupežné výpravě u Nikáie byli tureckými vojsky obklíčeni a rozprášeni. Turci poté vyplenili i křižácký tábor. Petrovi se podařilo zachránit a byl poté s dalšími přeživšími Byzantinci převezen do Konstantinopole. Gautier však s většinou svých následovníků padl.\n\n"}
{"id": "212026", "url": "https://cs.wikipedia.org/wiki?curid=212026", "title": "Vagová stimulace", "text": "Vagová stimulace\n\nVagová stimulace neboli vagová nervová stimulace (VNS) je léčebná metoda, jejíž principem je elektrická stimulace vagového (bloudivého) nervu. Využívá se v léčbě farmakorezistentní epilepsie a rezistentní deprese. Použití VNS u dalších chorob nebo chorobných stavů je ve fázi výzkumu - jde např. o Alzheimerova chorobu, sepsi, obezitu, diabetes, autoimunitní choroby jako je např. revmatoidní artritida a Crohnova choroba, kardiovaskulární onemocnění. \n\nElektrickou stimulací vagového nervového stimulátoru se zabýval již v osmdesátých letech 19. století neurolog J.L. Corning. V té době se předpokládalo, že je epileptický záchvat způsobem žilní hyperémií (překrvením) mozku. Lékaři používali manuální kompresi krkavice, a později podvázání této tepny, k ukončení záchvatu. J.L. Corning vyvinul několik instrumentárií jednak pro dočasnou kompresi krkavice, která měla vést k ukončení záchvatu, jednak pro dlouhodobou kompresi, která měla působit preventivně. Později začal kombinovat karotickou kompresi s jinými technikami snižující průtok krve mozkem např. transkutánní (přes kůži působící) elektrickou stimulací vagového nervu a krčního sympatiku. Nežádoucími účinky byla bradykardie, nevolnost a synkopa. Corningova transkutánní stimulace nebyla neurology všeobecně příjata a tyto metody byly ke konci 19. stolení opuštěny. K znovuzavedení terapeutického použití VNS docházelo od osmdesátých let 20. století. První implantace vagového stimulátoru byla provedena v roce 1988. V Evropské unii byla VNS ke klinickému použití schválena v roce 1994, v USA v roce 1997. Do roku 2015 bylo celosvětově implantováno přes 100 000 stimulátorů vagového nervu.\n\nV USA je léčba VNS schválena jako přidatná léčba u farmakorezistentních (tedy na léčbu nedostatečně odpovídajících) epilepsií s fokálními záchvaty (dříve tzv. parciální) u pacientů starších 12 let. V Evropské unii a Kanadě je VNS schváleno použití VNS pro přidatnou léčbu u farmakorezistentních epilepsií zejména se záchvaty fokálními a fokálními přecházejících do bilaterálních tonicko-klonických záchvatů (dříve tzv. sekundárně generalizované) či se záchvaty generalizovanými. Používá se u pacientů, u kterých nelze provést resekční operační zákrok. VNS patří mezi paliativní metody léčby epilepsie, jejíž cílem je dosáhnout významné kontroly záchvatů a zvýšit kvalitu života. Druhou méně rozšířenou indikací je v klinické praxi léčba rezistentní deprese.\n\nPřesný mechanismus účinku zatím není známý. Je popsáno několik dílčích efektů, které vysvětlují antikonvulzivní působení:\n\n\nZákladními stimulačními parametry VNS jsou: výstupní intenzita pulzů, šířka a frekvence stimulačních pulzů, délka stimulační periody (on-time) a perioda mezi stimulacemi (off time).\n\nExistuje mnoho studií prokazující efektivitu léčby pomocí VNS. Zásadními studiemi byly dvě kontrolované randomizované studie z 90. let 20. století, které deklarují účinnost VNS. Od té doby vznikaly další studie různé vědecké síly. Prospektivní randomizovaná studie realizovaná ve 28 evropských a kanadských centrech publikovaná v r. 2014 uvádí signifikantní zlepšení kvality života i kontrolu záchvatů. Podle registru pacientů s VNS (VNS Therapy Patient Outcome Registry), který obsahoval data od více než 5000 pacientů, docházelo u pacientů ke zlepšení bdělosti, pozáchvatového stavu, kumulace záchvatů, poruch nálad, verbální komunikace, školních a profesních výsledků a paměti. Podle velké japonského registru pacientů s VNS, zahrnující 362 dětí a dospělých, se během tří letého období zvyšuje procento respondérů každý rok z 55,8% na 57,7%, respektive 58,8%. Paralelně k tomu se zvyšuje kvalita života pacientů z 44,3% na 51,1%, respektive 54.7% po třech letech léčby VNS. \nConversely, a smaller prospective series of 39 adults\n\nfollowed-up for 1 year found that only 26% achieved a ≥50% reduction\n\nin seizure frequency [28].\nhttps://www.sciencedirect.com/science/article/pii/S1525505016303821\n"}
{"id": "212046", "url": "https://cs.wikipedia.org/wiki?curid=212046", "title": "Moskevský mír", "text": "Moskevský mír\n\nMoskevská mírová smlouva byla podepsaná Finskem a Sovětským svazem 12. března 1940. Tím byla ukončena 104 dní trvající zimní válka. Smlouva připojila části Finska k Sovětskému svazu a vyvolala evakuaci finského obyvatelstva z těchto oblastí. Byla však zachována finská nezávislost a ukončeny pokusy SSSR o anexi země.\n\nFinská vláda dostala první prozatímní mírové podmínky ze Sovětského svazu (přes Stockholm) 29. ledna. Do té doby Rudá armáda bojovala s cílem zabrat celé Finsko. Pak ale byla sovětská vláda připravena zmírnit své požadavky. Nyní žádala na Finsku Karelskou šíji, včetně města Viipuri (Vyborgu), a finský břeh Ladožského jezera. Poloostrov Hanko měl být pronajatý Sovětskému svazu na 30 let.\n\nFinsko odmítlo tyto požadavky a zesílilo své žádosti o vojenskou podporu ze strany Švédska, Francie a Spojeného království. Ačkoli nakonec nemělo žádnou šanci bojovat delší dobu proti 50krát větší zemi, byla stále naděje, že Společnost národů zakročí ve prospěch Finska. Pozitivní signály, i když nestálé, z Francie a Británie, a realističtější očekávání vojenských jednotek ze Švédska, pro které byly vypracovány plány v průběhu 30. let, byly dalším důvodem, aby Finsko nezasahovalo do mírových jednání (viz cizí podpora).\n\nV únoru 1940 finský vrchní velitel maršál Mannerheim vyjádřil své obavy o vojenské situaci a vyzval vládu, aby započala mírová jednání 29. února. Týž den Rudá armáda zahájila útok na Viipuri.\n\n6. března finská delegace s předsedou vlády, kterým byl Risto Ryti, odjela do Moskvy. Během vyjednávání Rudá armáda prolomila finská obranná postavení kolem Tali a blížila se k obklíčení Viipuri.\n\nMírová dohoda byla podepsána večer 12. března moskevského času, to je v 01:00 hodin 13. března finského času. Boj skončil v 11:00 hodin finského času.\n\nFinsko bylo přinuceno odstoupit téměř celou Karélii (s centrem svého průmyslu, zahrnující Vyborg/Viipuri, finské druhé největší město; celkem téměř 10 % státního území), třebaže velká část byla ještě pod kontrolou finské armády. Vojenské jednotky a zbývající civilisté byli spěšně evakuováni za nové hranice. 422 000 Karelců, 12 % z finského obyvatelstva, ztratilo své domovy.\n\nZajímavé je, že Petsamo, které Sověti obsadili, zůstalo podle mírové smlouvy ve finských rukou. Nicméně mírová smlouva také zaručovala sovětským civilistům volný průchod Petsamem do Norska.\n\nFinsko také muselo odevzdat část oblasti Salla, svou část Kalastajansaarento (Rybářského poloostrova) a ostrovy Suursaari, Tytarsaari, Lavansaari a Seiskari ve Finském zálivu. Poloostrov Hanko byl pronajat Sovětskému svazu na 30 let jako námořní základna.\n\nSSSR dále požadoval, aby veškeré vybavení předávaných území bylo odevzdáno také. Tak Finsko přišlo o 75 lokomotiv, 2 000 vagonů, několik osobních i nákladních automobilů a lodí. Průmyslová oblast ve městě Enso která byla na finské straně hranice, vytyčené mírovou smlouvou, byla také brzy odstoupena Sovětskému svazu.\n\n\nNáklonnost světa vůči Finsku měla, jak se zdálo, malou cenu. Jisté hořké zklamání se stalo společným rysem finského pohledu na ostatní národy, hlavně na Švédy, kteří zpočátku ukázali mnohé sympatie, ale žádnou ochotu pomoci Finsku vojensky.\n\nKruté podmínky přiměly Finy hledat podporu z Německa a ospravedlňovaly jejich touhu po pomstě. Nakonec to umožnilo přežití Finska ve 2. světové válce.\n\nJen o rok později, v červnu 1941, byl válečný stav obnoven. Nastala pokračovací válka.\n\n\n"}
{"id": "212049", "url": "https://cs.wikipedia.org/wiki?curid=212049", "title": "Jaromír Štětina", "text": "Jaromír Štětina\n\nJaromír Štětina (* 6. dubna 1943 Praha) je český novinář, spisovatel a politik. Nejvíce je znám jako válečný reportér z oblastí bývalého Sovětského svazu a bojovník za zákaz komunismu, i když sám byl v šedesátých letech aktivním členem KSČ. V roce 2004 byl jako nestraník za Stranu zelených zvolen do Senátu PČR, v roce 2010 svůj mandát obhájil s podporou TOP 09 a hnutí STAN. Byl místopředsedou senátního Klubu TOP 09 s podporou Starostů. V letech 2014 až 2019 byl poslancem Evropského parlamentu (v roce 2014 mu tak zanikl mandát senátora). V roce 2019 založil hnutí ESO, kterému předsedá.\n\nPodle vlastních slov pochází z buržoazně-komunistického prostředí. Jeho babička byla zakládající členkou Komunistické strany Československa, zatímco jeho dědeček z matčiny strany žil v Chicagu, kde vlastnil hospodu jménem Praha, kam chodil na pivo i chicagský starosta Antonín Čermák. Jeho otec pracoval na velvyslanectví v Číně.\n\nVyrůstal v pohraničí ve Višňové u Frýdlantu v severních Čechách, kam se jeho rodiče přistěhovali v roce 1945. Absolvoval jedenáctiletku, maturoval na gymnáziu v Praze 10 ve Voděradské ulici.\n\nV letech 1961–1967 vystudoval Vysokou školu ekonomickou. Podle jedné vlastní verze v roce 1965 podal přihlášku do KSČ, ale protože nesplnil roční kandidátskou lhůtu, nebyl přijat. Na tu nastoupil v roce 1966 a po roce se stal členem Fakultní organizace KSČ na Vysoké škole ekonomické. Podle jiné své verze do strany vstoupil o rok později. Podle údajů ministerstva vnitra členem (ne kandidátem) KSČ byl od roku 1965. Stranickou legitimaci vrátil po sovětské okupaci. V letech 1970–1978 vystudoval Přírodovědeckou fakultu Univerzity Karlovy v Praze, obor geologie. Od 70. let pořádal výpravy do Sovětského svazu na Sibiř a do Asie, kde mj. sjel i řeku Indus. Od 11. května 1977 byl veden v Evidenci zájmových osob Státní bezpečnosti.\n\nNa podzim roku 1968 nastoupil Jaromír Štětina jako elév v tehdejším deníku Mladá fronta. Začátkem roku 1969 nastoupil jako pomocný dělník v tehdejším národním podniku Geologický průzkum, pozdější Geoindustria v Holešovicích. V letech 1970–1999 uspořádal přibližně dvacet pět přírodovědných a sportovních výprav na Sibiř a do asijských zemí; je zakladatelem českého raftingu; je autorem několika úspěšných cestopisů. \n\nJaromír Štětina dále v letech 1987 až 1989 pořádal série politických přednášek v tehdejším Československu; několikrát byl zadržen orgány StB. Koncem roku 1989 se v Praze stal spoluzakladatelem Syndikátu novinářů. V roce 1992 zakládá Nadaci Lidových novin, stává se jejím prvním ředitelem a v letech 1993–1994 dělal šéfredaktora Lidových novin.\n\nV roce 1994 zakládá Jaromír Štětina soukromou novinářskou agenturu Epicentrum, je spoluzakladatelem humanitární společnosti Člověk v tísni. V letech 1994–2004 je šéfredaktorem agentury Epicentrum; jako reportér se specializuje na válečné konflikty v Evropě, Asii i Africe.\n\nJaromír Štětina je autorem několika set různých statí, autorem či spoluautorem řady monografií, mnoha desítek dokumentárních filmů a množství rozhlasových a televizních pořadů. Za svou práci obdržel v roce 1997 Cenu Ferdinanda Peroutky.\n\nJaromír Štětina byl v letech 1965 až 1968 členem KSČ.\n\nVe volbách do Senátu PČR v roce 2004 kandidoval jako nestraník za Stranu zelených v obvodu č. 22 – Praha 10. Postoupil do druhého kola, v němž porazil v poměru hlasů 55,32 % : 44,67 % kandidáta ODS Jana Malypetra. Stal se tak prvním členem Senátu za Stranu zelených.\n\nO šest let později se mu podařilo ve volbách do Senátu PČR v roce 2010 mandát senátora v obvodu č. 22 – Praha 10 obhájit, když kandidoval jako nestraník za TOP 09 a hnutí STAN. Ve druhém kole tentokrát porazil kandidáta ODS a starostu Prahy 10 Vladislava Lipovského v poměru hlasů 57,50 % : 42,49 %.\n\nV březnu 2014 v reakci na anexi Krymu podepsal dopis adresovaný české vládě, jehož signatáři požadovali tvrdší postup vůči Rusku a zásah proti příslušníkům ruské menšiny v Čechách, kteří mají ruské občanství, konkrétně okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace nebo zmrazení kont ruských občanů v ČR.\n\nMandát senátora mu zanikl ke dni 30. června 2014, jelikož se od následujícího dne ujal funkce poslance Evropského parlamentu. Tyto dvě pozice jsou totiž neslučitelné.\n\nŠtětina jako senátor kritizoval BIS a tvrdil, že se ho BIS snažila zastrašovat a pokoušela se ho fyzicky ohrozit. Podle Štětiny BIS zneužívala k jeho diskreditaci své spolupracovníky a agenty, za které označil aktivistu Tomáše Pecinu, bývalého pracovníka BIS Jana Schneidera a novináře Jana Rejžka. Rejžek v článku v Lidových novinách Štětinovi vytýkal spolupráci s komunistickou tajnou službou. Jan Schneider prohlásil, že Štětina „V roce 1977 udal své spolupracovníky a vystavil je riziku kriminálu. Je to prototyp práskače, který má tu drzost, že dnes bojuje proti bolševismu.“ Štětina přiznal, že 19. dubna 1977 podepsal závazek ke spolupráci s StB, tvrdí ale, že na spolupráci přistoupil pouze naoko. StB mu přidělila krycí jméno Plavec.\n\nV roce 2009 neúspěšně kandidoval v čele hnutí Starostové a nezávislí do Evropského parlamentu. Ve volbách do Evropského parlamentu v roce 2014 kandidoval z pozice nestraníka na 5. místě kandidátky TOP 09 a STAN. Získal 18 951 preferenčních hlasů, skončil na třetím místě kandidátky a vzhledem k zisku čtyř mandátů pro TOP 09 a STAN se dostal do Evropského parlamentu. Zde místopředsedal podvýboru pro obranu (SEDE), byl členem Výboru pro zahraniční věci (AFET) a náhradníkem ve Výboru pro občanské svobody, spravedlnost a vnitřní věci (LIBE). Byl členem několika zahraničních delegací.\n\nV Evropském parlamentu se zabývá především děním v zemích bývalého Východního bloku a souvisejícími tématy, jako je terorismus, lidská práva a ruská propaganda.\n\nPravidelně jezdí na zahraniční mise do krizových oblastí, jako je například Sýrie, Donbas či Náhorní Karabach. Počínaje rokem 2014 se hojně zajímal o dění na Ukrajině (viz Euromajdan), kam také několikrát z vlastní iniciativy vycestoval.\n\nV červenci 2015 pozval do Evropského parlamentu zakladatele a tehdejšího velitele ukrajinského dobrovolnického pluku (do ledna 2015 šlo o prapor) Azov, pravicového nacionalistu Andreje Jevhenovyče „Bílého vůdce“ Bileckého. Americká Sněmovna reprezentantů označila v roce 2014 Azovský tehdy ještě prapor za neonacistickou organizaci, ale podle Štětiny během války na východní Ukrajině právě Azov a další dobrovolnické skupiny jako Pravý sektor nejvíc přispěly k obraně Donbasu před proruskými separatisty. Jaromír Štětina upozorňuje na skutečnost, že je to ruská propaganda, která se snaží o označení všech obránců Ukrajiny v podobě dobrovolnických regimentů za nacisty. Vedení jednotek si je navíc tohoto problému vědomo a bojuje proti tomu.\n\nV srpnu 2014 v rozhovoru pro Radiožurnál označil Rusko za \"říši zla\". Jaromír Štětina aktivně podpořil usnesení Evropského parlamentu, které označuje zapojení Ruska do ozbrojeného konfliktu na Ukrajině, anexi Krymu a porušování územní celistvosti Gruzie za úmyslné porušování demokratických zásad a základních hodnot a mezinárodního práva. Navrhl usnesení odsuzující teroristické činy a zločinné jednání separatistů a jiných paravojenských jednotek na východní Ukrajině a podporující sankce EU vůči Rusku. Jaromír Štětina též vystoupil proti založení reprezentační kanceláře povstalecké Doněcké lidové republiky v Česku a vyzval ministra zahraničních věcí ČR, aby podnikl proti této propagandistické iniciativě příslušné kroky. Jaromír Štětina je hlasitým zastáncem prohlubování spolupráce mezi EU a Ukrajinou, Gruzií a Moldavskem a dlouhodobě bojuje za práva Krymských Tatarů a jejich návrat na rodný Krym. V Evropském parlamentu byl iniciátorem několika usnesení, která odsuzují vyhnání Krymských Tatarů na příkaz sovětského diktátora Josifa Stalina (vrátit na Krym se mohli až po roce 1989) a vyzývají k dodržování jejich základních lidských práv.\n\nByl rovněž spoluautorem usnesení, ve kterém Evropský parlament vyjadřuje hluboké znepokojení nad vraždami a systematickým zastrašováním a pronásledováním členů ruské opozice, novinářů a osob vyjadřujících se kriticky o ruských orgánech. Aktivně usiloval o přijetí usnesení upozorňující na nebezpečí ruské propagandy v EU.\n\nJe spolupředkladatelem usnesení o svobodě slova a demokratizačním procesu v Bělorusku a v Kazachstánu.\n\nDne 12. dubna 2016 hlasoval pro rezoluci Evropského parlamentu, která podpořila návrh Evropské komise pod vedením Jeana-Clauda Junckera na zavedení trvalých povinných kvót pro přerozdělování uprchlíků mezi členské státy EU v reakci na evropskou migrační krizi. Následně nicméně podpořil zřízení Evropské pobřežní a pohraniční stráže, kterou mohou členské státy, jejichž hranice se ocitne pod tlakem migračních toků, požádat o okamžitou pomoc, a zavedení evidence cestujících (PNR) v letecké dopravě překračujících vnější hranice EU, která umožní sledovat podezřelé osoby z terorismu a organizovaného zločinu.\n\nSpolečně s Pavlem Svobodou (KDU-ČSL) se zasazoval o vydání Petra Jaška, českého občana vězněného v Súdánu. Na jejich návrh vyzval Evropský parlament v usnesení o Súdánu k Jaškovo propuštění.\n\nV únoru 2017 vydal na Štětinu mezinárodní zatykač Ázerbájdžán, poté co se Štětina zúčastnil jako pozorovatel referenda v separatistickém Náhorním Karabachu, který se s podporou Arménie v krvavé válce v 90. letech odtrhl od Ázerbájdžánu. Štětina vyjádřil podporu karabašským separatistům a obvinil Ázerbájdžán z vedení hybridní války proti Karabachu.\n\nV březnu 2018 jako jeden z mála českých politiků kritizoval tureckou invazi do Afrínu, která byla namířena proti syrským Kurdům, když prohlásil: „Členský stát NATO, náš vojenský spojenec, se dopouští násilí vůči Kurdům na cizím území, v Sýrii a Iráku. Vyřešit dilema, kdo je náš spojenec v Afrínu, vyžaduje mnoho diplomatické obratnosti. Vyžaduje však i schopnost odpovědět na otázku, zda je brutální porušování lidských práv ze strany Turecka akceptovatelné za cenu oslabení vojenského spojenectví.“ \n\nV polovině prosince 2018 oznámil, že ve volbách do Evropského parlamentu v roce 2019 odmítá obhajovat svou funkci europoslance na kandidátce TOP 09. Předsedu strany Jiřího Pospíšila obvinil z rozkolu TOP 09 i špatných volebních výsledků. Následně vytvořil nové hnutí Evropa společně (ESO), které bylo na Ministerstvu vnitra ČR registrováno v únoru 2019. V březnu 2019 se pak stal lídrem kandidátky hnutí ESO. Získal sice 2 925 preferenčních hlasů, ale hnutí jako celek obdrželo jen 0,53 % hlasů. Jako europoslanec tak skončil.\n\n\n\n\n"}
{"id": "212053", "url": "https://cs.wikipedia.org/wiki?curid=212053", "title": "Androgyn", "text": "Androgyn\n\nAndrogyn (řecky \"anér, andros\" - muž a \"gyné\" - žena) byla bájná čtyřnohá a oboupohlavní bytost takové síly, že se bohové rozhodli ji omezit. Zeus rozťal každého androgyna na dvě poloviny a od té doby tyto části v touze po ztracené jednotě hledají své chybějící poloviny, aby se s nimi spojily. Etiologický mýtus tak vysvětluje vznik lásky (nejen pohlavní) z původní obojpohlavnosti.\n\nAndrogynní mýtus vypráví podle Platónova Symposia básník Aristofanés: Nejprve existovalo pokolení androgynů, bytostí, ve kterých bylo spojeno pohlaví mužské i ženské. Protože však tyto bytosti byly příliš silné, rozhodl se Zeus oslabit je tím, že je rozetnul na dvě poloviny, které se od té doby stále hledají. Každý z lidí je tedy v tomto pojetí \"symbolem\", půlkou člověka, poněvadž vznikl jeho rozříznutím. Lásku pak nazývá Platón „spojovatelkou staré přirozenosti“, která se snaží lidskou přirozenost uzdravit tím, že ze dvou učiní opět jedno (\"Symposion\" 191d). Podle Platóna tedy symbol znamená touhu člověka po sjednocení.\n"}
{"id": "212054", "url": "https://cs.wikipedia.org/wiki?curid=212054", "title": "Mstětice (Zeleneč)", "text": "Mstětice (Zeleneč)\n\nMstětice jsou částí obce Zeleneč, která leží v okresu Praha-východ ve Středočeském kraji.\n\nVesnicí prochází železniční trať Praha – Lysá nad Labem – Kolín, na které je zřízena železniční stanice \"Mstětice\". Po trati jsou vedeny linky Pražské integrované dopravy S2 a S22, ale vzhledem k malé frekvenci cestujících zde zastavuje jen zhruba polovina osobních vlaků.\n\nSpolečnost Čepro zde provozuje velkokapacitní sklad pohonných hmot. Dále se zde stéká pět produktovodů stejné firmy – od Kralup, Roudnice nad Labem a Kolína.\n\nVe Mstěticích je 18jamkové golfové hřiště společnosti Golf & Country Club. Je situováno do rovinatého terénu, dráhy jsou lemovány vysokým travním porostem s křovisky. Součástí areálu je také tréninkový komplex.\n\nU železniční trati bylo v roce 2007 postaveno vědecko-technologické centrum, které je zaměřeno na vědce, výzkumníky a začínající podnikatele v oblasti dopravních technologií a dalších příbuzných oborů. Projekt za 160 milionů korun realizovala firma Eurosignal, dceřiná společnost AŽD Praha, v součinnosti s fondy Evropské unie a Fakultou dopravní ČVUT. Část areálu je určena pro studenty a absolventy technických oborů, kterým má VTC Mstětice pomoci v jejich podnikatelských začátcích.\n\nMezi silnicí II/611 a železniční tratí se připravuje výstavba skladového areálu Mstětice, který naváže na stávající sklad při dálnici D11 v katastrálním území Jirny.\n\nNa návsi vjezd vedle velké stoleté lípy v bývalém statku, z něhož bohužel již zůstala hlavní budova. Nyní je zde sídlo fy DoVa VANÍK s prodejnou profesionálního nářadí a zahradní technikou.\n\n"}
{"id": "212057", "url": "https://cs.wikipedia.org/wiki?curid=212057", "title": "Potopa", "text": "Potopa\n\nPotopa může být:\n\n"}
{"id": "212060", "url": "https://cs.wikipedia.org/wiki?curid=212060", "title": "Arnaldur Indriðason", "text": "Arnaldur Indriðason\n\nArnaldur Indriðason (* 28. ledna 1961 v Reykjavíku) je islandský spisovatel detektivek.\n\nV roce 1996 absolvoval studium historie na Islandské univerzitě. Později pracoval jako novinář a filmový kritik u největších islandských novin Morgunblaðið.\n\nVe většině jeho knih je hlavní postavou komisař Erlendur Sveinsson a jeho kolegové Sigurður Óli, Elínborg a jeho dávný mentor Marion Briem z kriminální policie v Reykjavíku. Je to rozvedený padesátník, kterého chodí čas od času navštěvovat jeho již dospělé děti. Dcera Eva Lind, která skončila na drogách a Sindri Snær, který už má za sebou několik odvykacích kůr. Vztahy mezi nimi jsou značně komplikované. Knihy Oběť, Propast a Chlad probíhají ve stejném časovém rozmezí a mají vždy jiného hlavního hrdinu, u Oběti je to Elínborg, u Propasti Sigurður Óli a u Chladu Erlendur. Knihy napsané po roce 2010 se vracejí do starší minulosti, před první knihu série (Prequel), hlavním hrdinou knih Duel (2011) a Kamp Knox (2014) je Erlendurův mentor Marion Briem a Reykjavícké noci popisují začátek policejní kariéry Erlendura u dopravní policie, kdy ve svém volném času vyřeší starší případ dvojnásobné vraždy a je mu nabídnuto místo u kriminálky.\n\nObvykle jsou vyšetřovány případy, kde jejich původ leží daleko v minulosti a svědků už není mnoho.\n\nKniha Severní blata (Mýrin) byla v roce 2006 zfilmována (režie Baltasar Kormákur, Ingvar Eggert Sigurðssonem jako Erlendur) a film získal hlavní cenu Křišťálový glóbus na 42. Mezinárodním filmovém festivalu Karlovy Vary.\n\n\n\n\n\n"}
{"id": "212091", "url": "https://cs.wikipedia.org/wiki?curid=212091", "title": "Casino Royale", "text": "Casino Royale\n\nCasino Royale může znamenat:\n\n"}
{"id": "212138", "url": "https://cs.wikipedia.org/wiki?curid=212138", "title": "Východoasijské prachové bouře", "text": "Východoasijské prachové bouře\n\nVýchodoasijské prachové bouře je sezónní meteorologický fenomén, který ovlivňuje velkou část východní Asie během jarních měsíců. Prach pochází z pouští v Mongolsku, severní Číně a Kazachstánu, kde silný přízemní vítr a intenzivní písečné bouře zvedají do ovzduší mraky jemných a suchých prachových částeček. Tyto mraky jsou pak unášeny převažujícím vzdušným prouděním směrem na východ přes Čínu, Severní a Jižní Koreu, Japonsko a část ruského Dálného východu. Někdy jsou jemné částečky v dostatečné koncentraci unášeny mnohem dále a ovlivňují kvalitu vzduchu dokonce až ve Spojených státech.\n\nV posledních přibližně 10 letech se problém prachových bouří stal mnohem závažnějším kvůli průmyslovému znečištění, které dříve nepředstavovalo tak závažný problém, a intenzivní dezertifikaci v Číně stejně jako vysychání Aralského jezera v Kazachstánu způsobenému nevhodnou skladbou sovětského zemědělství. \n"}
{"id": "212164", "url": "https://cs.wikipedia.org/wiki?curid=212164", "title": "Chrám svatého Gorazda (Olomouc)", "text": "Chrám svatého Gorazda (Olomouc)\n\nChrám svatého Gorazda je pravoslavný katedrální chrám na Gorazdově náměstí v Olomouci.\n\nChrám byl postaven roku 1939, autorem návrhu byl Vsevolod Kolomacký. Dne 29. května téhož roku byl zasvěcen svatému Gorazdovi. Na podzim 1942 byl chrám uzavřen a až do května 1945 provozován jako skladiště. V roce 1950 se stal katedrálním chrámem, neboť Olomouc je sídlem olomoucko-brněnské eparchie. Mezi lety 1985 až 1987 proběhly opravy chrámu.\n\nJde o chrám ve stylu byzantinizující architektury ruské provenience. Chrám má i boční kapli Záštity přesvaté Bohorodice a spodní kapli svatého novomučedníka biskupa Gorazda II.\n\nVe dnech 4.–6. září 1987 proběhlo v chrámu svatořečení svatého Gorazda II., biskupa pravoslavné církve v Československu. Sv. Gorazd II. byl 4. září 1942 popraven nacisty za podíl na ukrývání parašutistů, kteří provedli atentát na R. Heydricha.\n\n"}
{"id": "212188", "url": "https://cs.wikipedia.org/wiki?curid=212188", "title": "Michael Kühnen", "text": "Michael Kühnen\n\nMichael Kühnen (21. června 1955 Bonn – 25. dubna 1991 Kassel) byl německý neonacistický aktivista homosexuální orientace.\n\nV letech 1974 až 1977 působil v německé armádě a studoval Universität der Bundeswehr v Hamburku. Z armády byl však propuštěn pro své neonacistické názory. Krátce působil v NPD, ale se stranou se brzy názorově rozešel. V roce 1977 založil organizaci Aktionsfront Nationaler Sozialisten/Nationale Aktivisten, která byla v roce 1983 zakázána. Od roku 1983 působil v politické straně Freiheitliche Deutsche Arbeiterpartei.\n\nSvými názory navazoval na levicovější část nacistických politiků, konkrétně na bratry Gregora a Ottu Strasserovy a Ernsta Röhma, a otevřeně vyzýval ke vzniku \"4. říše\". V roce 1986 v době jeho pobytu ve vězení vyšla najevo jeho homosexualita, což mu přineslo výraznou ztrátu obliby u mnohých jeho někdejších příznivců. Dne 8. dubna 1991 vedl ve Frankfurtu nad Odrou skupinu svých příznivců při protestu proti otevření německo-polské hranice. Ještě téhož měsíce zemřel v Kasselu na následky AIDS.\n"}
{"id": "212256", "url": "https://cs.wikipedia.org/wiki?curid=212256", "title": "Jiří Melantrich z Aventina", "text": "Jiří Melantrich z Aventina\n\nJiří Melantrich (Rožďalovský) z Aventina (též \"z Aventýna\", původně \"Jiří Černý Rožďalovický\"; asi 1511, Rožďalovice – 19. listopadu 1580, Praha) byl významný český renesanční tiskař a nakladatel.\n\nZe své tiskárny postupně vybudoval velký tiskařský a nakladatelský podnik evropského významu. Základem jeho ediční činnosti se stala bible, kterou vydal zřejmě čtyřikrát či pětkrát (tzv. \"Bible Melantrichova\" zvaná též \"Melantriška\"). Třikrát vydal Nový zákon a také širokou paletu další náboženské a mravoličné literatury (mj. od Erasma Rotterdamského) určené jak katolickým, tak luterským či utrakvistickým zákazníkům. Věnoval se i tisku humanistické literatury a latinských básnických sbírek. Počinem přesahujícím svým významem hranici Čech byla spolupráce s proslaveným italským lékařem a botanikem Pietrem Andreou Mattiolim, především pak české a německé vydání jeho Herbáře. Věnoval se však i tisku různých příruček a slovníků, sněmovních akt či jiné právnické literatury, ale také laciných zábavných knížek lidového čtení.\n\nJiří Melantrich byl též členem městské rady Starého Města pražského. Roku 1557 mu byl udělen šlechtický titul a erb. Po celý život vystupoval jako humanisticky vzdělaný utrakvista ovlivněný luterstvím a tolerantní ke katolictví.\n\nPo roce 1576 začal spolupracovat se svým zetěm Danielem Adamem z Veleslavína, který pak tiskařský podnik po Melantrichově smrti převzal a dále provozoval.\n\nNení zcela jasné, kdy se Jiřík Černý, pozdější Jiří Melantrich z Aventina, narodil. Udávaný rok 1511 vychází z údaje Veleslavínova kalendáře, podle něhož se Melantrich dožil věku 69 let. Pocházel z nezámožné české utrakvistické rodiny. O jeho dětství a mládí se neví prakticky nic. První zmínka pochází až z roku 1534, kdy se stal bakalářem na artistické fakultě Pražské university.\n\nTaké následující roky jeho života jsou plné dohadů. Předpokládá se, že po získání bakalaureátu odešel k dalšímu studiu do Wittenbergu, kde byl tehdy nejvýznamnějším učitelem německý humanista a teolog Philipp Melanchthon, ale není to nijak doloženo. Někdy v té době si Jiří Černý pozměnil příjmení na \"Melantrichos\", což řecky znamená „černovlásek“. Podobné pořečtění či polatinštění jména bylo v té době dosti běžné. Ani často uváděný předpoklad, že se Melantrich setkal se Zikmundem Hrubým z Jelení, který byl už od roku 1524 zaměstnán v proslavené Frobenově tiskárně v Basileji, nelze opřít o historické prameny.\n\nZikmund Winter přinesl zajímavé zjištění, že roku 1541 vytiskl jakýsi Jiří Černý mravoličný spisek. Jednalo se o jeho první i poslední knihu, neboť tiskárna po vydání zkrachovala. Není doloženo, že tento Jiří Černý byl skutečně Melantrich, ale možné to je. Určitě je Melantrich zaznamenán roku 1545 na panství Jana z Pernštejna v Prostějově, kde v tiskárně Jan Günthera vydal knihu \"Doktora Urbana Rhegia rozmlouvání s Annou, manželkou svou\". Tuto knihu slavného luterského teologa vydal Melantrich později ještě dvakrát.\n\nMelantrich v Prostějově působil do konce roku 1546 nebo do počátku roku 1547. Poté odešel do Prahy, která tehdy prožívala hospodářskou konjunkturu.\n\nUž od roku 1488 v Praze působila poměrně významná tiskárna Severýn – Kampova. Ta fungovala i po Severýnově smrti roku 1520, kdy dílnu převzal syn Pavel Severýn z Kapí Hory. Významné je například dvojí vydání Bible z let 1529 a 1537 (tzv. Bible Severýnova). Pouze tato tiskárna přežila období určité krize ve dvacátých letech 15. století. V roce 1544 bylo v Praze už 10 tiskáren a jejich počet dále rostl.\n\nMelantrich si z Moravy přinesl základní tiskařský materiál a roku 1547 vydal další Rhegiovo dílo, český překlad jeho Katechismu. Slibný rozběh dílny však záhy překazil zákaz tisku knih, který vydal král Ferdinand I. jako reakci na proběhlý stavovský odboj (zvaný též \"První české stavovské povstání\"). Melantrich tuto komplikaci vyřešil tím, že vstoupil do podniku stárnoucího umírněného katolíka Bartoloměje Netolického, na něhož se zákaz nevztahoval, neboť jako katolík zachoval věrnost panovníkovi.\n\nOficiálně byl Melantrich pouhým zaměstnancem, je ovšem zřejmé, že z obchodního hlediska byl rovnocenným partnerem. Podle použitých liter a dalšího typografického materiálu lze totiž jasně odlišit práci obou tiskařů. Melantrich se přitom prokazatelně podílel i na tisku panovnické zakázky \"Akt těchto všech věcí, které jsou mezi nejjasnějším knížetem a pánem, panem Ferdinandem (etc.) a jistými osobami z panského, rytířského a měšťanského stavu království Českého léta tohoto XLVII zběhly\" či katolické knihy \"Testamentové a neb kšaftové dvanácti patriarchův\". Intenzivně se však připravoval na hlavní projekt následujících let, nové vydání české bible, tzv. Bible Melantrichovy zvané též \"Melantriška\".\n\nBible, zejména jednalo-li se o kompletní vydání v českém překladu z latiny, byla po celé 16. století velmi výhodným zbožím. Její tisk značně zvyšoval tiskařovu prestiž, což si Melantrich plně uvědomoval. Proto už v prvním vydání z roku 1549 je uveden jako Netolického partner, přestože oficiálně byl pouhým zaměstnancem. I na základě toho je zřejmé, že hlavním iniciátorem vydání České Bible byl Melantrich.\n\nPřestože vydání bible znamenalo prakticky jistý zisk, příprava a tisk každé takto rozsáhlé knihy byly nesmírně nákladné a trvaly řadu let. Bez rozsáhlých úspor nebo bohatého sponzora jej nebylo možné realizovat, neboť v té době ještě neexistovaly finanční instituce, které by tiskaři na takový projekt poskytly úvěr. Vedle právního krytí poskytl tedy zřejmě Netolický Melantrichovi také finanční prostředky. Netolický, nepochybně též na Melantrichův popud, zajistil u panovníka také důležité privilegium na tisk a výsadní prodej bible po dobu deseti let.\n\nČeský text Bible Melantrichovy prošel jazykovou revizí Sixta z Ottersdorfu a pečlivá byla i příprava typografické podoby knihy. Lze říci, že se jednalo o první Melantrichovo opravdu významné dílo, které mu také přineslo velmi slušný zisk a spolu s dalšími novými vydáními bible se stalo opěrným sloupem Melantrichova podnikání.\n\nDo roku 1552 vydal Melantrich dalších 17 titulů. Kromě samostatného Nového zákona z roku 1551 však spíše menšího rozsahu.\n\nRoku 1552 se Melantrich osamostatnil, respektive zcela převzal Netolického tiskárnu. Od roku 1550 byla totiž pražským tiskařům postupně a nejprve pouze na jednotlivé knihy opět vydávána privilegia k tisku. Rozhodující však bylo zřejmě to, že se Melantrichovi podařilo od Netolického odkoupit privilegium na tisk a výsadní prodej Bible. Melantrich poté tiskárnu z Malé Strany přesunul na Staré Město, kde už roku 1551 zakoupil nemovitost, a stal se tak staroměstským měšťanem.\n\nV té době však tiskl spíše drobnější knihy, například minucí a knihu pranostik, knihu modliteb či další český překlad díla Urbana Rhegia nazvaného \"Studnice života\", kancelářskou příručku \"Formy a notule čili Tytulář\" atp. V roce 1554 se oženil, ale záhy ovdověl. Hned následujícího roku že oženil opět. Důvodem menší tiskařské aktivity po osamostatnění byly zřejmě už zmíněné rodinné záležitosti spojené se zakoupením domu roku 1554 a jeho následnou opravou, ale také získávání nových obchodních a společenských kontaktů. Melantrich se mj. stýkal s humanistou a mecenášem české a latinské literární tvorby Janem starším Hodějovským z Hodějova a dalšími humanisty z jeho okruhu, například mladým Tadeášem Hájkem z Hájku. Důležité byly i kontakty na dvůr českého místodržícího, arcivévody Ferdinanda Tyrolského, nebo přátelství s již zmíněným Sixtem z Ottersdorfu. Tyto kontakty Melantrich čile využíval při svém podnikání, jak o tom svědčí řada vydaných knih.\n7. prosince 1556 vydal Melantrich druhé vydání své Bible. Pracoval na něm už od roku 1555 a vydal jej v mimořádně vysokém nákladu, neboť roku 1559 končila platnost privilegia na výsadní prodej. Vydání bylo opatřeno novým titulním listem a Melantrich zde poprvé použil též nový tiskařský signet. Přestože bylo nově vysázeno, liší se od předchozího vydání pouze v detailech.\n\nOkamžitě po dokončení tisku bible začala v tiskárně práce na dalších titulech. Byly jimi například \"Gesslerovo Lékařství přednější a zkušenější proti morovému nakažení\" či kniha pohřebních kázání od luterána Spangenberga. Rozsahem a nákladem drobné, ale vysokou kvalitou typografického zpracování důležité jsou latinské básnické sbírky zmíněných Melantrichových humanistických přítel. Jedna z těchto sbírek obsahovala verše oslavující sňatek Viléma z Rožmberka 28. února 1557. Zřejmě přitom není náhoda, že tento velmož poté zaštítil české vydání tehdy velmi oblíbené luterské moralistní knihy \"Jesus Syrach, jinak Ecclesisticus\" s podtitulem \"zrcadlo pobožnosti, ctnosti, kázně i počestnosti\", kterou napsal Lutherův přítel Kašpar Huberin a do češtiny přeložil jindřichohradecký katolický farář Tomáš Rešl. Kniha vyšla roku 1557 a poté ještě několikrát.\n\nV polovině srpna 1557 byl Melantrich poctěn erbem a přídomkem \"z Aventýnů\", který odkazuje k Římskému Aventinu, na němž stávala první veřejně přístupná knihovna. 20. června 1558 se pak stal konšelem Starého města. S přerušením mezi lety 1560–1565, do níž patří Melantrichova hlavní tiskařská aktivita, se jako městský radní podílel na správě města až do roku 1579.\n\nV té době Melantrich vydával spíše drobné tisky. Roku 1558 vytiskl „kapesní“ \"Nový zákon\", o rok později obdobné osmerkové vydání ilustrovaných evangelií a epištol. Každoročně vydával též \"Minucí\", \"Pranostyky\" a tiskl též sněmovní akta.\nRoku 1561 byla, vedle drobných básnických sbírek, minucí, pranostik, sněmovních akt, nového vydání \"Jesusa Syracha\" a třetího vydání bible, tištěna důležitá kniha \"Epistolarum Medicinalium libri quinque\" (\"Pět knih lékařských dopisů\"), která obsahovala lékařské dopisy významným pacientům od osobního lékaře Ferdinanda Tyrolského, proslulého italského lékaře, vzdělaného přírodovědce a botanika, Pietra Andrea Mattioliho, který od roku 1554 žil v Praze. Kniha lékařských dopisů, jejichž otištěním se v té době publikovaly nové lékařské objevy, byla prestižním počinem a Melantrich si pro tuto příležitost nechal zhotovit opět nový signet, hrdě hlásající latinské \"\" (nepodlehne ohni ani meči). Kniha, obsahující též celostránkovou ilustraci s Mattioliho portrétem, je opět ukázkou Melantrichova typografického mistrovství. Latinsky psaná kniha byla prodávána po celé Evropě a byla pro tento prodej vybavena několika panovnickými privilegii.\n\nIhned po dokončení práce na Lékařských dopisech začal Melantrich tisknout další, dnes daleko známější Matthioliho dílo – Herbář. České vydání bylo hotovo roku 1562. Šlo o první české vydání v té době již evropsky proslulé knihy. Oproti předchozím vydáním však byla kniha autorem rozšířena a přepracována. Královské privilegium na její vydání získal Melantrich již v roce 1554.\n\nIniciátorem vydání pravděpodobně byl Ferdinand Tyrolský, který přípravu a tisk prokazatelně všemožně podporoval. Finanční prostředky ovšem vložili všichni zúčastnění včetně Melantricha. Především vzhledem k rozsáhlému použití velkých a náročně provedených dřevořezů, kterých bylo více než dvě stě, se totiž jednalo o počin ještě náročnější, než bylo první vydání Melantrichovy bible.\n\nHerbář do češtiny přeložil Tadeáš Hájek z Hájku. Německou verzi, která vyšla roku 1563, přeložil Georg Handsch, lékař a přírodovědec, který pocházel z České Lípy. Podobně jako v případě jiných Melantrichových podniků bylo i vydání herbáře do důsledku promyšlenou a výborně organizovanou akcí, jak dokládá mj. souběh českého a německého vydání. Tímto krokem došlo k pokrytí prakticky celého knižního trhu ve střední Evropě. České vydání se prodávalo nejen na českém území, ale i v Polsku. Německé vydání pak především v německých zemích a Rakousku, ale i v dalších zemích s německy mluvícím obyvatelstvem, Čechy nevyjímaje.\n\nV té době ještě neexistoval rozvinutý knižní trh. Knihy byly prodávány nesvázané přímo v tiskařských oficínách a na výročních trzích, mj. i na specializovaném knižním veletrhu ve Frankfurtu, na nějž Melantrich prokazatelně zajížděl. Významná část knih pak byla prodávána prostřednictvím knihařů.\n\nSoučasně s herbářem vydal Melantrich tři latinské učebnice, mj. Melanchthonovu latinskou gramatiku. Kromě toho též řadu dalších drobných publikací. Roku 1562 vydal Melantrich nejméně 19 publikací, což je vůbec největší doložený počet titulů vydaných v melantrišské tiskárně v jediném roce.\n\nTaké roku 1563 vydal Melantrich řadu drobnějších knih. Vedle obvyklých minucí a pranostik také další drobné básnické sbírky, mj. od Bohuslava Hasištejnského z Lobkovic, mravoličnou knížečku \"O nekřesťanském a hrozném lání, rouhání, Bohu zlořečení\" a především knihu s dlouhým názvem: \"Kniha Erasma Rotterdamského, v kteréž se jednomu každému křesťanskému člověku naučení dává, jak by se k smrti hotoviti měl\". Kniha spojuje tehdy slavný cyklus dřevořezů Hanse Holbeina mladšího s textem Erasma Rotterdamského, jehož smyslem je příprava na dobrou smrt. Dřevořezy byly nově vyřezány v Praze, což mj. umožnilo pozměnit některá satirická, protikatolická místa výjevů. Text z latiny přeložil nejvyšší sudí Jan Popel z Lobkovic, který byl k tomuto úkolu vhodný nejen jako latiník, ale také jako člověk od roku 1547 panovníkem pověřený cenzurou českých knih. Kniha proto vyšla bez obtíží a dočkala se dokonce dotisku.\n\nNejvýznamnější melantrišskou knihou roku 1564 byla Vřesovcova kniha \"Práva a zřízení zemská království Českého\", popisující právní a politické uspořádání tehdejších Čech. Vydání obsahuje mj. celostrannou ilustraci zobrazující jednání zemského soudu.\n\nPo roce 1564 dochází v Melantrichově tiskařské produkci k určitému zlomu. Dále jsou vydávány už pouze spíše běžné tituly, částečně i reedice starších, ale jen málo skutečně rozsáhlých a závažných projektů, jakým byl herbář. Možných důvodů je několik: Melantrichovi v té době bylo již 53 let, opět se intenzivně věnoval práci v městské radě a navíc mezi lety 1563–67 zakoupil a poté nechal zcela přestavět rozsáhlý a výstavný renesanční dům \"U dvou velbloudů\" v Kunešově, nynější Melantrichově ulici, která je dodnes jednou z hlavních ulic Starého Města. Tento dům, zvaný později také \"Melantrichův\" byl demolován na konci 19. století. Melantrich v něm s celou rodinou bydlel a také zde sídlila jeho tiskařská oficína. Významnou příčinou útlumu Melantrichovy aktivity byl také odchod arciknížete Ferdinanda na zámek Ambrass v Tyrolsku. Praha poté až do příchodu dvora Rudolfa II. ztratila charakter rezidenčního města. Významné osobnosti, humanisty evropského formátu i humanisticky orientované Čechy, například Tadeáše Hájka z Hájku, přitahoval nyní daleko spíše dvůr Maxmiliána II. ve Vídni než Praha. Roku 1566 navíc zemřel Jan Hodějovský z Hodějova, takže Melantrichovi se prakticky rozpadl okruh humanisticky orientovaných přátel a spolupracovníků, ale také mecenášů a zákazníků.\n\nRoku 1564 si Melantrich zažádal o nové privilegium na tisk bible. Připravoval tak nejen nové vydání této knihy, ale také se snažil zabránit v jejím vydání konkurenci. Navíc se tím nepřímo bránil také nelegálnímu dovozu biblí, především Bible norimberské.\n\nZ příležitostných tisků tohoto období je třeba vedle drobných sbírek poesie zmínit melantrišské tisky týkající se smrti císaře Ferdinanda I. Správce malostranské školy u svatého Mikuláše Vincenc Makovský z Makova vydal roku 1565 \"Elegii na smrt císaře Ferdinanda\", arcibiskup Antonín Brus z Mohelnice vydal tiskem svou pohřební řeč a příležitostným tiskem vyjádřil svůj zármutek i probošt pražské kapituly Jindřich Scribonius. Roku 1566 pak u Melantricha vydal svou skladbu \"Querela Iusticie čili Nářek spravedlnosti\" humanista Jan Balbín, podle něhož smrtí císaře \"„spravedlnost uprchla na nebesa a na zemi jí není“\"\n\nRoku 1565 vydal Melantrich také knihu kázání Girolama Savonaroly \"Sedmero krásné a potěšitelné kázání\". Kniha zjevně šla dobře na odbyt, neboť Melantrich v následujících letech vydal ještě dva dotisky.\n\nDobře na odbyt šla také zábavná kniha s názvem \"Kronika o Herkulesovi\" jejímž autorem byl Zikmund Antoch z Helfenberku. Z levných knih „lidové“ literatury zábavného nezávažného obsahu, kterých se dnes dochovalo velmi málo, vydal podle soupisů i dochovaných exemplářů prakticky veškeré tehdy běžné tituly. Vedle dochovaných \"Testamentů dvanácti patriarchů, synů Jákobových\" a bohatě ilustrované \"Rady zvířat\" to dle soupisu z roku 1586 byly: \"Alexander, Apollonius, Brigida, Bruncvík, Eulenspiegel, Fortunatus, Frantova práva, Jovián, Markolt, Meluzína, Pirámus a Tysble\" a oblíbená \"Kronika sedmi mudrců\".\n\nDalší pozoruhodnou knihou je \"Knížka v českém a německém jazyku složená, kterak by Čech německy a Němec česky ... učiti se měl\" z roku 1567. Jednalo se o oblíbenou konverzační příručku Ondřeje Klatovského z Dalmanhorstu, vydávanou až do 17. století. Roku 1568 pak Melantrich vydal mj. latinské Terentiovy komedie. Všechny tyto zmíněné knihy se velmi dobře prodávaly a posloužily jako vítaná náhrada za velké ediční podniky první poloviny desetiletí.\n\nV roce 1570 došlo konečně k dalšímu vydání bible. Dílo bylo vybaveno novým indexem a rejstříkem. Hlavní změnou však bylo kompletní nahrazení dříve použitých dřevořezů novými, vytvořenými předními umělci přímo pro toto vydání. Není proto divu, že typografickou a výtvarnou kvalitou vydání patří k nejkvalitněji zpracovaným českým tiskům vůbec.\n\nNově byl vytvořen titulní list, na němž je mj. dochováno jediné známé vyobrazení Jiřího Melantricha z Aventina. Více než stovka velmi kvalitních dřevořezů znamená zcela nové pojetí ilustrace, které se markantně odlišuje od běžných dobových publikací a navazuje na soudobou italskou malbu a grafiku. Bible byla dedikována císaři Maxmiliánovi II. Po jeho smrti roku 1576 zřejmě Melantrich neprodaný zbytek nákladu opatřil novým titulním listem s dedikací císaři Rudolfu II. Poněkud překvapivě měla k vydání z roku 1570 připomínky cenzura, přestože se textově nelišilo od předchozích vydání. Tato událost zřejmě dokládá i jinde patrné stupňující se napětí a náboženskou polarizaci, která vyvrcholila roku 1618 stavovským povstáním.\n\nŘada mladých Melantrichových spolupracovníků, kteří se v té době podíleli na vydávání školských příruček i dalších publikací, byla později spojena se zápasem o \"Českou konfesi\". Jejich držitelé patřili do řad protestantské opozice. Mezi jinými Petr Codicillus z Tulechova, který nejen psal minucí a pranostiky, ale připravoval také nový latinsko–česko–německý slovník, který pak byl roku 1575 skutečně s velkým úspěchem vydán. Dalším byl Pavel Pressius, teolog, hebraista a kazatel pohybující se na rozhraní mezi luteránstvím a kalvinismem, který pro Melantricha připravil gramatickou příručku.\n\nPřestože Melantrichovi byla z náboženské literatury nejbližší literatura luteránská (Rhegius, Mathesius), vydával vedle děl akceptovaných všemi stranami (Jesus Syrach, Erasmova kázání, Tomáš Kempenský) také díla vysloveně katolická, jakými byla již zmíněná Savonarolova kázání či v roce 1575 na náklady arcibiskupa Antonína Bruse a Viléma z Rožmberka vytištěná \"Postila\" Johanna Ferra. Tato dvousvazková publikace opět vyniká typografickou úpravou a rozhodně se nezdá, že by ji stárnoucí tiskař tiskl z donucení, jak bývalo na Melantrichovu „obhajobu“ uváděno ve starší literatuře. Daleko pravděpodobnější je to, že se Melantrich jednoduše snažil o co nejširší nabídku publikací. Ferova \"Postila\" je přitom vyzdobena dřevořezovými ilustracemi prvotřídní úrovně a je sázena specifickým „melantrišským švabachem“, obsahujícím kompletní interpunkční znaménka, takže nebylo, jako u starších tisků, nutné používat spřežky. Část štočků, užitých Melantrichem pro tisk ilustrací Ferrovy \"Postily\", byla použita již v roce 1564 při nelegálním tisku \"Postily\" Husovy. Starší domněnka, že použití týchž štočků dokládá Melantrichovo autorství nelegálního tisku Husovy \"Postily\", je však nepravděpodobná. Melantrich patrně štočky koupil už použité v Norimberku, kde byla Husova \"Postila\" zřejmě ve skutečnosti roku 1564 tištěna.\n\n\"Českou konfesi\", na níž se podílela řada Melantrichových přítel, on sám s ohledem na králův postoj tisknout nemohl. Naopak roku 1575 vydal gratulační báseň k Rudolfově korunovaci od písaře dvorského archivu Pavla Sellera.\n\nRoku 1576 zasnoubil stárnoucí tiskař svou nejstarší, tehdy devatenáctiletou dceru Annu třicetiletému profesorovi pražské univerzity Danieli Adamovi. Činil tak nepochybně z praktických důvodů, neboť potřeboval svěřit prosperující podnik schopnému nástupci. Svatba se konala 27. listopadu 1576 a k této příležitosti vyšel sborníček latinských veršů. Daniel Adam, od roku 1578 užívající predikát „z Veleslavína“, začal hned po svatbě vystupovat jako Melantrichův společník a ujal se řízení tiskárny. To přineslo novou dynamiku do vydávání knih, ale také určité provozní problémy. Roku 1577 například arcibiskup hrozil zapečetěním tiskárny, neboť omylem či úmyslně nepředložila vydání bible cenzuře. Kalvinismu a Jednotě bratrské blízký Veleslavín zjevně nebyl ochoten k jemnému manévrování a ústupkům jako to do té doby činil Melantrich.\n\nRoku 1577 vyšly mj. Ciceronovy latinské dopisy a také rozsáhlý latinský Tessaurus Basilia Fabri. Roku 1578 pak vyšel slavný a hojně čtený Veleslavínův \"Kalendář historický\". Roku 1579 bylo vydáno další slavné a obecně významné dílo \"Práva městská Království českého\" od Pavla Kristiána z Koldína.\n\nPředchozí knihy vyšly jako společné dílo obou tiskařů. Samostatně vydal Melantrich písně Šimona Lomnického z Budče, \"Dialogy\" švýcarského humanisty a Kalvínova oponenta Sebastiana Castellia. Poslední z pozoruhodných Melantrichových knih pak byl \"Masopust\", mravokárná kniha od katolického faráře Vavřince Leandra Rváčovského, psaná drsným a bujarým jazykem.\n\nV úterý 15. listopadu 1580 Melantrich nadiktoval svou závěť a v sobotu 19. listopadu 1580 zemřel. Pochován byl v Betlémské kapli. Napjaté vztahy s Veleslavínem prozrazuje to, že mu Melantrich neodkázal zhola nic. Podnik zdědil tehdy ještě nezletilý Melantrichův syn Jiří a také ostatní potomky otec velkoryse zaopatřil. Veleslavín podnik vedl do roku 1584, kdy jej po dosažení plnoletosti převzal Jiří, ten se však velmi zadlužil a po jeho předčasné smrti o dva roky později, roku 1586, převzal tiskárnu hlavní věřitel Daniel Adam z Veleslavína. Ten pokračoval ve své ediční politice nastolené již roku 1576 a v mnohém navazující na Melantrichovu produkci. Stejně jako Melantrich, i Daniel Adam představoval nejvýznamnějšího tiskaře své doby, zatímco se však Melantrich snažil spíše o ústupky a toleranci, Veleslavín myslel i jednal daleko vyhroceněji. I tím však oba velmi dobře odráželi dobu, v níž žili.\n\nO Melantrichově školení nevíme prakticky nic, přesto je velmi pravděpodobné, že skutečně důvěrně poznal provoz některé velké tiskárny jako byla Frobenova tiskárna v Basileji. Dokládá to hluboká znalost typografie a tiskařského řemesla a také zkušenost s nakladatelskou činností, její organizací a ekonomikou. To vše na špičkové evropské úrovni.\n\nKvalita Melantrichových publikací přitom nespočívá pouze v použití kvalitní sazby a propracovaných, rozměrných dřevořezů, nýbrž též v typografickém uspořádání sazby, uměřeném a citlivém použití ozdobných iniciál a dalších výzdobných prvků, v kompozici jednotlivých tiskových stran, což je patrné zvláště v sazbě stran titulních, ve schopnosti kombinace a výběru různých druhů písma atd. To vše prozrazuje zjevný výtvarný talent. Nejvýrazněji je tato schopnost patrná na drobných tiscích latinské poesie, neboť tyto práce nebyly tolik zatíženy nutností upoutat pozornost kupců množstvím textu květnatě vychvalujícího nabízenou knihu.\n\nOd roku 1547 do roku 1580 vydal Melantrich minimálně 233 titulů knih i drobných tisků různého druhu. Toto číslo bylo pravděpodobně ještě vyšší, protože zvláště drobné příležitostné tisky či zábavná literatura se často nedochovaly a neexistují o nich ani jiné doklady. Z doložených publikací bylo 111 českých, 75 latinských, 3 německé, jedna italská a 33 vícejazyčných (učebnice a slovníky). Také tematický záběr Melantrichova podniku byl velmi široký a dokládá obrovskou schopnost v pravý čas rozpoznat a pokrýt volné místo na trhu a zdařile se vyrovnat s nečekanými zvraty a obtížemi. Melantrichova schopnost získávat přátele, spolupracovníky a mecenáše byla obdivuhodná, stejně jako schopnost přesně zorganizovat rutinní běh rozsáhlé a špičkově vybavené dílny tak, aby byla práce na rozsáhlých reprezentativních podnicích s mezinárodním dosahem vhodně střídána tiskem drobných, příležitostných či zábavných publikací. Náklady jeho knih byly zcela mimořádné a pohybovaly se v řádu tisíců kusů, což bylo tehdy velice neobvyklé. To vše ještě Melantrich doplňoval častými reedicemi již vyprodaných titulů. Kromě toho hrál de facto roli královského i zemského tiskaře. Dochované texty osobní povahy, zvláště Melantrichova závěť či předmluva bible jej představují též jako zbožného, upřímně věřícího muže.\n\nV období národního obrození, především v jeho závěrečné fázi se Jiří Melantrich, podobně jako Jan Ámos Komenský či Jan Hus, stal jednou z českých ikon a také prototypem odvážného a úspěšného Čecha. Svým podnikatelským úspěchem, humanistickým rozhledem, tím, že svůj život spojil s vydáváním českých knih, mnoha domnělými i skutečnými osobními vlastnostmi přesně vyhovoval emancipující se české společnosti. Byl proto poctěn titulem \"arcitypograf český\", který můžeme číst například na pamětní desce umístěné na radnici v rodných Rožďalovicích.\nRoku 1910 začalo používat jméno Melantrich nakladatelství České strany národně sociální. To v době první republiky se také svým významem téměř vyrovnalo Melantrichovu významu v renesančních Čechách.\n\n\n"}
{"id": "212268", "url": "https://cs.wikipedia.org/wiki?curid=212268", "title": "Vozovna Husovice", "text": "Vozovna Husovice\n\nVozovna Husovice je trolejbusová a bývalá tramvajová vozovna Dopravního podniku města Brna.\n\nMohutný rozmach tramvajové dopravy v Brně během první republiky vyústil v potřebu větších prostor pro umístění všech tramvají. V tehdejší době byly k dispozici rozlehlá vozovna v Pisárkách, jejíž kapacita již ale byla naplněna, a malá vozovna královopolská. Proto bylo rozhodnuto o stavbě třetího, moderního areálu, pro nějž bylo vybráno místo ve čtvrti Husovice.\n\nVýstavba husovické vozovny proběhla v letech 1927 a 1928, zprovozněna byla na začátku roku 1929. Vozovna byla umístěna vedle tramvajové trati do Obřan. Jednalo se o moderní stavbu, která měla železnou střešní konstrukci s množstvím světlíků ze skla. Vjezd do areálu byl tvořen jednou kolejí, která se ale na nádvoří větvila do jedenácti kolejí, jež vedly do vlastní budovy. Ve vozovně se také nacházely dílny a umývárna vozů.\n\nVozovna Husovice sloužila tramvajím do roku 1971, poté byla zrekonstruována a od té doby slouží výhradně trolejbusům. Staré dvounápravové tramvaje (v Husovicích nebyly žádné vozy typů T a K) byly převedeny do medlánecké vozovny (tehdy se nazývala Královo Pole).\n\nZajímavostí je, že i po zrušení tramvajového provozu v husovické vozovně zde na dvou kolejích zůstaly historické vozy Technického muzea (TMB), které areál v Líšni začalo stavět až v roce 1975. Poslední tramvaje byly z Husovic do Líšně přesunuty až v roce 1980.\n\nJeště před zahájením provozu trolejbusové dopravy v Brně v roce 1949 bylo rozhodnuto, že trolejbusové vozy budou umístěny v tramvajové vozovně v Husovicích, ač byl tento areál dosti vzdálen všem třem trolejbusovým linkám, které v roce 1949 zahájily provoz. Trolejbusům byla vyčleněna bývalá tramvajová umývárna, tedy krajní část budovy, která jako jediná byla průjezdná i z Dačického ulice. V této části vozovny se nacházely tři trolejbusové stopy.\n\nPo dodání dalších vozů v 50. letech byla roku 1958 část trolejbusů (všechny vozy Škoda 7Tr a některé Škoda 8Tr) přesunuta do nově postavené vozovny v Králově Poli (nyní vozovna Medlánky), v níž byly trolejbusům určeny čtyři stopy. Jenže nezájem o tento druh MHD a úmysl ukončit jeho provoz i v Brně vedl ke zrušení trolejbusové provozovny v Králově Poli a tak se již v roce 1964 všechny tamější vozy stěhovaly zpět do husovické vozovny, která již souběžný provoz tramvají a trolejbusů kapacitně nezvládala.\n\nPo obnovení zájmu o trolejbusy proto Dopravní podnik v roce 1971 rozhodl o přesunu všech tramvají do Králova Pole a husovickou vozovnu přiřkl již výhradně elektrické nekolejové trakci. Přestavba proběhla v letech 1971 a 1972 (samozřejmě během provozu), dvě koleje ale byly ponechány pro historické tramvaje TMB, které se během 70. let postupně stěhovaly do nového areálu v Líšni.\n\nV hale je od té doby umístěno šest trolejbusových stop, další vozy mohou být odstaveny na nádvoří před budovou. V Husovicích bylo také v rámci přestavby vybudováno opravárenské zázemí pro trolejbusy, které bylo na počátku roku 2015 z důvodu nákupu nových vozů zrušeno. Také zde byla vybudována mycí linka pro trolejbusy.\n\nV lednu 2017 se ve vozovně Husovice nacházelo 48 trolejbusů, které jsou určeny pro osobní dopravu. Jedná se o vozy typů Škoda 14Tr (a modifikace), kloubové Škoda 15Tr, nízkopodlažní Škoda 21Tr a kloubové Škoda 31Tr SOR.\n"}
{"id": "212280", "url": "https://cs.wikipedia.org/wiki?curid=212280", "title": "Dysmorfofobická porucha", "text": "Dysmorfofobická porucha\n\nDysmorfofobická porucha je onemocnění charakterizované tím, že daný jedinec je přesvědčený o tom, že má jednu či více deformit na povrchu těla. V důsledku toho opakovaně vyhledává lékaře – zejména dermatology, plastické chirurgy a stomatology k odstranění různých nedostatků. I přes opakované zákroky pacient není nikdy s výkonem spokojen.\n\nJedná se vlastně o poruchu hodnocení vlastního těla a jako taková přetrvává po jakémkoliv zdokonalení.\nToto může dosáhnout až takové intenzity, kdy to splňuje kritéria pro jinou chorobu – poruchu s bludy.\n\nTypické je kontrolování, zakrývání, líčení, vyhýbání se styku s lidmi apod.\n\nVariantou dysmorfofobické poruchy je muskulární dysmorfie, která je charakterizovaná tím, že daný jedinec je přesvědčen, že má nedostatečně vyvinuté svalstvo. Tito jedinci často navštěvují posilovny a i přes enormní nárůst svalové hmoty jsou stále přesvědčení, že jejich svalstvo je nevyvinuté. Rovněž často užívají anabolika.\n\nV léčbě je účinné jak podávání antidepresiv SSRI, tak kognitivně behaviorální psychoterapie.\n"}
{"id": "212283", "url": "https://cs.wikipedia.org/wiki?curid=212283", "title": "Tadeusz Kasprzycki", "text": "Tadeusz Kasprzycki\n\nTadeusz Adam Kasprzycki [tadeuš kaspšycki] (16. ledna 1891 Varšava – 4. prosince 1978 Montreal) byl polský generál, vysoký důstojník POW.\n\nVe Francii studoval matematiku a politické vědy, v Ženevě mezinárodní právo. Za první světové války bojoval v polských legiích. V roce 1929 byl povýšen do hodnosti brigádního generála. V letech 1935 až 1939 byl ministrem národní obrany. Roku 1936 byl povýšen na divizního generála. V průběhu zářijové kampaně 1939 uprchl i s vládou před postupujícím \"Wehrmachtem\" do Rumunska, kde byl internován. Až v roce 1944 odešel přes Istanbul do Velké Británie a odtud v roce 1945 do Kanady. Zemřel v roce 1978 v Montrealu.\n\n"}
{"id": "212370", "url": "https://cs.wikipedia.org/wiki?curid=212370", "title": "Absolut", "text": "Absolut\n\nAbsolut je švédská značka vodky, ve městě Åhus v oblasti Scania ji vyrábí skupina V&S Group. Je obilným destilátem, třikrát retrifikovaným, s 40% alkoholu.\n\nVodka Absolut byla ve městě Åhus poprvé vyrobena v roce 1879 zásluhou podnikatele Larse Olssona Smitha. Značka Absolut je třetí největší značka vyrábějící alkoholické nápoje na světě, první dvě místa patří Bacardi a Smirnoff. Prodává se ve 126 zemích. Největší exportní trh jsou USA, kde se v roce 2003 prodalo 73 milionů litrů vodky Absolut. Tím vodka Absolut drží asi 40% trhu v USA.\n\nVodka Absolut je známá po světě hlavně její reklamní kampaní vytvořenou agenturou TBWA, založenou na zvláštním tvaru lahve. V roce 1980 začala s prvními fotografiemi od Stevena Bronsteina, od té doby bylo vytvořeno asi 1 500 reklam. Do reklamy na Absolut Vodku se v minulosti zapojili například Andy Warhol, nebo Čech Jan Saudek.\nFirma Absolut vyrábí několik druhů ochucených vodek.\n\n\nAbsolut vyrábí také tzv. limitované edice příchutí. Ty jsou v prodeji ve vybraných zemích/oblastech a v omezeném množství.\n\n\n\n"}
{"id": "212455", "url": "https://cs.wikipedia.org/wiki?curid=212455", "title": "Chadimův mlýn", "text": "Chadimův mlýn\n\nChadimův mlýn se nachází v obci Horní Dubenky v okrese Jihlava 30 km jihozápadně od krajského města Jihlavy.\n\nPrvní písemná zmínka je z roku 1644, kdy Matěj Chadim koupil mlýn za 510 kop. V Roce 1926 mlýn vyhořel, ale Bedřich Chadim obnovil mlýn a pilu a místo dvou vodních kol postavil kašnovou francisovu turbínu. Mlýn pracoval do roku 1953, kdy byl státním nařízením zastaven. Pak zde hospodařil státní statek. V devadesátých letech po restituci se mlýn vrátil přímým potomkům, kteří zde hospodaří.\n\nObjekt mlýna je rozdělen do několika částí. Vlastní mlýnice je přístupná jako expozice vývoje mlynářství, obytné části slouží jako ubytování hospodáře a ubytování hostů, hospodářská stavení pro chov mastného skotu Aberdeen Angus. Okolí mlýna je upraveno jako minikemp.\n\nMlýn má francisovu turbínu a zachovalé mlynářské stroje z 30. let 19. století doplněné českým mlecím složením a hasačertem. K vidění je i drobná dobová zemědělská technika.\n\n"}
{"id": "212458", "url": "https://cs.wikipedia.org/wiki?curid=212458", "title": "Pistole", "text": "Pistole\n\nPistole je krátká ruční palná zbraň. První pistole byly jednoranové a používaly černý střelný prach. V 19. století se objevily víceranové pistole a jako náplň se začal užívat nově objevený bezdýmný střelný prach. Oproti revolverům a jiným krátkým palným zbraním (např. derringerům) se moderní pistole vyznačují ve valné většině samonabíjecí konstrukcí. Prakticky všechny moderní pistole užívají horizontálně posuvný, blokový závěrový mechanismus.\n\nPodle V. Machka je slovo \"pistole\" v mnoha jazycích převzato z francouzštiny nebo italštiny, v češtině koncem 16. století. Francouzské \"pistolet\" a italské \"pistola\" však pochází z českého píšťala, a užívá se od dob husitských válek. Husité byli první, kteří palné zbraně ve velkém měřítku používali. Existují ale i jiné výklady jeho vzniku: ze starofrancouzského \"pistallo\", tj. hruška u sedla, u níž byly pistole původně nošeny, nebo podle toskánského města Pistoia.\n\nU pistolí s jednočinným spoušťovým mechanizmem (single action) je třeba před prvním výstřelem natáhnout kohout palcem nebo pohybem celého závěru. Pro další střelbu je pak již kohout napnut pohybem závěru po výstřelu. Při stisku spouště je uvolněn kohout, který pomocí zápalníku aktivuje zápalku a odpálí náboj. Tento systém je nazýván jednočinný (single action) právě proto, že spoušť provádí jen jednu činnost – uvolnění kohoutu. Chod jednočinné spouště je lehký a krátký, a proto v tomto režimu lze dosahovat velmi přesných zásahů. Pro obranu nejsou jednočinné pistole a revolvery příliš vhodné, protože natahování kohoutu může snížit rychlost prvního výstřelu. Nevhodné je i nošení zajištěné pistole s nábojem v komoře a nataženým kohoutem, ten by se např. nevhodnou manipulací mohl náhodně uvolnit a zbraň vystřelit. Nošení zajištěné zbraně s napnutým kohoutem, jak je oblíbeno především u Američanů, se nazývá \"Cocked and locked\" (doslova: napnutý a zajištěný), je to ovšem nevhodné – kvůli bezpečnosti i kvůli působení stresového faktoru – v situaci, kdy jde člověku o život se může stát i to, že střelec zapomene, že zbraň je zajištěna a ve stresu nedokáže včas odhalit proč je momentálně nefunkční.\nPistole systému SA jsou např. Colt 1911, FN Browning HP, Beretta 70 a pod.\n\nU pistolí s dvojčinným spoušťovým mechanizmem (double action) je možné střílet promáčknutím spouště bez ručního napínání kohoutu. Pokud je zbraň označena jako dvojčinná (DA), pak to znamená, že kromě DA režimu disponuje i SA režimem, což je poněkud zavádějící a nelogické. Proto se také někdy používá výraz SA/DA. Stiskem spouště se napíná kohout, když kohout dosáhne své zadní polohy, tak se uvolní a odpálí náboj. Chod spouště v tomto režimu je mnohem delší a tvrdší než v jednočinném. To má negativní vliv na přesnost střelby, protože dlouhá a tvrdá spoušť zvyšuje pravděpodobnost strhnutí výstřelu. Rychlost palby je ovšem větší, což je pro obranu výhodné, protože většina obranné střelby se odehrává na vzdálenost několika metrů. Většina DA pistolí umožňuje palbu také v SA režimu. U DA (SA/DA) pistolí se DA režim může použít jen při prvním výstřelu, tj. náboj je v komoře a kohout je vypuštěný. Další střelba se pak vede v SA režimu, protože kohout je napínán pohybem závěru po každém výstřelu. Další výhodou je možnost položení prstu na kohout při zasouvání do pouzdra. Toto umožňuje pocítit natahování (posouvání) kohoutu vlivem cizího předmětu, který tlačí na spoušť. Lze tak přerušit zasouvání zbraně do pouzdra a zabránit tak nechtěnému výstřelu. Typickým příkladem dvojčinné pistole je CZ 75, Beretta 92 a pod.\n\nU pistolí s výhradně dvojčinným spoušťovým mechanizmem se každé napnutí bicího mechanizmu provádí promáčknutím spouště po dlouhé dráze a přes poměrně velký odpor. Po každém výstřelu zůstane bicí mechanismus vypuštěný, tj. nenapnutý, a musí se opět napínat spouští. DAO spouště se používají většinou u malých obranných pistolí, ale není to pravidlem (např. pistole CZ 100 je pistole ráže 9mm Para). Výhodou tohoto řešení je jednodušší manipulace a vyšší bezpečnost – zbraň má pouze jeden stále stejný a poměrně velký odpor spouště, což téměř vylučuje možnost nechtěného výstřelu. Tyto zbraně obvykle nemají žádnou manuální pojistku, což je výhoda pro netrénovaného střelce ve stresové situaci. Pistolím se systémem DAO se také někdy říká \"nabij a zapomeň\" – uživatel zbraně jednoduše natáhne náboj do komory a o nic dalšího se nestará – zbraň je s neustále vypuštěným bicím mechanizmem bezpečná a přesto neustále v pohotovosti – stačí pouze stisknout spoušť, sice přes větší odpor a po dlouhé dráze, ale jinak odpadá jakákoli další manipulace se zbraní. Nevýhodou je nižší přesnost, protože dlouhý a tvrdý chod spouště může vést střelce ke strhnutí výstřelu, ale většina obranné střelby se stejně odehrává na velmi krátkou vzdálenost.\nPříkladem DAO pistolí jsou například CZ 100, CZ 92, CZ 45.\n\nNovou variantu DAO spouště představuje systém DAK – Double Action Kellerman, který se objevil u pistolí SIG. Jedná se klasický DAO mechanismus, který je ovšem vyladěný tak, že odpor spouště činí pouze 30 Newtonů.\n\nČástečně předepnutý mechanismus se objevuje pouze u samonabíjecích pistolí. Před výstřelem je bicí mechanizmus částečně napnut (většinou při natažení závěru). Při stisku spouště se dále napíná a pak je uvolněn (jako u DA). Částečné předepnutí je vlastně modifikace DAO systému, zachovává všechny jeho výhody, ale odstraňuje příliš dlouhý chod spouště. Průkopníkem tohoto řešení byla firma Glock, která ho používá u všech svých pistolí pod názvem Safe Action. Jedinou nevýhodou tohoto systému je to, že pokud při výstřelu selže náboj, není možné vystřelit znovu promáčknutím spouště. Např. Glock 17.\n\nČástečně předepnutý hybridní mechanismus odstraňuje nevýhodu mechanismu Safe Action. Pokud při výstřelu selže náboj, je možné promáčknout spoušť v režimu DA. Tento mechanismus nabízí např. nový model Taurus 24/7.\n\n\nNejvýznamnějším výrobcem ručních střelných zbraní a tedy i pistolí v ČR je Česká zbrojovka a.s., Uherský Brod.\n\n\n\n"}
{"id": "212471", "url": "https://cs.wikipedia.org/wiki?curid=212471", "title": "Bezdýmný střelný prach", "text": "Bezdýmný střelný prach\n\nBezdýmný střelný prach je označení pro skupinu střelivin. Používá se jako výmetná náplň střely v palných zbraních. Jedná se o kategorii do které patří více používaných druhů střelných prachů.\n\nAž do poloviny 19. století byl používán do palných zbraní jako výmetná náplň převážně jen černý střelný prach. Mnoho pramenů uvádí označení střelný prach bez bližší specifikace a ve skutečnosti hovoří o černém střelném prachu. Podle dostupných záznamů byly první palné zbraně v Evropě použity ve 14. století. Označení střelný prach bylo několik století synonymem černého střelného prachu a je tak používáno i v mnoha současných pramenech.\n\nJednou z nevýhod černého střelného prachu je množství dýmu vznikajícího při výstřelu. Ve skutečnosti i bezdýmné střelné prachy produkují při svém hoření dým, ale jeho množství je ve srovnání s původním střelným prachem velmi malé. Označení bezdýmé (bezdýmné) prachy zdůrazňuje tento rozdíl a je společné pro vice jazyků. Příkladem může být angličtina – smokeless, italština – infume. V němčině je používán výraz rauchschwache, tedy v překladu slabě kouřící.\n\nAnalogicky výraz prach neodpovídá úplně skutečnosti. Střelné prachy jsou vyráběny a používány v mnoha různých tvarech zrn, ale i dalších formách. Například kordit je ve formě tyčinek. Forma v jaké je střelivina vyrobena ovlivňuje způsob jejího hoření.\n\nDalší nejasnosti do názvosloví vnáší český pravopis. V technickém slovníku je používán tvar bezdýmý prach, ve slovníku spisovné češtiny bezdýmný prach. Další prameny používají různě obě tyto varianty. Podle konzultace s ÚJČ provedené v květnu 2017 je možno použít správně obě tyto varianty.\n\nObjev bezdýmných prachů se datuje do poloviny 19. století. Působením kyseliny dusičné na celulózu vzniká nitrocelulóza. Poskytuje vysoký výkon, ale samotná nitrocelulóza hoří příliš rychle. Rakouské dělostřelectvo provádělo pokusy s použitím nitrocelulózy v letech 1855 až 1862, ale práce s nitrocelulózou byla nebezpečná. Docházelo k destrukci hlavní děl. \nK pokroku došlo po objevu rozpouštění nitrocelulózy v organických rozpouštědlech. Tím začala cesta ke vzniku bezdýmných střelných prachů. Používal se nitroglycerin. Výbušniny na bázi nitroglycerinu zdokonalil významně Alfred Nobel. Později se používaly výbušniny také na základě nitroglycolu. Produkty založené na nitroglycolu bývají méně stabilní, protože glykol se dále odpařuje.\n\nChemická stabilita bezdýmných střelných prachů byl v počátcích závažný problém. Na počátku 20. století došlo k několika neštěstím v důsledku výbuchu střelného prachu. Jedním ze smutných příkladů neštěstí přičítanému na vrub samovolného výbuchu je případ francouzského křižníku Jena (francouzsky Iéna) v roce 1907.\nStabilita prachů je ovlivňována následujícími faktory:\nRozklad může vést až k samovznícení. \nPro zvýšení chemické stability se přidávají stabilizátory. Stabilizátory regulují chemickou degradaci a samy se spotřebovávají. Např. difenylamin, centralit.\n\nZpůsob hoření je závislý na způsobu odhořívání. Mění velikost a tvar zrn, což ovlivní plochu při odhořívání (kuličky, destičky, válečky, trubičky aj. \n\nNapříklad flegmatizace prachu roztokem centralitu a jiných. Flegmatizátor působí nejvíce na povrchu a směrem dovnitř zrn jeho koncentrace a tedy i vliv klesá. Tat úprava vede k progresivnímu hoření.\n\nTabulka uvádí přibližné základní vlastnosti prachů. \n\nPřesné hodnoty se liší dle konkrétního složení a hrubosti.\nZákladní používané druhy prachů jsou:\nNitrocelulózové polokoloidní prachy mají zásadní použití ve střelných zbraních.\nTyto prachy byly vytlačeny nitrocelulózovými prachy\n\n"}
{"id": "212473", "url": "https://cs.wikipedia.org/wiki?curid=212473", "title": "Motolice kopinatá", "text": "Motolice kopinatá\n\nMotolice kopinatá je 6–10 mm dlouhá motolice, která parazituje v játrech domácích, ale i volně žijících přežvýkavců.\n\nDospělí jedinci motolice kopinaté se lokalizují v jaterních žlučovodech definitivního hostitele (např. ovce, muflon). Vajíčka produkovaná dospělými motolicemi odcházejí s žlučí do střeva a dále do vnějšího prostředí. Vajíčka s vyvinutými larvami (miracidium) jsou pozřena 1. mezihostitelem, kterým jsou suchozemští plži rodu \"Zebrina\" nebo \"Helicella\". Ve střevě plžů se miracidia uvolňují z obalu vajíček a migrují do hepatopankreasu plže, kde prodělávají další vývoj. Postupně přes stádia sporocysta, redie, dceřiná redie vznikají cerkarie, jež jsou vylučovány slizem plže do vnějšího prostředí. 2. mezihostitelem jsou mravenci rodu \"Formica\", kteří se živí slizem těchto plžů. Mravenec se infikuje pozřením slizu s cerkáriemi. Ty pronikají do tělové dutiny mravence a encystují v infekční stádium – metacerkarie. Definitivní hostitel (např. ovce) se nakazí při pastvě pozřením infikovaného mravence, který v důsledku poškození nervové soustavy zůstává strnule přichycen na vrcholcích stébel trav. V trávicím traktu ovce se pak metacerkárie přemění na mladé motoličky, jež pronikají střevní stěnou a migrují do jater, kde dospívají.\n\n\n\nInfekce u přežvýkavců jsou většinou bez příznaků. Při masivních infekcích mohou být tyto příznaky: anémie, ikterus, edémy, hubnutí, apatie, v těžkých případech i úhyny.\n\n\n"}
{"id": "212477", "url": "https://cs.wikipedia.org/wiki?curid=212477", "title": "Bitva u Stockachu (1799)", "text": "Bitva u Stockachu (1799)\n\nBitva u Stockachu (1799) byla jednou z bitev druhé koaliční války. Na bojišti se utkaly 25. března 1799 jednotky francouzského Direktoria a Rakouského impéria.\n\nNa francouzské straně velel Jean-Baptiste Jourdan 40 000 mužům a na rakouské straně bojovalo pod velením Arcivévody Karla 60 000 mužů. Karlovy osobní zásahy byly pro Rakušany rozhodující, neboť se mu podařilo protahovat bitvu do příchodu posil díky kterým se mu podařilo zvítězit. Poražení Francouzi se museli stáhnout až za řeku Rýn.\n\nBez zobrazení: Olivier Remigius hrabě Wallis z Karighmainu (velitel pravého křídla); Friedrich August von Nauendorf (Avantegarde střed), Joseph Staader von Adelsheim, Franz sv. pán von Petrasch, Vincenz Maria Joseph hrabě Kolowrat-Liebsteinsky, Johann Siegmund hrabě Riesch\n"}
{"id": "212485", "url": "https://cs.wikipedia.org/wiki?curid=212485", "title": "Pomada", "text": "Pomada\n\nPomada je typický menorský nápoj, který vzniká smícháním Gin Xoriguer (gin vyráběný v Mahónu na Menorce) a limonády. Pití pomady je silně spjato s oslavami Sant Joan (svatý Jan) a dalšími menorskými letními slavnostmi. Společně s koňmi je pomada druhým typickým znakem většiny menorských oslav.\n\nBěhem britské okupace v 18. století, obyvatelé Menorky převzali za vlastní gin, alkoholický nápoj, který přivezli okupanti z Anglie proto, aby ho mohli pít i nadále na ostrově.\n\nPůvod toho alkoholického nápoje je u námořníků britské armády, kteří byli velcí konzumenti Ginebry, a proto ji začali na Menorce produkovat.\n\n"}
{"id": "212486", "url": "https://cs.wikipedia.org/wiki?curid=212486", "title": "Latinská Wikipedie", "text": "Latinská Wikipedie\n\nLatinská Wikipedie je verze Wikipedie v latině. Byla založena 22. května 2002. V lednu 2020 obsahovala přes 131 000 článků a pracovalo pro ni 18 správců. Registrováno bylo přes 126 000 uživatelů, z nichž bylo asi 130 aktivních. V počtu článků byla 58. největší Wikipedie.\n\nV roce 2019 bylo zobrazeno okolo 11,9 milionu dotazů. Denní průměr byl 32 693 a měsíční 994 420 dotazů. Nejvíce dotazů bylo zobrazeno v lednu (1 253 016), nejméně v červnu (862 568). Nejvíce dotazů za den přišlo ve čtvrtek 13. června (95 408), nejméně v úterý 24. prosince (19 537).\n\n"}
{"id": "212493", "url": "https://cs.wikipedia.org/wiki?curid=212493", "title": "Andrew Niccol", "text": "Andrew Niccol\n\nAndrew Niccol (* 1964, Paraparaumu, Nový Zéland) je novozélandský filmový scenárista, producent a režisér.\n\nVyrostl na Novém Zélandu, odtud jako 21letý odstěhoval do Londýna, kde se zabýval především natáčením krátkých televizních reklam. Proto později odešel do Los Angeles, kde na sebe poprvé výrazněji upozornil scénářem k filmu \"Truman show\" režiséra Petera Weira, za který byl v roce 1998 nominován na Oscara za nejlepší původní scénář a Zlatý glóbus a oceněn cenou Britské akademie.\n\nAndrew Niccol se v roce 2002 oženil s kanadskou modelkou a herečkou Rachel Robertsovou, se kterou se seznámil při natáčení filmu \"S1m0ne\". Mají dvě děti – Jacka a Avu.\n\n\n"}
{"id": "212496", "url": "https://cs.wikipedia.org/wiki?curid=212496", "title": "Metacerkarie", "text": "Metacerkarie\n\nMetacerkarie je poslední larvální stádium motolic, které je již infekční pro definitivního hostitele. V podstatě se jedná o superzralou malou motoličku, která je uzavřena v ochranné cystě. Hostitel se nakazí pozřením těchto stádií a v trávicím traktu se působením trávicích enzymů naruší cysta a motolice se uvolní z cysty a migruje skrze střevní stěnu do břišní dutiny.\n"}
{"id": "212499", "url": "https://cs.wikipedia.org/wiki?curid=212499", "title": "Cévní svazek", "text": "Cévní svazek\n\nCévní svazek je část transportního systému u cévnatých rostlin, tvořená uspořádáním vodivých pletiv do provazců. Soustava cévních svazků ve stonku a kořenu tvoří (spolu s různými základními pletivy) centrální válec (stélé), v listech se projevuje jako žilnatina (nervatura). Jejich funkcí je rozvod roztoků minerálních látek z kořenů do těla rostliny (transpirační proud) a asimilátů z míst jejich tvorby do míst jejich spotřeby (asimilační proud). Jsou často doprovázeny parenchymatickými a sklerenchymatickými buňkami. Svazky cévní se řadí mezi pletiva vodivá a zároveň zpevňovací, jelikož zároveň i zpevňují mechanicky namáhané části rostliny (tuto funkci zastává např. dřevní sklerenchym). Cévní svazky se skládají z floému (lýková část) a xylému (dřevní část).\n\nVodivé dráhy svazků cévních se dělí na:\n\nVodivá pletiva se vyvíjela postupně s přechodem rostlin z vodního prostředí na souš. Z vývojového hlediska se cévní svazky nejdříve objevují u Rhyniophyt. Ve střední části praprýtu se parenchymatické buňky prodlužovaly, odumíraly a vytvářely tak centrální svazek cévic (tracheid), které tvořily základ dřevní části cévního svazku stonku. V dalším vývoji došlo k vytvoření cév, které vznikly rozpuštěním příčných přepážek několika buněk (bez živého obsahu) nad sebou. Okolo nich se poté začaly seskupovat protáhlé parenchymatické buňky nazývané sítkovice. Ty vznikly spojením živých, do řad nad sebou uspořádaných, buněk s proděravělými příčnými přepážkami. Utvořily tak základ lýkové části svazku cévního.\n\nPodle přítomnosti lýkových a dřevních složek (floém, xylém) se rozlišují:\n\nPodle přítomnosti kambia se rozlišují:\nPodle rozložení dřevní a lýkové části se rozlišují:\n\n\n\n"}
{"id": "212503", "url": "https://cs.wikipedia.org/wiki?curid=212503", "title": "První bitva u Curychu", "text": "První bitva u Curychu\n\nPrvní bitva u Curychu byla jednou z bitev druhé koaliční války. Odehrála se 4.–7. června 1799.\n\nFrancouzské jednotky pod velením generála Massény byly nuceny upustit území města a pod tlakem Rakušanů, kterým velel arcivévoda Karel, musely ustoupit až za řeku Limmat. Tam Francouzi opevnili svoje pozice a udržovali patovou situaci.\n\nBěhem léta byli rakouské jednotky nahrazeny ruskými pod velením generála Korsakova. V druhé bitvě o Curych potom Francouzi opět získali nadvládu nad městem a spolu s ním nad zbytkem Švýcarska.\n"}
{"id": "212509", "url": "https://cs.wikipedia.org/wiki?curid=212509", "title": "Jan Sobotka (matematik)", "text": "Jan Sobotka (matematik)\n\nJan Sobotka (2. září 1862 Řepníky – 10. května 1931, Praha) byl český matematik. Zabýval se geometrií, zejména deskriptivní.\n\nPo absolvování německé reálky v Praze na Kampě pokračoval Jan Sobotka v letech 1881–1886 ve studiu na české univerzitě a na české technice v Praze. V letech 1886–1891 byl asistentem na technice, kde suploval přednášky za Františka Tilšera, který byl poslancem. V roce 1891 studuje Sobotka u Wilhelma Fiedlera na technice v Curychu. Poté pokračoval v suplování za profesora Tilšera a v roce 1893 odjel na studijní pobyt do Vratislavi. Protože v českých zemích nenašel místo ani na vysoké, ani na střední škole, odešel do Vídně na reálku ve 4. okrese. Po dvou letech byl jmenován asistentem deskriptivní geometrie na vídeňské technice a v březnu roku 1897 pak mimořádným profesorem deskriptivní geometrie, projektivní geometrie a grafického počítání. K návratu domů ho přiměla nabídka, kterou dostal v roce 1899, aby se stal prvním profesorem deskriptivní geometrie na nově zřízené české technice v Brně. V letech 1900–1901 byl na tamním odboru stavebního inženýrství děkanem. Odtud odešel v roce 1904 Sobotka do Prahy, kde je jmenován profesorem matematiky na filozofické fakultě Karlo-Ferdinandovy univerzity. Po vzniku přírodovědecké fakulty v roce 1920 na ní působil až do své smrti.\nDne 26. září 1891 se oženil s Růženou z Helmingerů (1863—1951). Manželé Sobotkovi měli syna Ericha.\n\nS publikační prací začal Jan Sobotka v roce 1885. Hlavním oborem jeho vědeckého zájmu byla deskriptivní geometrie, do níž spadají práce jednak ze zobrazovacích metod, jednak z konstruktivní geometrie křivek a ploch. Velmi významné jsou zejména jeho práce z rovnoběžné axonometrie, z nichž přešly do literatury tzv. Sobotkovy konstrukce, které uvádějí vztahy mezi kosoúhlou axonometrií a sdruženými pravoúhlými průměty. Pracoval však i v dalších oblastech geometrie (diferenciální geometrie, projektivní geometrie, elementární geometrie, kinematická geometrie). Jeho dílo představuje více jak sto často dosti obšírných pojednání. Mezi stěžejní díla Jana Sobotky patří monografie:\nV první z nich podal v mnohých částech zcela původní výklad základních zobrazovacích metod založených na rovnoběžném promítání.\n\n\n\n"}
{"id": "212512", "url": "https://cs.wikipedia.org/wiki?curid=212512", "title": "Sudoměř", "text": "Sudoměř\n\nNázev Sudoměř má více míst:\n\n"}
{"id": "212520", "url": "https://cs.wikipedia.org/wiki?curid=212520", "title": "Simchat bat", "text": "Simchat bat\n\nSimchat Bat ( , dosl. \"radost z dcery\", též \"Brit bat\") je židovský novodobý obřad k oslavě narození dcery. V dřívějších dobách narozená holčička dostávala jméno při vyvolání otce ke čtení z Tóry v synagoze.\n\nDcera je přinesena do pokoje, kde bude obřad probíhat. Každý, kdo je v místnosti, jí přivítá. Položí jí do křesla, které představuje křeslo proroka Elijáše. Rodiče si mohou buď číst pasáže z Bible, které se vztahují k dítěti, nebo zpívat písně a číst verše. V tomto obřadu rodiče též říkají požehnání. V průběhu obřadu holčička dostává jméno.\n\nVýběr jména je velice důležitý. Každé jméno má svůj význam. Velmi často se vybírá z biblických jmen, nebo se pojmenovává podle příbuzných. V aškenázských rodinách dívka (stejně tak jako chlapec) velmi často dostává jméno po zemřelém příbuzném. \n"}
{"id": "212522", "url": "https://cs.wikipedia.org/wiki?curid=212522", "title": "Circus Maximus", "text": "Circus Maximus\n\nCircus maximus ( , do češtiny přeložené jako \"Velký cirk\") je římské antické sportoviště nacházející se v Římě mezi pahorky Palatinem a Aventinem. Se svými rozměry 621 m na délku a 118 m na šířku byl největším antickým cirkem a dokázal pojmout více než 150 000 diváků. V současné době se na místě cirku nachází veřejný park.\n\nV tomto údolí se konaly závody a festivaly již za etruských králů (první hry Ludi Romani se zde určitě konaly již za Tarquinia Prisca, prvního etruského krále Říma – tedy v 5. století př. n. l.).\n\nStavba byla dlouhou dobu jen dřevěná. Roku 329 př. n. l. byla vyrobeny „carcere“ z pomalovaného dřeva, tzn. místo startu vozů a centrální spina, která fungovala jako kanalizace vodního toku v údolí a kolem které se odehrával závod. Roku 196 př. n. l. nechal Stertinius postavit v centru jižní zatáčky triumfální oblouk a v roce 174 př. n. l. byla „carcere“ za censorů Fluvia Flaccuse a Postumia Albinua postavena z cihel.\n\nPůvodně ještě vcelku obyčejné závodiště nechal rozšířit Julius Caesar; vyšel tak vstříc obyčejnému lidu, mezi nímž se hry stávaly stále oblíbenější zábavou. Nyní cirk měřil cca 600 × 80 m a mohl pojmout asi 250 000 lidí. Mnoho dalších diváků se dívalo ze sousedících pahorků\n\nZa Augusta měl Circus Maximus spodní místa k sezení zděná, zbývající tribuny byly dřevěné. Na straně přilehlé k Palatinu byl postaven „pulvinar“ – posvátná tribuna, která byla věnována bohům her. Roku 10 př. n. l nechal Augustus na spině vztyčit egyptský obelisk vysoký 23,7 m. Po požáru roku 30 n. l. nechal Claudius vybudoval „carceres“ z mramoru a „metae“ (kónická zakončení spiny) potáhnout pozlaceným bronzem. Během požáru roku 64 n. l. byl cirkus znovu zničen. Nero jej znovu vybudoval a ještě přidal místa k sezení.\n\nNejdůležitější událostí v circu maximu bývaly závody vozatajů. Závodů se mohlo zúčastnit dvanáct vozů a jezdívalo se sedmkrát kolem cirku. Strany byly podélně rozděleny tzv. spinou, jež byla lehce zešikmena. Na ní byly umístěny sochy nejrůznějších božstev, za Constantina II. byl přidán ještě jeden, který měřil 32,5 m a také dvě svatyně, v jedné z nich bylo umístěno 7 velkých vajec a ve druhé 7 delfínů. Na konci každého ze sedmi kol závodu byly jedno vejce a delfín přeneseni, aby všichni měli přehled o skóre. Celková trasa měla kolem 6,5 km. Také císař Nero toužil zvládnout řízení vozu.\n\nKromě těchto závodů se circus mohl i napustit vodou a následně se zde prováděly rekonstrukce námořních bitev (naumachie). Obecně lze říct, že circus maximus se hodil pro jakoukoli akci, ať již sportovního či kulturního rázu, na kterou přišlo velké množství diváků.\n\nCísařova lóže byla umístěna na dobře viditelném místě a taktéž senátoři a jezdci měli svá místa zajištěná.\n\nCircus maximus dvakrát vyhořel a minimálně dvakrát se některá jeho část zřítila, ale i přes nepříznivé historické události se zde poslední závod konal až roku 549 n.l. a dodnes se zde občas konají nejrůznější sportovní i kulturní akce.\n\n"}
{"id": "212524", "url": "https://cs.wikipedia.org/wiki?curid=212524", "title": "Složené úročení", "text": "Složené úročení\n\nSložené úročení se používá v případech, kdy úrokovací doba tvoří několik celých úrokovacích období. Nejběžnější příklad je v praxi několik celých let. Pokud doba není celé číslo, například protože se spoří rok a půl, používá se kombinované úročení.\n\n\"Úrokovací doba\" se označuje písmenem \"t\" a v složeném úročení nabývá tedy pouze celočíselných hodnot (1, 2, 3, …, \"n\").\n\n\"Počáteční jistina\" má zkratku formula_1 a jde o částku počátečního, základního vkladu. Vždy je úročena 100 %.\n\n\"Zvětšená jistina\" má zkratku formula_2 a jde o počáteční částku zvětšenou o úrok.\n\n\"Úrok\" značený písmenem formula_3 je peněžní částka, kterou platí dlužník věřiteli za poskytnutí peněz.\n\n\"Úroková sazba\" značená ve vzorci \"i\" je uvedena ve finančních tabulkách a odpovídá sazbě procentové. Musí být ovšem vyjádřena současně s uvedeným úrokovacím obdobím.\n\nZákladní vztah složeného úročení je tedy formula_4. Výraz formula_5 je takzvaný úročitel formula_6.\n\nZvětšenou jistinu složeným úročením tedy spočteme tak, že počáteční jistinu násobíme příslušným úročitelem.\n\nSamotný úrok je definován jako rozdíl mezi zvětšenou částkou a počáteční jistinou, matematicky zapsáno jako: formula_7\n\nÚrok tedy počítáme tak, že počáteční jistinu násobíme úročitelem zmenšeným o jedničku: formula_8\n\nPokud naopak známe zvětšenou jistinu (peníze po zúročení – tedy částku včetně úroku) postupujeme tak, že zvětšenou jistinu dělíme úročitelem:formula_9 Této operaci říkáme také \"odúročení\" (z toho plyne, že převrácená hodnota úročitele je odúročitel).\n\nVe finanční matematice existují určité typické výpočetní schémata a k nim vztažené termíny podobně jako zmíněný úročitel nebo odúročitel.\n\n\nPředpokládejme, že před 2000 lety byla do banky vložena 1 Kč s úrokovou sazbou 1 %.\n\nPo jednom roce bude výnos o 1 % více než jedna koruna, tedy přesně 1,01 Kč. Druhý rok bude úrok spočítán jako 1 % z 1,01 Kč. Výnos tedy bude 1,01×1,01. Po třech letech výnos bude formula_10. Po 2000 letech vstupní částka 1 Kč vzroste na formula_11 Kč, což je takřka 440 milionů Kč.\n"}
{"id": "212525", "url": "https://cs.wikipedia.org/wiki?curid=212525", "title": "Furth im Wald", "text": "Furth im Wald\n\nFurth im Wald \"(česky Brod nad Lesy)\" je německé pohraniční město v severovýchodním Bavorsku, ve vládním obvodu Horní Falc. Centrum města se nachází 4 km jižně od hraničního přechodu Folmava / Furth im Wald, 17 km od českého města Domažlice a 17 km od německého okresního města Cham. Městem protéká říčka Chamb. Leží na přibližném rozhraní mezi německými částmi Šumavy \"(Bayerischer Wald)\" a Českého lesa \"(Oberpfälzer Wald)\".\n\nPoprvé je město připomínáno v roce 1086. V roce 1426 bylo vypleněno husitskými nájezdy. V roce 1590 se ve Furthu poprvé slavily po celém Německu známé „\"Dračí slavnosti\"“, které se v Německu údajně řadí mezi nejstarší. V roce 1863 bylo město poničeno velkým požárem. Ve druhé polovině 19. století do města dorazila železniční trať z Prahy, která se stala významnou spojnicí Čech a Horní Falce.\n\nMěsto se skládá z 16 městských částí – Äpflet, Daberg (Ösbühl), Einberg, Dieberg, Grabitz, Grub, Oberrappendorf, Ränkam, Schafberg, Sengenbühl, Unterrappendorf, Vogelherd, Voithenberghütte, Wutzmühle, Blätterberg a Grasmannsdorf.\n\nFurth im Wald leží na konci spolkové silnice B20 , která ho spojuje s jihobavorským Berchtesgadenem při hranici s Rakouskem. Silnice na hraničním přechodu plynule navazuje na českou silnici I/26 do Domažlic a Plzně.\n\nŽelezniční trať procházející Furthem navazuje na českou Trať 180 z Plzně do Domažlic a na hranice. V Bavorsku pokračuje dále přes Cham do Schwandorfu, odkud je možné pokračovat např. do Mnichova nebo Řezna. Tuto trasu využívají také české mezinárodní rychlíky. Za zmínku stojí také přeshraniční vlakové spojení Domažlice - Furth i. Wald.\n\nVe městě a okolí má tradici sklářství. Na okraji města je vybudována moderní průmyslová zóna např. s různými podniky elektrotechnického průmyslu.\n\n\n"}
{"id": "212526", "url": "https://cs.wikipedia.org/wiki?curid=212526", "title": "Kombinované úročení", "text": "Kombinované úročení\n\nKombinované úročení se používá v případech, kdy úrokovací dobu \"t\" tvoří několik celých úrokovacích období a ještě část úrokovacího období na začátku nebo na konci úrokovací doby. Pokud je doba úročení celé číslo, jedná se o složené úročení.\n\nOvšem samotné kombinované úročení není novým typem úročení, ale jedná se pouze o kombinaci jednoduchého úročení a složeného úročení.\n\nPravidlo je prosté:\n\nJe třeba si uvědomit, že úroky se připisují vždy na konci roku a tudíž začínáme-li úročit v průběhu roku je třeba nejprve jednoduché úročení na konci spočítat částku a až poté pokračovat úročením složeným.\n"}
{"id": "212529", "url": "https://cs.wikipedia.org/wiki?curid=212529", "title": "Quake III Arena", "text": "Quake III Arena\n\nQuake III Arena (známa i jako Trinity [pracovní název], zkráceně Q3A anebo Q3) je počítačová hra, multiplayerová střílečka z pohledu první osoby vydána 2. prosince 1999. Hra byla vytvořená společností Id Software. \"Quake III Arena\" je třetí titul v sérii a odlišuje se od předchozích verzí absencí klasického módu single‑player. Sólo hra je zpracovaná jako souboj v aréně proti protivníkům s umělou inteligencí (botům), podobně jako ve hře Unreal Tournament.\n\nQuake III Arena byl přímý konkurent hry Unreal Tournament od Epic Games, která byla vydána o 10 dní později. Obě hry si byly velmi podobné a obě byly multiplayerovým pokračováním single‑playerových her, takže bylo vykonáno množství porovnání obou her. Unreal Tournament byl vyzdvihovaný pro vysokou inteligenci počítačem řízených hráčů (botů), velkou různorodost zbraní a herních módů, zatímco \"Quake III Arena\" byla chválen za dynamickou hratelnost a výbornou grafiku.\n\nV prosinci 2000 Id Software vydala datadisk s názvem \"Quake III: Team Arena\". Byl zaměřený na týmovou hru a přinášel nové herní mody, mapy, zbraně a modely hráčů. Tento datadisk byl kritizovaný, protože jeho vydaní bylo příliš dlouho očekávané a jeho nové vlastnosti byly už z velké části implementované modifikacemi fanoušků.\n\nPozději společnost vydala dvojCD \"Quake 3: Arena Gold\", které obsahovalo původní hru \"Quake III Arena\" a datadisk \"Quake III: Team Arena\".\n\n19. srpna 2005 společnost Id Software uvolnila kompletní zdrojový kód \"Quake III Arena\" pod licencí GNU General Public License tak, jako to udělala i u starších her \"Wolfenstein 3D\", \"Doom\", \"Quake\" a \"Quake II\". To však neznamená, že kompletně celá hra byla vydaná pod GPL, protože textury a ostatní data zůstaly chráněné copyrightem.\n\n18. října 2005 vyšel další díl série Quake jako pokračovaní příběhu z \"Quake II\" pod názvem \"Quake 4\".\n\nNeví se, před kolika staletími Vadrigaři, tajemní Mistři Arény, postavili Arénu Věčnosti pro jejich vlastní pekelné potěšení. Ve skutečnosti se o těchto bytostech neví nic, kromě toho, že vyznávali krveprolévaní a prostředí skutečného boje. Takovými jako oni sami, největšími bojovníky všech dob, naplnili Arénu. A ty jsi právě vstoupil do jejich řad.\n\nJako gladiátor v Aréně Věčnosti musíš nejen přežít, ale i vyhrát každý boj proti stále silnějším protivníkům. Neobávej se být moc „zfragovaný“. Vadrigaři se nenechají v jejich oblíbeném sportu oklamat takovou maličkostí, jako je smrt. Ti, co padnou, jsou ihned navráceni zpět k životu a okamžitě vhozeni zpět do boje, možná o trochu moudřejší ze svých chybných kroků.\n\nKdyž se prach, krev a končetiny usadí, všichni bojovníci si vybojují právo bojovat znovu a poskytovat další zábavu pro Vadrigary. Ale jen ten bojovník, který zabil nejvíc nepřátel, bude vyhlášený za vítěze. Vyhrávající gladiátor postupuje do dalších a obtížnějších arén, až se nakonec on nebo ona postaví Xaerovi, Pánovi Poslední Arény.\n\nZbraně jsou navržené tak, aby žádná ze zbraní nebyla dominantní. Rovnováhy mezi jednotlivými zbraněmi bylo dosáhnuto zkušenostmi z předchozích dílů \"Quake\" a \"Quake II\". Například raketomet (rocket launcher) byl v \"Quake\" vysoce účinnou zbraní, která dominovala deathmatchům, zatímco v \"Quake II\" byl raketomet oslabenou zbraní a hráči ji používali jen velmi málo. V \"Quake III Arena\" je raketomet už vyváženou zbraní.\n\n\nMaximum brnění je 200, které klesá každou sekundu o 1 bod až na úroveň 100. Brnění jsou na ochranu nositele a absorbují  poškození.\n\nKaždý hráč začíná s 125 bodovým zdravím (životem). Maximum života je 200, které každou sekundou klesá o 1 bod až na úroveň 100. Hráči, který spadne ze střední výšky na zem, se udělí 5 poškození, a z větší výšky 10 poškození. Brnění v tomto případě nehraje úlohu.\n\n\n\n\nKe Q3 bylo vytvořeno množství modifikací:\n\n\n"}
{"id": "212539", "url": "https://cs.wikipedia.org/wiki?curid=212539", "title": "Bitva na řece Trebia (1799)", "text": "Bitva na řece Trebia (1799)\n\nBitva u Trebbie byla jednou z bitev druhé koaliční války. Odehrála se 17. – 19. června 1799. Střetla se v ní rusko-rakouská armáda pod vedením polního maršála Suvorova (30 000 vojáků) a francouzská armáda pod vedením generála MacDonalda (33 až 35 000 vojáků).\n\n9. června opustila \"MacDonaldova\" francouzská armáda území Francie a přes Modenu směřovala do údolí řeky Pád. Chystala se pomoci vojskům generála Moreaua, které byly odříznuty u Janova. \"Suvorov\" ponechal zálohu bránit \"Moreaua\" a vytáhl z Alessandrie proti \"MacDonaldovi\". 17. června provedl prudký nástup a jeho vojska odrazila předvoj protivníka od řeky Tidone k Trebii. V následujících dvou dnech probíhaly úporné boje, po nichž \"Suvorov\" porazil hlavní síly \"Macdonaldovy\" armády.\n\nFrancouzi ztratili 16 000 vojáků a spojenci 6000 vojáků. Toto vítězství upevnilo postavení spojeneckých vojsk v severní Itálii.\n"}
{"id": "212541", "url": "https://cs.wikipedia.org/wiki?curid=212541", "title": "Jednoduché úročení", "text": "Jednoduché úročení\n\nJednoduché úročení je základním typem úročení a používá se v případě uložení částky na dobu kratší než jeden rok.\n\n\"Úrokovací doba\" se označuje písmenem \"t\". V jednoduchém úročení bude vždy menší než 1\n\n\"Počáteční jistina\" má zkratku \"formula_1\" a jde o částku počátečního, základního vkladu. Vždy je úročena 100%.\n\n\"Zvětšená jistina\" má zkratku \"formula_2\" a jde o počáteční částku zvětšenou o úrok.\n\n\"Úrok\" značený písmenem \"ú\" je peněžní částka kterou platí dlužník věřiteli za poskytnutí peněz.\n\n\"Úroková sazba\" značená ve vzorci \"i\" je uvedena ve finančních tabulkách a odpovídá sazbě procentové. Musí být ovšem vyjádřena současně s uvedeným úrokovacím období.\n\n"}
{"id": "212543", "url": "https://cs.wikipedia.org/wiki?curid=212543", "title": "Schistosoma", "text": "Schistosoma\n\nSchistosoma (česky též krevnička, v anglické literatuře označované jako blood flukes) je medicínsky nejvýznamnější rod motolic na světě. Schistosomy jsou motolice odděleného pohlaví s výrazným pohlavním dimorfismem, které parazitují v cévní soustavě obratlovců, včetně člověka. Způsobují onemocnění člověka a zvířat - schistosomózu (dříve bilharzióza), které je známé už z dávných dob egyptských faraónů.\n\nSchistosomy jsou na rozdíl od ostatních motolic odděleného pohlaví (gonochoristé) s výrazným pohlavním dimorfismem. Samičky jsou delší a štíhlejší než samci, na příčném řezu téměř kruhovitého tvaru a měří 10-20 mm x 0,1-0,3 mm.Samci měří 6-12 mm x 5-9 mm, jsou plochého tvaru těla, kaudálně od břišní přísavky se tegument stáčí a vytváří žlábek zvaný – canalis gynecophorus. V něm je v době kopulace uložená samička. Vajíčka schistosom jsou vřetenovitého až oválného tvaru, bez operkula, opatřené na jednom pólu trnem. Tento trn má jak patogenní tak diagnostický význam.\n\nDospělí jedinci schistosom se lokalizují v cévní soustavě savců a ptáků, nejčastěji v žilním řečišti střev, jater a močové soustavy. Samička je při kopulaci stočená v kanálku samce. Po kopulaci samička opouští kanálek samečka a migruje do cílových míst, kde klade vajíčka s typickými trny. Vajíčka pomocí hrotů a proteolytických enzymů provrtávají stěny kapilár a migrují tkáněmi do střeva (\"S. mansoni\", \"S. japonicum\") nebo do močového měchýře (\"S. haematobium\"). Vajíčka pak opouštějí definitivního hostitele trusem nebo močí a ve vodním prostředí se vajíček líhnou obrvené larvy – miracidium. Miracidia aktivně plavou ve vodě a hledají vhodného mezihostitele, kterými jsou plži rodu \"Bulinus\" a \"Biomphalaria\". Miracidium proniká do plže a mění se ve vakovitou mateřskou sporocystu. V ní se vyvíjí další dceřiné sporocysty. V těle dceřiných sporocyst poté vznikají cerkarie s vidličkovitým ocáskem – tzv. furkocerkarie. Ty plže opouští a plavou ve vodě. Do 72 hodin musí najít definitivního hostitele jinak hynou. Furkocerkarie hledají kůži hostitele na základě chemotaxe. Při kontaktu s kůží hostitele se do ní během 10 minut zavrtají a přemění se ve schistosomuly. Ty migrují následně pojivovými tkáněmi kůže a podkožím až do žil. Krevním oběhem jsou poté zaneseny do vratnicové žíly, kde dospívají a kopulují.\n\n"}
{"id": "212547", "url": "https://cs.wikipedia.org/wiki?curid=212547", "title": "Bell 222", "text": "Bell 222\n\nBell 222 je dvoumotorový lehký užitkový vrtulník vyráběný společností Bell Helicopter Textron. Bell 230 a Bell 430 jsou vylepšené varianty tohoto vrtulníku s různými motory a dalšími změnami.\n\n\"Bell 222\" má dva turbohřídelové motory, aerodynamický tvar a je dostupný ve verzích se zasunovacím podvozkem nebo s pevnými ližinami. Obvykle bývá řízen jedním pilotem, ale je možné i duální řízení. Vrtulník může být uzpůsoben pro 8 osob (spolu s pilotem), nebo až 10 osob ve verzi \"Bell 430\".\n\n\"Bell 222\" byl lehce přepracován a uveden již s novými motory pod označením \"Bell 230\". Dalšími úpravami motoru a systému rotoru byla uvedena varianta \"Bell 430\".\n\nVedle velkého množství těchto vrtulníků v civilním letectví slouží pouze malé množství vrtulníků \"Bell 222\" v armádě.\n\n\"Bell 222\" se proslavil díky televiznímu seriálu Airwolf, kde je hlavním hrdinou vrtulník, založený na variantě 222, s fiktivními úpravami, jako jsou výkonné zbraně nebo tryskové motory umožňující let nadzvukovou rychlostí.\n\n\n\n\n\n\n\n\n\n"}
{"id": "212555", "url": "https://cs.wikipedia.org/wiki?curid=212555", "title": "Seann William Scott", "text": "Seann William Scott\n\nSeann William Scott (* 3. října 1976, Cottage Grove, Minnesota, USA) je americký herec známý hlavně jako Steve Stifler v teenagerovské filmové sérii \"Prci, prci, prcičky\". Hrál také Bo Duka ve filmu \"Mistři hazardu\".\n\nNejmladší ze sedmi sourozenců se narodil v Cottage Grove v Minnesotě Williamu Franku Scottovi, pracovníkovi v továrně, a Patricii Ann Simons. Nápad stát se hercem dostal během práce v městském divadle a pozorováním všech divadelních her, které mohl volně pozorovat. Poté co odmaturoval na Park High School se Scott přestěhoval do Los Angeles, kde byl objeven místními hledači talentů. Jeho první velká herecká role byla ve videoklipu \"Hole in my Soul\" od skupiny Aerosmith. Brzy na to už vystupoval v \"Chad's World\", chlapecké TV show vysílané na internetu.\n\nJeho první skutečně velká role přišla v roce 1999 ve filmu \"Prci, prci, prcičky\", kde ztvárnil Steva Stiflera. Tu si zopakoval ještě v dalších třech pokračováních, které ho později vynesly do povědomí lidí. Toto ovlivnilo jeho budoucí role, které byly nejčastěji komediální. Scott se také objevil v portrétu Kevina Smitha \"Jay a mlčenlivý Bob vrací úder\" a také jako policista ve filmu \"Southland Tales\", kde znovu hrál se svým kolegou Dwayne Johnsonem.\n\nUváděl také MTV Movie Awards 2003 společně s Justinem Timberlakem. Při této příležitosti natočili tito dva mnoho skečů a scének, včetně scén z \"The Matrix Reloaded\", které byly později přidány i jako bonus k DVD \"The Matrix Reloaded\".\n\nRád posiluje a má tři tetování: symbol nekonečna na zápěstí, blesk na stehně a 'Amo', latinsky 'Miluji' v oblasti kostrče.\n\nV interview v časopisu People v roce 2003 uvedl, že nenosí normální spodní prádlo, ale zvykl si na prádlo známé jako \"going commando\" nebo méně často \"freeballing\".\n\n"}
{"id": "212557", "url": "https://cs.wikipedia.org/wiki?curid=212557", "title": "John Obi Mikel", "text": "John Obi Mikel\n\nJohn Obi Mikel, rodným jménem John Michael Nchekube Obinna (* 22. dubna 1987) je nigerijský fotbalista, který aktuálně hraje za tým čínské Superligy Tchien-ťin Teda, kam přestoupil v roce 2017 z londýnské Chelsea FC. Obi Mikel je defenzivní záložník.\n\nNarodil se jako John Michael Nchekube Obinna, avšak po příchodu do Evropy si jméno upravil na dnes používanou podobu. Svou kariéru započal v nigerijském klubu Plateau United FC, po velmi vydařeném MS fotbalistů do 17 let již však bylo jasné, že brzy přestoupí do nějakého bohatšího klubu.\n\nRoku 2005 si ho nakonec po dlouhodobém sledování vybral norský tým Lyn Oslo.\nV 17 letech oblékl Obi Mikel poprvé dres Lynu Oslo a ve své první evropské sezóně v 6 zápasech i jednou skóroval. Vydařenými výkony opět upoutal skauty ještě movitějších klubů a tak se velmi brzo po přestupu začalo mluvit o dalším transferu. Doopravdy to netrvalo dlouho a hráče si vyhlédl Manchester United, který s ním v roce 2006 chtěl podepsat několikaletou smlouvu (detaily ohledně smlouvy nebyly zveřejněny). Prakticky v téže době však projevila zájem i Chelsea FC, rival „Red's“ z anglické Barclays Premiership. Po dohodě Lynu Oslo, Manchesteru United a Chelsea FC se nakonec stal John Obi Mikel hráčem Chelsea.\n\nPo přestupu do Chelsea FC, jejíhož majitele Romana Abramoviče, stál tento hráč 23 miliónů liber, se velmi rychle zapracoval do základní sestavy. V sezóně 2006/2007 již odehrál více než 20 utkání a to jak v lize, tak i v evropských a ligových pohárech. I fanoušci si tohoto hráče oblíbili pro jeho férovost a na svůj věk neobvyklou stálost výkonů. A to i přes počáteční, zejména mediální, nátlak kvůli zvláštním okolnostem jeho přestupu a incidentu s Kolo Tourém v utkání anglického ligového poháru. I díky mediální přitažlivost tehdejšího trenéra Chelsea, Josého Mourinha, se nakonec Obi Mikel z tlaku médií vymanil a sezónu již dohrál relativně v klidu a úspěšně. V následujícím ročníku ligy se potýkal jak se svou morálkou (vyloučení), tak s problémy se zrakem. Zejména proto neodehrál v sezóně 2007/2008 očekávaný počet zápasů a vypadl ze základní sestavy Chelsea.\n\n31. srpna 2012 nastoupil v Monaku v základní sestavě Chelsea k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid). John Obi Mikel odehrál celý zápas, ale porážce 1:4 společně se svými spoluhráči zabránit nedokázal.\n\n3. května 2015 tři kola před koncem sezóny 2014/15 získal s Chelsea ligový titul (svůj druhý s tímto týmem), v téže sezóně vyhrál i Football League Cup.\n\nV lednu 2017 přestoupil do klubu čínské Superligy Tchien-ťin Teda.\n\nZúčastnil se v dresu nigerijské seniorské reprezentace Afrického poháru národů a kvalifikace na MS 2006 v Německu, která skončila pro Nigérii smolně a tak musel oželet možnost zahrát si poprvé v životě i mistrovství světa na seniorské úrovni. Zúčastnil se již zmiňovaného MS „17“ a MS do 20 let, kde získal v roce 2005 za své výkony Stříbrný míč.\n\nNa Africkém poháru národů 2013 v Jihoafrické republice byl členem nigerijského týmu, který se probojoval až do finále, kde porazil reprezentaci Burkiny Faso 1:0.\n\n"}
{"id": "212558", "url": "https://cs.wikipedia.org/wiki?curid=212558", "title": "DS-39", "text": "DS-39\n\nDěgťarjov DS-39 byl sovětský těžký kulomet užívaný ve druhé světové válce.\n\nKoncem 20. let byly v SSSR vzneseny první požadavky na modernizaci či obměnu kulometu Maxim 1910. Jedním z konstruktérů, kteří se tímto problémem zabývali, byl Vasilij Děgťarjov, který na podkladě konkursu z roku 1928 sestrojil kulomet DS-39. Kulomet však trpěl řadou nedostatků a do výzbroje Rudé armády se dostal až roku 1939. I v této době ještě nebyl zdaleka tak dokonalý, jak bylo požadováno, a proto musela být po napadení SSSR nacistickým Něměckem obnovena výroba kulometů Maxim 1910. Ten však nakonec nebyl nahrazen kulometem DS-39, jak se předpokládalo, ale kulometem SG-43, a to i přesto, že byl konstruktér DS-39 Vasilij Děgťarjov, který už dříve zkonstruoval známý lehký kulomet DP, Stalinovým oblíbencem. V tomto případě byla důležitější kvalita kulometu. A tak v letech 1939 - 1941 bylo vyrobeno pouze přes 10 tisíc kusů DS-39, od další výroby bylo upuštěno.\n"}
{"id": "212559", "url": "https://cs.wikipedia.org/wiki?curid=212559", "title": "Kanadská hymna", "text": "Kanadská hymna\n\nHymna Kanady je vlastenecká píseň O Canada! (česky \"Kanado!\"). Píseň nahradila skladbu God Save the Queen, která je od té doby pouze královskou hymnou Kanady.\n\nHudbu složil v roce 1880 Calixa Lavallée, autorem textu ve francouzštině byl Adolphe-Basile Routhier. Poprvé se píseň hrála na oslavách svatého Jana Křtitele v Québecu 24. června 1880. Oficiálně přijatý překlad do angličtiny vytvořil v roce 1908 Robert Stanley Weir. Později vznikly také texty v jazycích původních obyvatel. Melodie i slova jsou podle zákona volným dílem.\n\n\"O Canada!\" se používá jako státní symbol od roku 1939, oficiálně byla přijata u příležitosti Dne Kanady 1. července 1980.\n\nOd osmdesátých let dvacátého století feministické organizace kritizovaly znění druhého verše anglické verze „Láska pravého vlastence vede všechny tvé syny“ („True patriot love in all thy sons command“) jako přezíravé vůči ženám. V hnutí za nový text se výrazně angažovala spisovatelka Margaret Atwoodová. V roce 2018 schválil kanadský parlament změnu textu na podobu „Láska pravého vlastence vede všechny z nás“ („True patriot love in all of us command“). Změnu hymny dodatečně potvrdil \"royal assent\".\n\nTorontský radní Howard Moscoe také navrhl odstranění formulace „rodná země“ („native land“) jako diskriminující vůči občanům, kteří se narodili mimo kanadské území.\n\n"}
{"id": "212566", "url": "https://cs.wikipedia.org/wiki?curid=212566", "title": "Skelná Huť", "text": "Skelná Huť\n\nSkelná huť je sklárna. \n\nNázev Skelná Huť má více sídel:\n\n\nPodobný název nese\n"}
{"id": "212571", "url": "https://cs.wikipedia.org/wiki?curid=212571", "title": "Geomorfologický systém", "text": "Geomorfologický systém\n\nGeomorfologický systém je jednotka nejvyšší úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku.\n\nTypicky jde o rozsáhlou oblast, jejíž horniny se vesměs dostaly na povrch v jednom geologickém období. Podle Demka (1987) je systém „nejvyšší geomorfologická jednotka, odpovídá základní strukturně-tektonické jednotce.\"\n\nPříklady: Alpsko-himálajský systém, Hercynský systém.\n"}
{"id": "212572", "url": "https://cs.wikipedia.org/wiki?curid=212572", "title": "DP (kulomet)", "text": "DP (kulomet)\n\nDěgťarjov DP byl sovětský lehký kulomet užívaný zejména v druhé světové válce. Bývá označován také jako vzor DP-27 (1927) nebo DP-28. Tato jednoduchá a snadno ovladatelná zbraň byla používána i v poválečném období zejména v rozvojových zemích.\n\nRuský konstruktér Vasilij Děgťarjov pracoval od roku 1923 na konstrukci jednoduchého a lehkého kulometu. Inspirován byl kulometem Lewis, ale zvolil jiný systém uzamykání závěru dvěma závorami. Do druhé světové války vstupovala Rudá armáda se 170 000 těmito kulomety a dalších 660 000 bylo vyrobeno v jejím průběhu. Bojové a technické ztráty činily více než polovinu tohoto počtu.\n\nKulomety DP byl vyzbrojen i 1. československý armádní sbor v SSSR.\n\nPrvní prototyp lehkého kulometu DP \"(DP = Děgťarjov pěchotní)\" byl sestrojen roku 1926. Do výzbroje Rudé armády byl přijat o rok později. Na přelomu let 1943–1944 byl modernizován, verze byla označena jako DPM \"(M = modernizovaný)\".\n\nVerze DA byl kulomet, používaný ve vojenských letounech jako pohyblivá zbraň pro střelce/pozorovatele.\nVerze DT (DT-29) (\"DT = Děgťarjov tankový)\", později DTM, byla používána v tancích a v obrněných vozidlech. Zkonstruována byla roku 1929. Zbraň zůstala téměř stejná, jenom místo pevné dřevěné pažby používala výsuvnou ramenní opěrku a nebyl montován tlumič výšlehu na ústí hlavně. Zásobník měl menší průměr, ale byl vyšší a obsahoval 60 nábojů místo 47 u verze DP. Kulomet se dal snadno z tanku nebo vozidla vyjmout a použít osádkou jako klasický lehký kulomet. Stačilo jen namontovat třmen s dvojnožkou, tlumič výšlehu a mechanická mířidla.\nNejvětším problémem kulometu byl jeho talířovitý zásobník, který měl jednak malou kapacitu a také byl poruchový. Proto byla v roce 1946 provedena další modifikace kulometu na typ RP-46, u něhož byl zásobník nahrazen nábojovým pásem. Tato verze byla v sovětské armádě používána až do šedesátých let 20. století, kdy byla nahrazena kulometem PK.\n\n"}
{"id": "212583", "url": "https://cs.wikipedia.org/wiki?curid=212583", "title": "Geomorfologický subsystém", "text": "Geomorfologický subsystém\n\nGeomorfologický subsystém je jednotka druhé nejvyšší úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologický systém, podřazenou geomorfologická provincie.\n\nSubsystém typicky tvoří rozsáhlejší horstvo nebo nížina, na rozdíl od geomorfologického systému je tedy vymezení více orografické než geologické. Podle Demka (1987) subsystém odpovídá „orografickému komplexu základní strukturně-tektonické jednotky.\"\n\nPříklady: Alpy, Karpaty, Hercynská pohoří.\n"}
{"id": "212600", "url": "https://cs.wikipedia.org/wiki?curid=212600", "title": "Geomorfologická provincie", "text": "Geomorfologická provincie\n\nGeomorfologická provincie je jednotka třetí úrovně v hierarchickém geomorfologickém členění povrchu Země v podobě, v jaké se toto členění obvykle uplatňuje v Česku. Nadřazenou jednotkou je geomorfologický subsystém, podřazenou geomorfologická subprovincie.\n\nProvincie je vymezena více geologicky než orograficky. Podle Demka (1987) provincie odpovídá „strukturně-tektonické jednotce nižšího řádu“.\n\nPříklady geomorfologické provincie: Česká vysočina, Západní Karpaty, Východní Alpy.\n\n"}
{"id": "212607", "url": "https://cs.wikipedia.org/wiki?curid=212607", "title": "Xiphactinus", "text": "Xiphactinus\n\nXiphactinus („s mečovitými trny“) je rod vyhynulých svrchnokřídových ryb, které žily před více než 80 miliony let v „Západním vnitřním moři“ (\"Western Interior Seaway\") na území dnešních Spojených států (většina současných nálezů cca 80-87 mil. let) a zřejmě také Velké Británie, Francie a Austrálie. Tyto velké paprskoploutvé ryby žily na otevřeném moři, byly dravé a mohly měřit 4-6 metrů na délku a vážit až kolem 1 tuny.\n\nPředpokládaný exemplář rodu \"Xiphactinus\" byl náhodně objeven také na území České republiky ve slínovcích u Šachova nedaleko Borohrádku v červenci roku 2002 (odhadované stáří nálezu cca 89 - 86 mil. let). Zkameněliny části lebky objevil tehdy šestnáctiletý amatérský sběratel Michal Matějka z Borohrádku. Nález byl sestaven pracovníky Národního muzea a veřejně oznámen v médiích v červnu roku 2007.\n"}
{"id": "212613", "url": "https://cs.wikipedia.org/wiki?curid=212613", "title": "Geomorfologická subprovincie", "text": "Geomorfologická subprovincie\n\nGeomorfologická subprovincie (též soustava) je jednotka čtvrté úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologická provincie, podřazenou geomorfologická oblast.\n\nSubprovincie v orografii odpovídá typicky území, kde dominuje jedno nebo několik hlavních pohoří, ale patří sem i jejich podhůří a menší sousední horské celky, obvykle s příbuznou geologickou stavbou. Některé subprovincie se přímo ztotožňují s orografickými celky (např. Česká tabule).\n\nPříklady: Krkonošsko-jesenická subprovincie, Česko-moravská subprovincie, Vnější Západní Karpaty.\n\nSlova „subprovincie“ a „oblast“ se poprvé objevují ve článku Břetislava Balatky a Jaroslava Sládka z roku 1980. Potom to zopakoval a dále rozvedl Richard Čapek s Danielou Lackovou v roce 1983: \"V roce 1979 došlo pod vedením ředitele Geografického ústavu ČSAV V. Vahaly ke sjednocení geomorfologického členění ČSR a SSR, při němž došlo k určitým změnám. Místo termínů „soustava“ a „podsoustava“, užívaných v členění ČSR, byly zavedeny názvy „subprovince“ (tedy před r. 1979 'soustava') a „oblast“ (tedy před r. 1979 'podsoustava') pdle členění SSR, čímž se tyto změny staly závazné zejména pro kartografické a pedagogické účely.\"\nBalatka s Kalvodou (2006) v členění pro Čechy uvádí \"subprovincie (dříve soustava) a oblast (dříve podsoustava)\".\nJaromír Demek (1987) v Horách a nížinách z roku 1987 (autorsky byl text zpracováván v letech 1976-1978) uvádí pouze v přehledu geomorfologického členění (str. 34-37) \"soustava/podsoustava\" a pouze v závorkách je za tím uvedeno \"subprovincie/oblast\". Dále v textu Demek (1987) uvádí už jen „soustava“ a \"podsoustava\". Na str. 33 je v Demkovi (1987) poznámka pod čarou: „V roce 1979 byla provedena na společné poradě zástupců geografických ústavů ČSAV a SAV koordinace členění českého a slovenského, neboť do té doby byly rozdíly v terminologii vyšších hierarchických jednotek. Podle této dohody byly zavedeny na místě termínů „soustava“ termíny subprovincie a namístě „podsoustav“ oblasti. Nová úprava byla schválena názvoslovnou komisí Českého úřadu geodetického a kartografického dne 29. 2. 1984 a je používána v našich mapách. V naší knize uvádíme tuto poslední malou změnu vždy v závorce.“ Demek (2006) v Horách a nížinách však uvádí pouze termíny „soustava“ a „podsoustava“.\n\n"}
{"id": "212639", "url": "https://cs.wikipedia.org/wiki?curid=212639", "title": "Geomorfologická oblast", "text": "Geomorfologická oblast\n\nGeomorfologická oblast (též podsoustava) je jednotka páté úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologická subprovincie, podřazenou geomorfologický celek.\n\nOblast je geologicky i orograficky jednotnější než subprovincie. Stále jde většinou o území rozlohou přesahující jedno pohoří. Do téže oblasti typicky spadá jak hlavní horská skupina, tak i k ní přiléhající podhůří.\n\nÚzemí České republiky se člení na 28 geomorfologických oblastí, např. Krkonošská oblast, Jesenická oblast, Českomoravská vrchovina.\n\nV české odborné literatuře není shoda na tom, zda používat pojem \"oblast\" nebo \"podsoustava\" (analogicky není shoda i na používání \"subprovincie\" nebo \"soustava\"). Slova \"subprovincie\" a \"oblast\" se poprvé objevují ve článku Břetislava Balatky a Jaroslava Sládka z roku 1980. Potom to zopakoval a dále rozvedl Richard Čapek s Danielou Lackovou v roce 1983: \n\nBalatka s Kalvodou (2006) v členění pro Čechy uvádí \"subprovincie (dříve soustava) a oblast (dříve podsoustava)\".\n\nJaromír Demek (1987) v Horách a nížinách z roku 1987 (autorsky byl text zpracováván v letech 1976–1978) uvádí pouze v přehledu geomorfologického členění (str. 34–37) \"soustava/podsoustava\" a pouze v závorkách je za tím uvedeno \"subprovincie/oblast\". Dále v textu Demek (1987) uvádí už jen \"soustava\" a \"podsoustava\". Na str. 33 je v Demkovi (1987) poznámka pod čarou: \n\nDemek (2006) v Horách a nížinách však uvádí pouze termíny \"soustava\" a \"podsoustava\".\n\n\n"}
{"id": "212675", "url": "https://cs.wikipedia.org/wiki?curid=212675", "title": "Geomorfologický celek", "text": "Geomorfologický celek\n\nGeomorfologický celek je jednotka šesté úrovně v hierarchickém geomorfologickém členění povrchu Země v podobě, v jakém se toto členění obvykle uplatňuje v Česku. Nadřazenou jednotkou je geomorfologická oblast, podřazenou geomorfologický podcelek.\n\nNa této úrovni se objevuje většina zeměpisných názvů, které běžně chápeme jako jedno pohoří.\n\nPříklady: Jizerské hory, Krkonoše, Železné hory.\n\n\n"}
{"id": "212693", "url": "https://cs.wikipedia.org/wiki?curid=212693", "title": "Vícemilice", "text": "Vícemilice\n\nVícemilice jsou menší osadou v okrese Vyškov, ležící 1,5 km jihovýchodně od Bučovic na pravém břehu Litavy, v nadmořské výšce 226 m n. m. Ve 14. a 15. století zněl nejčastěji název vsi Vícemilice; pak a hlavně v 16. a 17. století je běžná forma Vicomělice. Po roce 1918 došlo k návratu k dříve používanému Vícemilice. V roce 1960 byly spojeny s Bučovicemi.\n\nPrvní zmínka je z roku 1349, kdy jsou podle vsi pojmenováni Jaroš a Kojata z Vicomělic. Za vlastnictví Bernarda Ant. Brabanského z Chobřan, kolem roku 1700 byl postaven zámek vícemilický, později upraven v barokním slohu. Roku 1798 statek koupil Alois I. z Lichtenštejna.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nV katastru obce se nachází tato chráněná území:\n\n\n\n\n"}
{"id": "212744", "url": "https://cs.wikipedia.org/wiki?curid=212744", "title": "Land Rover", "text": "Land Rover\n\nLand Rover je značka britské automobilky Jaguar Land Rover, která se specializuje na automobily s pohonem všech kol. Jaguar Land Rover s jeho centrálou ve Whitley, Coventry, byl koupen indickou automobilkou Tata Motors v roce 2008.\n\nLand Rover je druhá nejstarší značka s pohonem všech kol (po Jeepu).\n\nJméno bylo původně použito společností Rover Company pro jeden specifický model, pojmenovaný jednoduše Land Rover, uvedený na trh v roce 1948. Po letech se označení vyvinulo ve značku zahrnující celou řadu modelů s pohonem všech kol, zahrnující Defender, Discovery, Freelander, Range Rover, Range Rover Sport a Range Rover Evoque. Automobily Land Rover jsou v současnosti montovány ve firemních továrnách v Halewood a Solihull a výzkum a vývoj sídlí ve výzkumných centrech v Gaydon a Whitley. V roce 2016 prodal Land Rover celosvětově 434 582 automobilů.\n\nNázev Land Rover patřil původně automobilu z roku 1948 inspirovanému vojenským Jeepem – průkopníkovi terénních 4×4 vozidel pro civilní použití. Land Rover byl postaven na podvozku zmíněného Jeepu a díky kvalitní karoserii si vybudoval reputaci odolného vozidla i ve velice náročných podmínkách.\n\nPrvní Land Rover byl představen v roce 1948 na autosalónu v Amsterdamu. Byl to model Series 1. Vyrobeno bylo 648 kusů, z čehož se do dnešní doby zachovalo jen 20 exemplářů. Land Rover Series 1 byl předchůdcem dnešních vozů SUV. Poté přišly modely Series 2 a Series 3. Dnes se tento vůz vyrábí pod jménem Defender. V roce 2007 prošel posledním faceliftem. Výroba skončila v roce 2016, následníkem má být nový Defender v roce 2018. Land Rover však má ve výrobě i model Range Rover. Dnes jde již o třetí generaci. Dále pak následovníka modelu Freelander – Land Rover Discovery Sport. Jedním z nejúspěšnějších vozů značky je Discovery. Dnes už je ve výrobě jeho pátá generace. Velký úspěch zaznamenal i Range Rover Sport. Autoři prvního modelu jsou Maurice Wilks a jeho bratr Spencer Wilks.\n\nV roce 2004 byla představena studie Range Stormer. Podle Land Roveru jde o nejsportovnější model, jaký kdy společnost vyrobila. Byl na něm odprezentován systém Terrain Response, což byla v roce 2004 světová novinka. Tomuto patentu se dnes žádná automobilka nepřibližuje. V tomto systému je možno si vybrat pět režimů:\nPřesto je možno dobře jezdit např. s režimem písek i na sněhu. Ne však sníh pro jaký je určen mód 2 (hluboký). Tento mód je určený pro zdolávaní velkých odporů.\n\n\n\n"}
{"id": "212746", "url": "https://cs.wikipedia.org/wiki?curid=212746", "title": "Manifest sedmi", "text": "Manifest sedmi\n\nManifest sedmi byl protest sedmi umělců proti nové linii Komunistické strany Československa po jejím V. sjezdu (bolševizace strany a podřízení KSČ směrnicím Kominterny) v roce 1929. Text vzniklý z podnětu Ivana Olbrachta vyšel jako leták s titulem \"Spisovatelé komunisté komunistickým dělníkům\". Vyzýval k odstranění nového (Gottwaldova) vedení strany, které podle názoru podepsaných ohrožovalo masový charakter a akceschopnost KSČ. Signatáři byli poté ze strany vyloučeni. Byli to: \n\n\nProjev „sedmi“ byl odsouzen nejen vedením strany, ale i antimanifestem komunistických spisovatelů, kteří zachovali loajalitu vedení. \"Zásadní stanovisko k projevu „sedmi“\" podepsali Karel Teige, Konstantin Biebl, Vítězslav Nezval, Vilém Závada, František Halas, Karel Konrád, Jiří Weil, Julius Fučík, Bedřich Václavek, Vladimír Clementis, Ladislav Novomeský a Vojtěch Tittelbach. Konstantin Biebl a Vilém Závada byli ovšem v tomto dokumentu podepsáni bez vlastního vědomí.\n\n"}
{"id": "212748", "url": "https://cs.wikipedia.org/wiki?curid=212748", "title": "Šachov", "text": "Šachov\n\nŠachov () je malá vesnice, část města Borohrádek ve východních Čechách. Leží v katastrálním území Šachov u Borohrádku. Patří však do obvodu pošty Týniště nad Orlicí, nikoliv pošty v Borohrádku. \n\nPrvní písemná zmínka o obci pochází z roku 1342. Dle místní pověsti je pojmenování obce odvozeno od sušení šáchů pro semeno lesních stromů, pravděpodobněji je však obec pojmenována po svém zakladateli nebo předákovi kolonistů jménem Šácha. \n\n"}
{"id": "212752", "url": "https://cs.wikipedia.org/wiki?curid=212752", "title": "1987 v letectví", "text": "1987 v letectví\n\nTento článek obsahuje seznam událostí souvisejících s letectvím, které proběhly roku 1987.\n\n\n\n\n\n\n\n\n\n"}
{"id": "212759", "url": "https://cs.wikipedia.org/wiki?curid=212759", "title": "Sauropelta", "text": "Sauropelta\n\nSauropelta („ještěří štít“) byl rod nodosauridního obrněného dinosaura. Byl to asi 6 až 7,6 metru dlouhý a zhruba 2 tuny vážící býložravý \"obrněný\" dinosaurus ze skupiny ankylosaurů. Žil asi před 115 až 110 miliony let v období rané křídy. Jeho fosilie byly objeveny v americké Montaně a Wyomingu.\n\nMěl čtyři sloupovité končetiny, malou hlavu zakončenou zobákem a dlouhý ocas. Na pevné rohovinové kůži hřbetu i vrchu špičatého ocasu měl velké množství kostěných štítků. Z krku a plecí mu vyrůstali dlouhé ostny, zřejmě směřující do stran (na rozdíl od rodu \"Edmontonia\").\nPohyboval se zřejmě osamoceně nebo v malých skupinkách. Trhal rostliny svým zobákovitým zakončením čelistí a posléze je drtil drobnými zuby. Proti dravcům se nemohl bránit útěkem, protože stavba jeho těla neumožňovala ani pomalý klus, a musel se tedy spoléhat na své tělesné \"pancéřování\". To bylo tvořeno zkostnatělými destičkami, zvanými osteodermy.\n\nArcheologické výzkumy sídlišť některých indiánských kmenů prokázaly, že části pancířů těchto dinosaurů byly využívány již před staletími jako pražící ploténky, na kterých indiáni tepelně upravovali (pražili) šišky a další jedlé přírodniny.\n"}
{"id": "212762", "url": "https://cs.wikipedia.org/wiki?curid=212762", "title": "Dlouhá cesta (Praha)", "text": "Dlouhá cesta (Praha)\n\nDlouhá cesta nebo také Velká cesta je historický název někdejší místní komunikace na Praze 4, spojující oblast Pankráce a Braníka nejúspornější trasou cestou mimo Dvoreckou brázdu a lokalitu Skalky. V její historické trase nyní leží (od severu k jihu) ulice Na Pankráci, Na Strži, Zelený Pruh a Mezivrší. V současné době je pomístní název zachován pouze v lokalitě parku Sídliště Pankrác III mezi ulicemi Na Strži, Antala Staška, Hudečkova, Perlitová a Jeremenkova, ale také u křižovatky Jeremenkovy a Olbrachtovy ulice, neboť stejný název nesla i pracovní kolonie v této lokalitě, která v osmdesátých letech zanikla v souvislosti se stavbou sportovního areálu Oáza.\n\nLokalita pankrácké pláně a obou Kavčích hor (dnešní Kavčí hora a jižně ležící hora Psár) byla z důvodu vysoké hustoty usedlostí protkána cestami a pěšinkami již od 17. století. Dlouhá cesta byla jednou z nich. Jednalo se o nejefektivnější spojnici Nuslí s Ryšánkou, Zemankou (Vinicí) a Dobeškou, kde buď klesala v údolí mezi Branickými skalami k Dominikánskému dvoru anebo se v severní části spojovala se Starou cestou a sestupovala kolem vápenných dolů do oblasti dnešní branické Jezerky. V době zvýšeného stavu vody se jednalo o jediný přístup do oblasti z centra města. \n\nRegulační plán z roku 1938 uvažoval vybudovat v ose Dlouhé cesty městský bulvár, který by zajistil tramvajové spojení Pankráce a nové obytné lokality na Dobešce (ve stejném roce byla prodloužena tramvajová trať z Budějovického náměstí na Ryšánku). Na prvorepublikový záměr navázala i Plánovací komise pro hlavní město Prahu a okolí v podobě uvažované vysokokapacitní komunikace Langenweg či Langenweg Straße, která by v oblasti Kavčích hor navazovala na takzvaný Vysoký most městského dálničního okruhu a odváděla dopravu do jižních poříčních částí města. \n\nNaposledy se záměr využití hlavní komunikace vedené v ose Dlouhé cesty objevuje v regulačním plánu z roku 1967. \n\nVýznam Dlouhé cesty zanikal postupně. Nejzásadnější ztrátu způsobilo proražení Vyšehradského tunelu, který nahradil přívoz obeplouvající skálu do oblasti Podolí a Dvorců. Následné vybudování vilové čtvrti na Dobešce spolu se vznikem Zeleného pruhu (původně pásu zeleně, vedeného středem čtvrti) jako komunikace a pozdější vybudování Sídliště Pankrác II a Sídliště Pankrác III původní trasu Dlouhé cesty až na několik krátkých výjímek zcela zakrylo.\n\nDělnická kolonie Na Dlouhé cestě (či také Na Velké cestě) byla vyklizena koncem padesátých let a zlikvidována v průběhu sedmdesátých let stavbou severní části Perlitové ulice a sportovního areálu Oáza.\n\nV současné době z Dlouhé cesty zbyl jen pomalu se vytrácející místní název. Jediný dochovaný pozůstatek dlouhé cesty je v okolí domu 518 v ulici Zelený pruh (který je orientován právě směrem k původní komunikaci, zatímco novější Zelený Pruh vede výrazně jižněji) a v severní části sadu U Dubu v lokalitě nazývané \"Křoví\". V parku Dlouhá cesta je pak možné najít patky původního elektrického vedení, které v rámci městského plánování díky ochranné zóně zajistilo volný koridor, využitelný pro stavbu uvažované nové komunikace.\n\nO oficiální uznání nyní bojují některé místní spolky.\n\n"}
{"id": "212764", "url": "https://cs.wikipedia.org/wiki?curid=212764", "title": "Protitankový kanón 45 mm vzor 42", "text": "Protitankový kanón 45 mm vzor 42\n\nProtitankový kanón vzor 42 (M-42) bylo sovětské dělo, které bylo v modifikaci používané i v některých lehkých sovětských tancích. Jednalo se o pokračovatele kanónu 45 mm vzor 1937. Oproti svému předchůdci měl delší hlaveň, vyšší průbojnost a přesnost, pancéřový štít byl zesílen na 7 mm. Sériová výroba byla zahájena roku 1942. Celkem bylo do roku 1945 vyrobeno 10843 kusů.\n\nKanóny měl ve své výzbroji i 1. československý armádní sbor v SSSR\n\n\n"}
{"id": "212777", "url": "https://cs.wikipedia.org/wiki?curid=212777", "title": "Josef Koždoň", "text": "Josef Koždoň\n\nJosef Koždoň (polsky \"Józef Kożdoń\", německy \"Josef Koždon\") (8. září 1873 Horní Líštná – 7. prosince 1949 Opava) byl slezský politik, předseda Slezské lidové strany (\"Śląska Partia Ludowa\"), propagátor slezské autonomie a nezávislosti, slezský národní buditel a v letech 1923 až 1938 starosta Českého Těšína.\n\nVystudoval lidovou školu v Horní Lištné (\"Leszna Górna\") a německý Učitelský ústav v Těšíně. V letech 1893–1898 pracoval jako učitel ve Strumeni (\"Strumień\") a od roku 1898 ve Skočově (\"Skoczów\"), v roce 1902 se stal ředitelem skočovské školy.\nV roce 1907 byl zvolen poslancem Slezského zemského sněmu v Opavě. V roce 1907 založil Slezskou lidovou stranu spolu s apolitickým Svazem Slezanů (\"Bund der Schlesier\"). Tiskovým orgánem strany byl časopis Ślązak, v jehož čele stál v letech 1909–1919.\n\nKoždoň vedl boj s představiteli polských uskupení vedených Franciszkem Michejdou a Józefem Londzinem, protestoval proti působení polských učitelů z Haliče na Těšínsku a propagoval heslo „Slezsko Slezanům“.\nV období Rakouska-Uherska usiloval o uznání slezské národnosti rakouskými orgány, k čemuž nedošlo kvůli činnosti polských nacionalistů. Po první světové válce byl zastáncem vzniku autonomního Rakouského Slezska, které mělo být následně připojeno k deklarovanému samostatnému Hornímu Slezsku. V období česko-polského sporu o Těšínsko se přikláněl k Čechům a očekával jejich podporu v otázkách autonomie. V roce 1918 byl unesen Poláky a uvězněn v Krakově, odkud byl po měsíci propuštěn na základě českých a německých intervencí. Poté se přechodně usadil v Moravské Ostravě.\n\nV roce 1921 se snažil přesvědčit T. G. Masaryka k udělení autonomie pro tu část Těšínska, která zůstala Československu. To bylo přislíbeno, leč nezrealizováno. V témže roce se stal starostou Českého Těšína. Tuto funkci vykonával až do okupace československé části Těšínského Slezska Polskem, kdy musel v roce 1938 opustit Český Těšín a do roku 1939 pobýval v Opavě. V letech 1940–1944 působil v Těšíně jako ředitel Slezské lidové banky (tato banka byla vlastně hospodářskou základnou přívrženců slezské autonomie).\n\nKoncem roku 1944 byl Koždoň evakuován před blížící se Rudou armádou do Německa. Cestou si uvědomil, že nechce opustit milované Slezsko; v Karlových Varech se rozloučil se svou ženou a vydal se zpět do Českého Těšína. Zde byl krátce internován a díky podpoře národních socialistů posléze zbaven obvinění z kolaborace. Československá vláda rovněž zamítla žádost o jeho vydání do Polska. Neúspěchem skončil i pokus o jeho únos, naplánovaný velitelstvím polských jednotek soustředěných za řekou Olší (krátce po konci války se znovu vyhrotil čs.-polský spor o Těšínsko). Po útoku tyčí a kameny, provedeném dvěma mladými Poláky, se Koždoň přestěhoval do Opavy, kde v roce 1949 zemřel na cukrovku v hospici Marianum. Pochován je v Opavě; jeho symbolický hrob (kenotaf) je také na českotěšínském hřbitově.\n\n"}
{"id": "212779", "url": "https://cs.wikipedia.org/wiki?curid=212779", "title": "Jmeniny v Maďarsku", "text": "Jmeniny v Maďarsku\n\nJmeniny ( ) jsou v Maďarsku velmi populární, často více než narozeniny. Lidé o jmeninách obvykle dostávají květiny od známých. Cena květin často stoupá (kvůli poptávce) v období, kdy slaví jmeniny populární jména.\n\nKalendář jmenin v Maďarsku:\nLeden\n\nÚnor\n\n<nowiki>*</nowiki>Jmeniny po přestupném dnu (24.) jsou v přestupných rocích posunuty dopředu.\n\nBřezen\n\nDuben\n\nKvěten\n\nČerven\n\nČervenec\n\nSrpen\n\nZáří\n\nŘíjen\n\nListopad\n\nProsinec\n"}
{"id": "212780", "url": "https://cs.wikipedia.org/wiki?curid=212780", "title": "Clas Thunberg", "text": "Clas Thunberg\n\nArnold Clas Robert Thunberg (5. dubna 1893 Helsinky – 28. dubna 1973 Helsinky) byl finský rychlobruslař. Na I. zimních olympijských hrách 1924 v Chamonix získal tři zlaté, jednu stříbrnou a jednu bronzovou medaili, na II. zimních olympijských hrách 1928 ve Svatém Mořici k nim přidal další dvě zlaté medaile.\n\nThunberg začínal s rychlobruslením poměrně pozdě, až ve svých 18 letech. Než se plně věnoval sportu, vedl neurvalý život, byl náruživým kuřákem a pijanem. Ale už od prvního evropského rychlobruslařského šampionátu ve víceboji, kdy mu bylo 28 let, se stal na deset let nejlepším rychlobruslařem světa. Vynikl hlavně na tratích od 500 do 5 000 metrů. Nikdy nevyhrál desetikilometrovou trať, přestože v Chamonix na ní získal olympijské stříbro. Thunberg zůstal jediným olympijským vítězem rychlobruslařského víceboje, protože tato disciplína byla záhy zrušena.\n\nV letech 1923 až 1931 získal Thunberg svými vítězstvími ve víceboji pět titulů rychlobruslařského mistra světa a také čtyři evropské tituly. Když ve dvou závodech zvítězil i na olympiádě ve Svatém Mořici, stal se nejstarším rychlobruslařským olympijským vítězem historie (takřka 35 let). Nejméně úspěšný byl během své kariéry v roce 1927, kdy byl ve víceboji na MS i ME poražen a odsunut na stříbrnou pozici mladým Norem Berntem Evensenem. Tehdy už Thunberg na delších tratích nezávodil.\n\nNavzdory svým výkonům Thunberg nikdy nestál v čele rychlobruslařského žebříčku Adelskalender, který hodnotí rychlobruslaře podle jejich maximálních výkonů na jednotlivých tratích. Za jeho kariéry držel čelo tohoto žebříčku stále Nor Oscar Mathisen, který vytvořil své světové rekordy za 1. světové války, Thunberg byl v Adelskalenderu nejvýš druhý.\n\nZávod se konal 26. ledna 1924 jako první disciplína Her. Mezi 27 účastníky dosáhl nejlepšího času 44,0 s Američan Charles Jewtraw, který se tak stal prvním vítězem zimních olympiád v historii. Za ním skončil Nor Oskar Olsen (44,2 s), o třetí místo se dělil Clas Thunberg s dalším Norem Roaldem Larsenem (44,8 s).\nZávod se jel 27. ledna a byl soubojem finských a norských bruslařů. O více než sekundu v něm zvítězil Clas Thunberg (2:20,8 min). Druhý skončil Nor Larsen (2:22,0 min), třetí další Nor Sigurd Moen (2:25,6 min).\nZávod se jel 26. ledna. Dva Finové předčili trojici Norů, až za nimi skončil Američan Bialas. Zvítězil Clas Thunberg (8:39,0 min), druhý byl jeho krajan Julius Skutnabb (8:48,0 min), třetí Nor Larsen (8:50,2 min).\n27. ledna se jel nejdelší rychlobruslařský závod. I tady zcela dominovali Seveřané, Finové si vyměnili pozice z 5 km, zvítězil Julius Skutnabb (18:04,8 min) před Thunbergem (18:07,8 min), třetí byl Roald Larsen z Norska.\nNa základě výsledků čtyř individuálních závodů bylo vypočítáno pořadí ve víceboji. Zvítězil Clas Thunberg (5,5 b.) jasně před Roaldem Larsenem (9,5 b.) a J. Skutnabbem (11 b.).\n\nRychlobruslení ve Svatém Mořici mělo smůlu na led, kvůli němu musel být zrušen závod na 10 km. Víceboj byl již z olympijského programu stažen.\nZávod na 500 m byl velmi vyrovnaný, byly proto uděleny dvě zlaté medaile a místo stříbrné se udělovaly hned tři medaile bronzové: Shodného vítězného času 43,4 s dosáhli Clas Thunberg a Nor Bernt Evensen, o třetí místo se podělili časem 43,6 s John Farrell (USA), Jaakko Friman (Finsko) a Roald Larsen (Norsko).\nV závodě na 1 500 metrů zvítězil Clas Thunberg časem 2:21,1 min, druhý byl Nor B. Evensen (2:21,9 min), třetí jeho krajan Ivar Ballangrud (2:22,6 min).\n\n\n\n\n"}
{"id": "212786", "url": "https://cs.wikipedia.org/wiki?curid=212786", "title": "Saro Lerwick", "text": "Saro Lerwick\n\nSaro Lerwick byl britský létající člun užívaný za druhé světové války.\n\nPočátky vývoje letounu spadají do poloviny 30. let, kdy byly vzneseny požadavky a nové hydroplány. První prototyp letounu vzlétl v listopadu roku 1938. Při letových zkouškách se ukázalo, že letoun je značně nestabilní a z toho důvodu nevhodný pro létání v režimu autopilota, který byl užíván pro dlouhotrvající lety nad mořem. Letoun byl sice ze všech létajících člunů té doby nejrychlejší, ovšem jeho zápory byly značné. Poprvé byl letoun operačně použit roku 1939, roku 1940 se zapojil do bojové činnosti. Piloty byl tento stroj značně neoblíben, jeho další operační nasazení bylo velmi malé. V březnu roku 1941 došlo kvůli haváriím k ztrátě 6 letadel. V tomtéž měsíci došlo k dodávkám hydroplánů Consolidated PBY Catalina, které Lerwicky nahradily. Ty zbývající pak byly používány k cvičným účelům. V dubnu roku 1942 byly letouny Lerwick prohlášeny britským ministerstvem letectví za zastaralé a úplně staženy ze služby. Celkem bylo vyrobeno pouhých 21 kusů tohoto neúspěšného letounu.\n"}
{"id": "212789", "url": "https://cs.wikipedia.org/wiki?curid=212789", "title": "Gorazd (jméno)", "text": "Gorazd (jméno)\n\nGorazd (též Horazd) je mužské křestní jméno staroslověnského původu. Vykládá se jako \"člověk z hor\" (goral)„zkušený\" či \"zdatný“.\n\nPodle staršího kalendáře má svátek 10. února.\n\nGorazdík, Gori, Gory\n\n\n"}
{"id": "212796", "url": "https://cs.wikipedia.org/wiki?curid=212796", "title": "Postfix", "text": "Postfix\n\nPostfix je počítačový program pro unixové systémy pro přepravu elektronické pošty (MTA).\n\nPostfix napsal Wietse Venema, známý svými bezpečnostními nástroji a dokumenty, které popisují zabezpečení. Program vznikl roku 1998 jako open source software, tj.program s otevřeným zdrojovým kódem. Firma IBM Research sponzorovala původní uvedení a podporuje i jeho neustálý vývoj. IBM nazývá tento balíček Secure Mailer. Základní principy Postfixu jsou:\n\n\n\n\n\n\n\nPostfix je Mail Transfer Agent, zpracovává předávání zpráv mezi servery a lokálně v rámci systému. Nezajišťuje komunikaci POP ani IMAP.\nJako MTA Postfix přijímá a odesílá zprávy elektronické pošty přes síť protokolem SMTP. V případě místního dodání může lokální agent Postfixu ukládat zprávy přímo do úložiště zpráv nebo je předávat specializovanému programu pro doručení pošty.\n\nE-mailové systémy jsou vystavované útokům, protože už samotný princip jejich činnosti vyžaduje příjem dat z nedůvěryhodných zdrojů. Každá dobrá strategie zabezpečení obsahuje více ochranných vrstev. Postfix řeší zabezpečení aktivním a vícevrstvým přístupem. Architektura Postfixu omezuje nebezpečnost zranitelných míst pro případ, kdyby byly nalezeny chyby návrhu nebo kódu, jež by v monolitickém programu mohly vytvářet velmi citlivá místa.\n\nKaždý proces běží s minimálním oprávněním postačujícím k vykonání jeho úlohy. Postfix běží s minimálním množstvím privilegií. Procesy, které nejsou zapotřebí, lze na Postfixu vypnout, takže nemohou být zneužity.\n\nVe většině případu nevyžaduje doručování pošty unixový proces prostředí, když jej však konfigurace používá, Postfix informace před jejich umístěním do proměnných prostředí „desinfikuje“. Postfix se snaží odstranit všechny škodlivé znaky, které mohou mít pro prostředí zvláštní význam, a potom údaje prostředí teprve zpřístupní.\n\nVětšinu procesů Postfixu uskutečňuje známý a důvěryhodný řídicí démon. Neběží jako uživatelské podřízené procesy, takže jsou imunní vůči bezpečnostním potížím vyplývajícím z dědičných vztahů nadřazený-podřazený a komunikací. Tyto útoky, které používají signály, sdílenou paměť, otevřené soubory a další typy meziprocesové komunikace, jsou vůči Postfixu v zásadě bezmocné.\n\nArchitektura Postfixu se liší od monolitických systémů výrazným způsobem. Postfix rozděluje úlohy na jednotlivé funkce v různých programech, které se pak starají o konkrétní činnost. Většina těchto programů jsou démony. Nejprve se spustí démon master a ten volá většinu ostatní procesů podle potřeby. Démony, které volá master, zpracovávají své přidělené úkoly a pak se ukončí. Mohou se ukončit po zadaném časovém úseku nebo po zpracování určitého nejvyššího počtu požadavků. Řídicí démon je trvale rezidentní a své konfigurační informace přebírá při spuštění ze souboru \"main.cf\" a \"master.cf\"\n\nJednotlivé procesy systému postfix:\n\n\n\n"}
{"id": "212797", "url": "https://cs.wikipedia.org/wiki?curid=212797", "title": "Scottish Premiership", "text": "Scottish Premiership\n\nScottish Premiership je nejvyšší fotbalová liga na území Skotska, hraje se od sezóny 2013/14.\n\nPředchůdcem byla Scottish Premier League (zkratkou SPL), která se hrála v letech 1998–2013. Před SPL nesla skotská nejvyšší liga více názvů, její počátky se datují k roku 1890.\n\n"}
{"id": "212807", "url": "https://cs.wikipedia.org/wiki?curid=212807", "title": "Velká hra", "text": "Velká hra\n\nVelká hra (anglicky \"The Great Game\", rusky \"Большая игра\") je název strategického konfliktu mezi Britským impériem a Ruským impériem, později mezi Britským impériem a sovětským Ruskem. Velká hra probíhala ve Střední Asii v 19. století a první polovině 20. století. Autorství termínu „Velká hra“ je připisováno britskému rozvědčíkovi, cestovateli a spisovateli Arthuru Conollymu. Termín se rozšířil zejména díky románu „Kim“ Rudyarda Kiplinga.\n\nKlasické období Velké hry počíná přibližně rokem 1813 a končí rokem 1907, kdy byla podepsána anglo-ruská smlouva, upravující vzájemné vztahy v Afghánistánu. Po bolševické revoluci v Rusku v roce 1917 následovala druhá, méně intenzivní fáze Velké hry.\n\nPo druhé světové válce zaniklo i Britské impérium jako silné uskupení globálního významu. Strategický konflikt mezi Spojenými státy a Sovětským svazem o Střední Asii v rámci studené války, stejně jako následný, stále probíhající, konflikt o Střední Asii mezi Spojenými státy americkými, Ruskou federací a dalšími státy, se někdy nazývá Nová Velká hra.\n\nV 19. století územní expanze Ruského impéria ve Střední Asii přiblížila hranice obou impérií. Britské impérium se začalo obávat o svou dominanci na Indickém subkontinentu. Začala nepřátelská hra výzkumných výprav, špionáže a diplomacie. Stále hrozilo riziko válečného konfliktu mezi oběma impérii. K žádnému vzájemnému válečnému konfliktu ale nikdy nedošlo.\n\nBritové se obávali především o Britskou Indii, „perlu v koruně“ Britského impéria. Ruský postup na jih, blížící se k Afghánistánu, byl Brity vnímán jako ruská snaha obsadit Afghánistán a připravit si tak předmostí pro vpád do Britské Indie. Jako prevenci Britské impérium zahájilo v roce 1838 první anglo-afghánskou válku s cílem ustavit v Afghánistánu loutkový probritský režim a Afghánistán ovládnout. Přes počáteční vítězství se nakonec museli Britové z Afghánistánu za citelných ztrát stáhnout. Následně Britské impérium omezilo své afghánské ambice a začalo vnímat Afghánistán jako nárazníkový stát mezi Ruským impériem a Britskou Indií. Rusové mezitím pokračovali v expanzi na jih a postupně dosáhli hranic Afghánistánu. V roce 1865 byl Ruským impériem anektován Taškent, v roce 1868 Samarkand. Mírová smlouva z roku 1868 fakticky ukončila nezávislost Buchary. Rusy kontrolované území nyní dosahovalo k severnímu břehu Amudarji.\n\nK obnovení napětí došlo v souvislosti s vysláním ruské diplomatické mise do Afghánistánu v roce 1878. Britové žádali, aby Afghánistán přijal i britskou diplomatickou misi. Britská diplomatická mise však byla z Afghánistánu vykázána a Britové zahájili druhou anglo-afghánskou válku. Do Afghánistánu byl vyslán britský expediční sbor. V roce 1881 se Britové z Afghánistánu opět stáhli. Podařilo se jim nicméně v Afghánistánu ustavit nový režim, který souhlasil s tím, že Britské impérium bude řídit afghánskou zahraniční politiku.\n\nDalší vlna napětí proběhla v roce 1884, kdy Ruské impérium obsadilo oázu Merv. Rusové si činili nárok na celé území, původně ovládané vládcem Mervu a bojovali o část tohoto území s Afghánci. Hrozilo vojenské střetnutí mezi Britským impériem a Ruským impériem. Britové se však nakonec rozhodli přijmout stávající stav a uznat ruské nároky. Společná anglo-ruská hraniční komise (bez účasti zástupců Afghánistánu) ustavila rusko-afghánskou hranici na Amudarji.\n\nKlasická fáze Velké hry skončila anglo-ruskou smlouvou z roku 1907. Ruské impérium souhlasilo s tím, že zahraniční politika Afghánistánu podléhá výlučné kontrole Britského impéria a tím, že veškeré politické vztahy Ruského impéria s Afghánistánem budou probíhat přes Britské impérium. Tento souhlas vyslovili Rusové s výhradou, že Britové zaručí existenci stávajícího režimu v Afghánistánu. Britské impérium se zavázalo udržovat stávající rusko-afghánské hranice a aktivně zamezit Afghánistánu v jejich narušování.\n\nJedním z aktů klasické fáze Velké hry byla i britská invaze do Tibetu v letech 1903 až 1904. Stejně jako v případě obou anglo-afghánských válek, i v tomto případě byla hlavním důvodem britské invaze obava, aby Ruské impérium nezískalo vliv v jednom z nárazníkových států obklopujících Britskou Indii.\n\nNa rozdíl od obou anglo-afghánských válek byla invaze do Tibetu vojensky úspěšná. Britové vyhráli díky svému nesrovnatelně modernějšímu vyzbrojení (zejména kulometům Maxim) všechna vojenská střetnutí, ke kterým v průběhu invaze došlo. Tibeťané však bojovali sami, bez jakékoli vojenské podpory tehdy již velmi oslabeného Čínského impéria, jehož byl Tibet součástí a neobdrželi ani žádnou jinou vojenskou podporu. K prvnímu střetnutí a velkému masakru Tibeťanů došlo 31. března 1904 v tzv. bitvě u Guru. K dalšímu významnému střetnutí došlo v Gjance, kde se britská vojska po dělostřelecké palbě zmocnila pevnosti nad městem.\n\nKdyž britsko-indická vojska vstoupila do Lhasy, Britové donutili zástupce jimi dosazené tibetské vlády (tehdejší dalajláma Thubtän Gjamccho z města uprchl do Vnějšího Mongolska) podepsat anglo-tibetskou smlouvu. Tibet se v ní zavázal k otevření hranic mezi Sikkimem a Tibetem pro volný obchod mezi britskými a tibetskými subjekty a k vyplacení odškodnění britské vládě za výlohy, které jí vznikly vysláním vojenských sil do Lhasy. Zároveň se zavázal, že bude všemožně podporovat britského obchodního pověřence se sídlem v Gjance. (Tento úřad existoval od roku 1904 až do roku 1944, od třicátých let dvacátého století paralelně s velitelstvím Britské mise ve Lhase.) V dohodě se Tibet také zavazoval, že bez britského souhlasu neodstoupí žádné ze svých území jiné mocnosti a neudělí žádné jiné mocnosti koncesi ke zřizování železnic, telegrafních linek a dolů.\n\nV roce 1906 byla uzavřena úmluva mezi Británií a Čínou, v níž se Britové zavázali, že neanektují tibetské území a nebudou zasahovat do vnitřní správy Tibetu, a Číňané naopak, že totéž nedovolí žádnému jinému státu. V anglo-ruské smlouvě z roku 1907 Britové uznávají Tibet jako svrchované území Číny a zavazují se respektovat jeho územní celistvost, nevysílat do Lhasy své diplomatické zástupce a nevstupovat do jednání s Tibetem jinak, než jako prostředníci čínské vlády. Obě tyto bilaterální dohody měly v kontextu již existujících pravomocí Britů v Tibetu a Číně pouze formální charakter.\n\nV roce 1910 obsadila Tibet znovu i vojska Čínského impéria. Po odchodu čínských jednotek z Tibetu v roce 1912 byla až do čtyřicátých let dvacátého století britská posádka jedinou zahraniční vojenskou složkou přítomnou na tibetském území.\n\nDruhá fáze Velké hry započala po bolševické revoluci v Rusku v roce 1917. Sovětské Rusko prohlásilo dohody uzavřené Ruským impériem za neplatné, a to včetně anglo-ruské dohody z roku 1907. Rusko-britská rovnováha dosažená dohodou v roce 1907 tak přestala existovat.\n\nV roce 1919 vypukla třetí anglo-afghánská válka. Vládce Afghánistánu Amánulláh vyhlásil plnou nezávislost a současně vypuklo povstání Paštunů žijících v Britské Indii. Britové, poprvé v afghánských dějinách, bombardovali Afghánistán letecky. Obě strany se záhy ocitly v patové situaci. Boje ukončila dohoda z Rávalpindí, uzavřená téhož roku (1919). Britské impérium v dohodě uznalo nezávislost Afghánistánu a přiznalo mu právo na samostatnou zahraniční politiku. V květnu 1921 podepsal Afghánistán se Sovětským Ruskem dohodu o přátelství a do Afghánistánu začala proudit sovětská zahraniční pomoc. Britský a ruský vliv v Afghánistánu se vyrovnal. Afghánistán se nicméně nestal satelitem ani Britského impéria, ani Sovětského svazu a prováděl samostatnou politiku - nyní „padišáh“ Amánulláh nabídl útočiště muslimským uprchlíkům ze Sovětského svazu i indickým nacionalistům z Britské Indie, a snažil se sjednotit paštunské kmeny na obou stranách Durandovy linie.\n\nS počátkem druhé světové války došlo k dočasnému sjednocení britských a sovětských zájmů v Afghánistánu. V roce 1941 oba státy vyvinuly tlak na Afghánistán, aby vyhostil italské a německé občany, kteří nebyli součástí akreditovaného diplomatického sboru.\n\nZ druhé světové války se, díky válečnému vyčerpání mateřského Spojeného království, Britské impérium již nevzpamatovalo a transformovalo se do organizace se zcela jinými pravidly a účelem - do Společenství národů (\"Commonwealth\"). Velká hra tak skončila a byla nahrazena tzv. Novou Velkou hrou, tentokrát s aktivní účastí Spojených států amerických, Čínské lidové republiky a dalších států.\n\n"}
{"id": "212820", "url": "https://cs.wikipedia.org/wiki?curid=212820", "title": "Chiers", "text": "Chiers\n\nChiers (, , ) je řeka v západní Evropě, která protéká Lucemburskem, Belgií a Francií. Má délku 144 km, z toho 12 v Lucembursku, 2 v Belgii a 130 ve Francii. Její povodí má plochu 2222 km².\n\nChiers teče přibližně ve směru od východu k západu. Pramení v lucemburském městečku Oberkorn, které je součástí obce Differdange. Pokračuje přes jihovýchodní cíp Belgie do Francie, kde protéká departementy Meurthe-et-Moselle, Meuse a Ardensko. Na krátkém úseku u vesnice Torgny (obec Rouvroy, Belgie) tvoří hranici mezi Francií a Belgií. Mezi města a obce na Chiers na francouzském území patří Longlaville, Longwy, Longuyon, Montmédy a Carignan. Řeka se vlévá do Mázy v obci Remilly-Aillicourt. Je pravostranným přítokem Mázy.\nHlavní přítoky jsou Crusnes, Ton a Othain.\n\n"}
{"id": "212824", "url": "https://cs.wikipedia.org/wiki?curid=212824", "title": "Marie Anna Josefa Habsburská", "text": "Marie Anna Josefa Habsburská\n\nMarie Anna Josefa Habsburská (7. září 1683, Linec – 14. srpna 1754, Lisabon) byla rakouská arcivévodkyně a od roku 1708 portugalská královna.\nMarie Anna, dcera císaře Svaté říše římské Leopolda I. (1640–1705), pocházela z rodu Habsburků. Její matka Eleonora Magdalena (1655–1720) byla nejstarší dcerou falckého kurfiřta Filipa Viléma (1615–1690) z rodu Wittelsbachů.\n\nMarie Anna se narodila jako pátá z jedenácti dětí, z nichž šest zemřelo v dětském věku. Její ostatní sourozenci – Josef (1678–1711), Marie Alžběta (1680–1741), Karel (1685–1740) a Marie Magdalena (1689–1743) – se dožili dospělosti a zaujali svá místa na evropských dvorech.\n\n27. října 1708 se mladá arcivévodkyně provdala za portugalského krále Jana V., po jehož boku se stala portugalskou královnou. Svému manželovi porodila sedm dětí, mezi nimi i dva portugalské krále Josefa I. a Petra III. (spoluvládce Marie I.) a Marii Barbaru, jež se stala jako manželka krále Ferdinanda VI. španělskou královnou.\n\nV roce 1742 prodělal její manžel mozkovou mrtvici a nebyl dále schopen vládnout, proto se Marie Anna ujala regentství. Tento úřad zastávala do manželovy smrti 31. července 1750, kdy se svých vladařských povinností ujal právoplatný následník trůnu, nejstarší syn Josef I.\n\nJejí ostatky byly uloženy v lisabonském kostele Karmelitánů a srdce v Císařské hrobce ve Vídni.\n\n\n"}
{"id": "212826", "url": "https://cs.wikipedia.org/wiki?curid=212826", "title": "SecurDisc", "text": "SecurDisc\n\nSecurDisc je technologie pro ochranu dat na optických médiích CD/DVD, případně na Blu-ray nebo HD-DVD. Jedná se o společný výtvor firem LG Electronics a Nero. SecurDisc byl oficiálně představen v březnu 2007.\n\nSecurDisc kombinuje použití hardwaru a softwaru pro zajištění ochrany, kontroly dat nebo ověření původu dat pomocí elektronického podpisu.\n\n\nOchrana proti kopírování vyžaduje hardwarovou podporu mechaniky, kterou v současné době nabízejí pouze některé mechaniky od LG (podporu nelze přidat do starších modelů pouhou úpravou firmware). Vyžaduje také speciální PDF prohlížeč.\n\nMédia chráněná pomocí SecurDisc zatím umí zapisovat pouze Nero Express (od verze 7.4.909.0). Pro čtení těchto médií je zapotřebí Nero InCD Reader verze 5.5.1.17 nebo vyšší.\n\n"}
{"id": "212829", "url": "https://cs.wikipedia.org/wiki?curid=212829", "title": "Hadrián IV.", "text": "Hadrián IV.\n\nHadrián IV. (vlastním jménem Nicolaus Breakspear) (okolo 1100 – 1. září 1159) byl 169. papežem, a to v letech 1154–1159. Byl to jediný papež anglického původu. Je o něm známé, že byl velice energickým člověkem. Aby přivedl Římany k poslušnosti, vyhlásil nad městem interdikt.\n"}
{"id": "212830", "url": "https://cs.wikipedia.org/wiki?curid=212830", "title": "Anastasius IV.", "text": "Anastasius IV.\n\nAnastasius IV. (vlastním jménem Corrado della Suburra) (okolo 1073 Řím – 3. prosince 1154, Řím) byl 168. papežem, a to v letech 1153–1154.\nByl Římanem a v době svého zvolení 8. července 1153 byl kardinálem v italské provincii Sabina.\n"}
{"id": "212831", "url": "https://cs.wikipedia.org/wiki?curid=212831", "title": "Evžen III.", "text": "Evžen III.\n\nBlahoslavený Evžen III. (vlastním jménem Bernardo dei Paganelli di Montemagno) (zemř. 8. července 1153) byl 167. papežem, a to v letech 1145–1153. Byl prvním papežem, který byl členem cisterciáckého řádu. Byl zvolen v obtížných časech, většinu svého pontifikátu strávil mimo Řím ovládaný tzv. římskou komunou. Dne 28. prosince 1872 byl Piem IX. blahořečen.\n\nJeho předchůdce Lucius II. zemřel po necelém roku pontifikátu na zranění, která utrpěl ve střetu s římskou komunou, která ovládala Řím, a pozice papeže se po jeho smrti zdála natolik rizikovou, že o ni nikdo z kardinálů neměl zájem. Kardinálové se tak na velmi krátkém konkláve rychle shodli a jednohlasně zvolili cisterciáckého opata Bernarda, který v té době patrně nebyl kardinálem ani biskupem.\n\nEvžen III. musel většinu svého pontifikátu strávit kvůli římské komuně mimo Řím.\n"}
{"id": "212832", "url": "https://cs.wikipedia.org/wiki?curid=212832", "title": "Mokřady Liběchovky a Pšovky", "text": "Mokřady Liběchovky a Pšovky\n\nMokřady Liběchovky a Pšovky je mezinárodně významný mokřad, zaregistrovaný dle Ramsarské úmluvy v roce 1998 jako desátý v České republice, rozkládající se v nivách potoků a jejich přítoků. Tvoří ho především mokřadní olšiny, rákosiny a ostřicové mokřady, ale i prameniště, vodní toky, tůně, rybníky, slatiniště a olšovo-jasanové luhy. Koryta potoků často meandrují nebo se rozlévají téměř po celé nivě.\n\nVyskytují se zde např.: stulík žlutý, leknín bělostný, bublinatka jižní, potočnice zkřížená, vachta trojlistá, rozpuk jízlivý, kruštík bahenní, upolín evropský, kozlík dvoudomý, přeslička největší, lýkovec jedovatý či kapradiník bažinný\n\nŽijí zde plži, mlži, jepice, chrostíci, pavouci, sekavec podunajský, čolek obecný, čolek horský, mlok skvrnitý, ropucha obecná, skokan hnědý, skokan štíhlý, skokan skřehotavý, ledňáček říční, skorec vodní, konipas horský\n\nNa popisovaném území existuje několik přírodních rezervací a památek, např. v okrese Česká Lípa Mokřady horní Liběchovky a v okrese Mělník Mokřady dolní Liběchovky a Osinalické bučiny. Mokřady se rozprostírají na území CHKO Kokořínsko v zalesněném údolí kolem potoka Liběchovky a jejích přítoků, protíná je frekventovaná silnice od Prahy, Mělníka do Dubé a České Lípy. Železniční trať poblíž nevede, u silnice na území mokřadů je řada autobusových zastávek. \n\n\n"}
{"id": "212836", "url": "https://cs.wikipedia.org/wiki?curid=212836", "title": "1989 v letectví", "text": "1989 v letectví\n\nTento článek obsahuje seznam událostí souvisejících s letectvím, které proběhly roku 1989.\n\n\n\n\n\n\n\n\n\n\n"}
{"id": "212838", "url": "https://cs.wikipedia.org/wiki?curid=212838", "title": "Sbírkový předmět", "text": "Sbírkový předmět\n\nSbírkový předmět je takový předmět, který byl pro své vlastnosti vyňat z reality (do zvláštního režimu) a umístěn do muzea, aby tuto realitu dokumentoval.\n\nPodle § 2 odst. 3 zákona o ochraně sbírek muzejní povahy je sbírkovým předmětem věc movitá nebo nemovitá nebo soubor těchto věcí, a to přírodnina nebo lidský výtvor, která je součástí sbírky, tj. zapsaná ve sbírkové evidenci vlastníka sbírky a prostřednictvím evidenčního čísla v Centrální evidenci sbírek. Sbírkovým předmětem jsou také preparáty lidských a zvířecích těl nebo jejich částí a kosterní pozůstatky lidské a zvířecí. \n\nPreventivní konzervace je soubor opatření a navození takových podmínek prostředí, aby nedocházelo k poškozování sbírkových předmětů okolními jevy. Důležitý je správný depozitární režim. Protějškem preventivní konzervace je konzervace sanační, kdy dochází již k přímým zásahům do sbírkových předmětů. Vždy je třeba upřednostňovat prevenci.\n\n"}
{"id": "212843", "url": "https://cs.wikipedia.org/wiki?curid=212843", "title": "Canterbury", "text": "Canterbury\n\nCanterbury (výslovnost ) je město ve východním Kentu na jihovýchodě Anglie a je sídlem Canterburského arcibiskupství, a primase Anglikánské církve.\n\nNálezy z doby bronzové a kruhová mohyla z období neolitu potvrzují, že v oblasti Canterbury existovalo osídlení již v dávných dobách. Před ovládnutím Británie Římany byla osada \"Durovernon\" (anglicky duro – „opevnění“, verno – „bažina“) nejdůležitějším střediskem v Kentu.\n\nCanterbury (latinsky \" Durovernum Cantiacorum\") se stalo římským administrativním centrem. Nacházelo se na křižovatce tří cest vedoucích z přístavů \"Regulbium\" (Reculver), \"Dubris\" (Dover) a \"Lemanis\" (Lympne). Centrum se nacházelo v místě, kde je nyní \"Watling Street\". Pozůstatky městských hradeb a jedné z městských bran se dochovaly do současnosti.\n\nJméno Canterbury pochází ze staroanglického \"Cantwarebyrig\", které znamenalo \"pevnost obyvatel Kentu\". Krátce po vpádu Normanů byla v Canterbury vybudována tvrz, která byla brzy nahrazena kamenným hradem jehož pozůstatky se dochovaly doposud.\n\nRoku 596 papež Řehoř I. Veliký vyslal mnicha Augustina aby obrátil obyvatele Anglie ke křesťanství. Od roku 431, kdy papež Celestýn I. vyslal Paládia aby totéž provedl v Irsku, to byla již druhá papežská mise na Britské ostrovy. Král Kentu Aethelbert povolil roku 597 Augustinovi postavit převorství na místě kde stojí současná katedrála. Dal rovněž vybudovat opatství mimo hranice města za jeho hradbami, kde byl po své smrti jako i jiní první arcibiskupové pohřben. Ačkoli papež Řehoř původně předpokládal rozdělení Anglie na dvě arcibiskupství s centry v Londýně a Yorku, Augustinův úspěch v Canterbury vedl k tomu, že sídlo arcibiskupství bylo v tomto městě. Augustin také nechal s podporou krále postavit kostel svatého Martina, který je používán do dnešní doby a je považován za nejstarší stále používaný kostel v Anglii. Canterburská diecéze byla hlavním primariátem Anglie od roku 597 až do smrti posledního katolického arcibiskupa kardinála Olea roku 1558. Opatství, katedrála a kostel svatého Martina jsou součástí Světového dědictví.\n\nCanterburská katedrála je místem, kde je pohřben Jindřich IV. a Eduard IV., ale nejznámější je jako místo kde byl roku 1170 zavražděn Tomáš Becket. Na základě této události se Canterbury stalo významným poutním místem a bylo inspirací pro Canterburské povídky Geoffrey Chaucera. Nemocnice svatého Tomáše byla využívána jako ubytovna pro poutníky a město bylo také počátkem nebo koncem poutí (např. Via Francigena) z Canterbury do Říma. Město je také spojeno s rodinou Thomase Mora (jeho hlava je pohřbena v kostele svatého Dunstana, zatímco jeho tělo v londýnském Toweru).\n\nOpatství svatého Augustina bylo zničeno v průběhu rušení anglických klášterů na příkaz Jindřicha VIII. poté co se nepohodl s Římem. Dochovaly se pouze jeho trosky. V té době se na základě toho, že bylo Canterbury primariátem katolické církve, stalo i centrem nově vytvořené Anglikánské církve. V té době byla také obnovena církevní škola \" King's School\". Francouzští protestantští uprchlíci se v průběhu 16. století usidlovali ve městě a položili základ výroby hedvábí.\n\nRoku 1461 se město stalo statutárním hrabstvím. Roku 1888 při správní reformě se město stalo samosprávným hrabstvím. Bylo nejmenším z těchto hrabství a počet obyvatel nikdy nepřekročil 50 000 (výsledky sčítání obyvatel z roku 1971 uvádí počet 33 175). Po další správní reformě z roku 1972 se město stalo součástí Canterburského obvodu Kentu.\n\nV průběhu druhé světové války bylo město vážně poškozeno při bombardování německým letectvem. Poválečná obnova centra Canterbury a hlavně nejvíce poškozené východní části města (nyní je tato oblast označována jako \" Whitefriar's development\"), začala nedlouho po válce. Byl vybudován i obchvat města, který měl snížit problémy vznikající s narůstajícím dopravním provozem.\n\nCanterbury v současnosti přitahuje především turisty. Canterburskou katedrálu navštívilo v roce 2001 asi 1,2 miliónů turistů. Ve městě je dále zachováno mnoho historických budov a moderní výstavba uvnitř středověkého centra města podléhá přísné kontrole a regulaci. V letech 2004 až 2005 proběhla výrazná rekonstrukce oblasti \"Whitefriars\", doprovázená archeologickými výzkumy. Canterbury tak má nyní moderní obchodní centrum, lákající turisty k nákupům, na druhé straně v některých obvodech města zůstaly opuštěné domy, poté co obchodní řetězce přemístily svá sídla do nově rekonstruované oblasti \"Whitefairs\".\n\nSprávní jednotka \"City of Canterbury\" má rozlohu asi 13 krát větší než samotné Canterbury a zahrnuje Herne Bay a Whitstable. Canterbury je rozděleno na 5 volebních obvodů do městské rady – \"Barton\", \"Northgate\", \"St Stephens\", \"Westgate\" a \"Wincheap\" a část \"University of Kent\" (která přesahuje hranice města). Canterbury je zastoupeno v radě správní jednotky 14 radních z celkového počtu 50 radních.\n\nNa jihozápadním okraji města existuje obec \" Thanington Without\", zatímco ostatní části nejsou spravovány jako samostatné obvody. Canterbury je zastoupeno v parlamentu jedním poslancem.\n\nV Canterbury se nacházejí dvě železniční stanice – Canterbury západ a Canterbury východ. Paradoxem je, že Canterbury západ se nachází na severním okraji východní části města. Železniční dopravu zajišťuje společnost \"Southeastern\". Na Canterbury západ zastavují především vlaky z vyjíždějící londýnského Charing Cross (a jen několik spojů ze stanice Victoria) a pokračují dále na Ramsgate a Margate. Vlaky ze stanice Victoria projíždí na Canterbury východ (cesta z Londýna trvá asi 88 minut, v roce 2009 má být město spojeno s Londýnem rychlovlaky s délkou spojení asi 30 až 40 minut) a pokračují na Dover. Stanice Canterbury západ je starší. Byla zprovozněno společností \"South Eastern Railway\" 6. února 1846 a 13. dubna byla dokončena trať do Ramsgate. Canterbury východ je mladší a byla otevřena společností \"London, Chatham and Dover Railway\" 9. července 1860.\n\nCanterbury bylo také konečnou stanicí železniční trati \"Canterbury and Whitstable Railway\" která byla uvedena do provozu v roce 1830 a uzavřena roku 1953. Tato trať byla první pravidelnou linkou na světě dopravující cestující soupravou taženou parní lokomotivou. Obsahovala první významný železniční tunel a první železniční most na světě. Lokomotiva, která byla původně používána pro dopravu na této lince, \"Invicta\", byla ještě nedávno vystavena v místním muzeu, ale nyní je umístěna v Národním železničním muzeu v Yorku. Část původní železniční trati je možno prohlédnout poblíž \"Tyler Hill\".\n\nCanterbury je nyní v dosahu dálnice \"A2\" vedoucí z Londýna do Doveru. Je asi 72 km od obchvatu Londýna tvořeného dálnicí \"M25\" a asi 100 km od jeho centra. Další významnou silnicí vedoucí městem je \"A28\" z Ashfordu do Ramsgate a Margate. Canterbury je legendární pro dopravní zácpy po většinu dne a rada města investovala obrovské prostředky do systému \"Park-and-Ride\" – podpory zaparkování aut na okraji města a pokračování dále do centra použitím prostředků městské hromadné dopravy. Autobusová doprava do a z\nLondýna je zajišťována s frekvencí jedné hodiny dálkovými autobusy společnosti National Express. Spojení je realizováno mezi Victoria Coach Station a centrálním stanovištěm autobusů v Canterbury a cesta trvá typicky 2 hodiny.\n\nNejvýznamnějším divadlem a koncertním sálem v Canterbury je Marlowovo divadlo.\n\nMezi místní rozhlasové stanice patří \"kmfm\" vysílající pro Canterbury, Whitstable a Herne Bay, sídlící v St Georges Place v Canterbury. Další místní stanicí má být studentská nekomerční \"CSR FM\" jejíž studia se nacházejí v \"University of Kent\" a \"Canterbury Christ Church University\" a jejíž program se má skládat z jedné poloviny z mluveného slova a druhou polovinu má tvořit hudební složka . V Canterbury také vysílá nemocniční rozhlasová stanice \"Canterbury Hospital Radio\" jejíž vysílání je určeno pro pacienty \"Kent and Canterbury Hospital\" .\n\nKe známým osobnostem spojeným s Canterbury je možno zařadit – Christophera Marlowa, Michaela Powella, Freddieho Lakera, Orlanda Blooma a Ruperta Beara.\n\nV Canterbury se vyskytuje velké množství studentů, protože je sídlem několika vysokoškolských institucí. University of Kent se nachází na pahorku asi 3 km od centra města. V areálu této univerzity sídlí i na této škole nezávislá Chaucer College – fakulta pro japonské studenty. Nedaleko odsud se nachází Franciscan International Study Centre – vzdělávací instituce pro řád Františkánů. Canterbury Christ Church University je umístěna v centru města podobně jako University College for the Creative Arts. Dalšími vysokoškolskými vzdělávacími institucemi v Canterbury jsou \"Canterbury College\" a již zaniklá \"St Augustine's College\" (1848 až 1976).\n\nZástupce soukromých středních škol ve městě představují \"St Edmund's School\", \"Kent College\" a jedna z nejstarších škol – \"King's School\".\n\nStátem zřizované střední školství zastupují \"Archbishop's School\", \"Barton Court Grammar School\", \"Chaucer Technology School\", \"Simon Langton Grammar School for Boys\", \"Simon Langton Grammar School for Girls\", \"Canterbury High School\" a \"St Anselm's Catholic School\".\n\n\n\n"}
{"id": "212855", "url": "https://cs.wikipedia.org/wiki?curid=212855", "title": "Technologie klávesnic", "text": "Technologie klávesnic\n\nVětšina počítačových klávesnic je založena na nějakém mechanickém spínači, jehož úkolem je chvilkové propojení dvou kontaktů a tím i uzavření elektrického obvodu. Takovéto klávesnice jsou nejrozšířenějším typem, protože jejich cena je nízká a nejsou tak náchylné na poškození. Z hlediska trvanlivosti jsou ovšem nejlepší klávesnice využívající kapacitu – klávesy s kapacitními spínači.\n\nHlavním prvkem těchto kláves je mechanický spínač, který po sepnutí způsobí chvilkové sepnutí kontaktů. K návratu stisknuté klávesy do původního stavu slouží návratový mechanismus, který se vyznačuje charakteristickým „klapnutím“. Skládá se z pružiny a svorky a jeho další funkcí je způsobení určitého odporu proti stisku klávesy. Výhodou klávesnic s tímto typem kláves je poměrně dlouhá životnost (cca 20 miliónů úhozů a více), což je mimo jiné způsobeno samočisticí vlastnostmi kontaktů. Mezi nejznámější výrobce klávesnic patří firma Chicony (tzv. \"Čikony\") a IBM, největší výrobci spínačů jsou Cherry a ALPS.\n\nCharakteristickým prvkem těchto kláves je pružný pěnový prvek připevněný ke kolíku klávesy. Na spodní části pěnového prvku je vodivá fólie, která po dotyku desky s tištěnými spoji (stisku klávesy) uzavře elektrický obvod. K návratu klávesy slouží návratová pružinka. Tento typ klávesnic se v dnešní době již téměř nepoužívá. Důvodem je tichý a nejistý stisk klávesy (zvuk lze zajistit pomocí systémového reproduktoru). Dalším problémem je i častá koroze na desce s tištěnými spoji tak na vodivé fólii. Jedinou výhodou je snadné čištění celé klávesnice.\n\nTento druh kláves je mechanickým spínačem, u kterého jsou návratová pružinka a pěnový prvek nahrazeny gumovou (v současnosti obvykle silikonovou) membránou (tvar „čepičky“) s bodovým uhlíkovým kontaktem na vrcholu. Při stisku klávesy kolík stlačí uhlíkový kontakt dolů na desku s tištěnými spoji a tím propojí elektrické pole. Po uvolnění klávesy se gumová membrána sama vrátí do původního stavu. Výhody jsou tyto: není nutná návratová pružinka, klávesa klade při stisku určitý odpor (není ale ještě úplně vyhovující), uhlíková část nepodléhá korozi a jelikož tvoří celá klávesnice „jeden kus“, nezanesou se dovnitř žádné nečistoty.\n\nMembránové klávesy jsou podobné klávesám s gumovou membránou. Na rozdíl od nich ale nejsou od sebe jednotlivé klávesy odděleny, ale jsou spojeny další membránou (obvykle gumovou). Výhodou je možnost použití v extrémních podmínkách, protože jsou velice odolné proti zanesení nečistot. Délka stisku klávesy je ovšem omezen a proto tyto typy klávesnic nejsou příliš vhodné pro psaní. V posledních letech jsou membránové klávesy nahrazovány mechanickými s gumovým nebo pěnovým prvkem. Vrchní část je namísto pružné membrány tvořena běžnými klávesami známými z ostatních typů klávesnic. Výhodou je nízká cena, životnost klávesnice je testována na 5–10 miliónů úhozů (někdy až 20 miliónů). Nevýhodou je slabý odpor při stisku klávesy.\n\nTento typ kláves má uvnitř permanentní magnet. Pod klávesou je umístěna Hallova sonda (elektronický prvek reagující na změnu magnetického pole elektrickým napěťovým signálem). Při stisku klávesy se magnet přiblíží k Hallově sondě, která na vzrůst magnetického pole reaguje vysláním elektrického signálu. Spínání je bezkontaktní a s použitím Schmittova klopného obvodu i bezzákmitové. Klávesnice s magnetickými klávesami jsou velice kvalitní, ale poměrně drahé. Používají se jen tam, kde je potřeba vysoká spolehlivost. Může být i zcela vodotěsná. V minulosti se používaly například u některých velmi starých počítačů (Zbrojovka Brno). U některých starých kalkulaček se používaly naopak kontaktní magnetické klávesy s jazýčkovým kontaktem.\n\nSenzorické klávesnice jsou tvořeny dvěma kontakty těsně u sebe. Propojení se provádí přiložením prstu. Na povrchu kůže je vždy tenká vrstvička potu, která vytváří vodivé spojení mezi kontakty. Tento typ klávesnic se používá jen u kapesních počítačů – notepadů. V minulosti se někdy používaly u spotřební elektroniky (např. přepínač programů televizoru). Vnitřní obvod z principu musí být zabezpečen proti poškození statickou elektřinou a v případě napájení ze sítě také naopak proti úrazu elektrickým proudem.\n\nTento typ klávesnic využívá elektrické kapacity mezi pevnou elektrodou a pružnou membránou. Stisknutím klávesy dojde k prohnutí membrány, která se přiblíží k elektrodě ležící pod ní. Zmenšením jejich vzdálenosti prudce vzroste v příslušném místě kapacita, což je snadno zjistitelné elektronickými obvody klávesnice. Po uvolnění klávesy se membrána vlastní pružností vrátí do původní polohy. Výhodami kapacitních klávesnic jsou: citlivost na dotyk (nemusí být stisknuta až na doraz), nepatrná spotřeba elektrické energie a malé rozměry. Klávesy jsou zcela odolné vůči korozi a špíně. Nevýhodou je snadné poškození při nešetrném zacházení.\n\nStisk kláves se může detekovat jednak přerušováním optického paprsku uvnitř klávesnice, nebo celá klávesnice může být virtuálně projektována laserem.\n\n"}
{"id": "212856", "url": "https://cs.wikipedia.org/wiki?curid=212856", "title": "Hypocrisy", "text": "Hypocrisy\n\nHypocrisy (česky Pokrytectví) je deathmetalová skupina, která vznikla v roce 1990 ve švédském městě Ludvika. Předchůdcem byl od roku 1988 sólo projekt zpěváka a kytaristy Petera Tägtgrena s názvem Seditious.\n\nKapela začínala jako klasická death metalová kapela, texty byly psány zpěvákem Massem a týkaly se anti-křesťanství a Satanismu. Po odchodu zpěváka Masse ze zdravotních důvodů se zpěvu ujal Peter Tägtgren, ten se rozhodl hudbu více zmelodičtit a změnit námět textů, kterým rozumí. Krátce začali hrát melodický death metal, změnili námět textů na Science fiction, vetřelce z vesmíru a nový světový řád. Jejich desáté album, Virus, obsahuje typické textové náměty v Death Metalu, jako je násilí, hrůzy reality, šílenství, války, drogová závislost a emocionální spor. Jejich dvanácté album \"End of Disclosure\" pojednává o konspiračních teoriích a anti-iluminátech.\n\n\n\n\n\n"}
{"id": "212859", "url": "https://cs.wikipedia.org/wiki?curid=212859", "title": "Moderní gymnastika", "text": "Moderní gymnastika\n\nModerní gymnastika je sport, který kombinuje prvky baletu, gymnastiky, divadelního tance a akrobacie a to jak s náčiním, tak bez něj. Náčiním se rozumí švihadlo, obruč, míč, kužele a stuha. Ze společných skladeb moderní gymnastiky se vyvinula estetická skupinová gymnastika, kterou nejen v Japonsku cvičí také muži.\n\nModerní gymnastika se stala olympijským sportem v roce 1984. První titul olympijské vítězky z těchto Letních olympijských her 1984 her v Los Angeles získala Kanaďanka Lori Fungová. Společné skupinové skladby se na olympijských hrách poprvé představily na Letních olympijských hrách 1996 v Atlantě, kde vyhrála skladba Španělska.\n\nGymnastky začínají trénovat obvykle od velmi mladého věku a svého vrcholu často dosahují již před dvacátým rokem. Tento způsob tréninku a soutěží vede k časté kritice, neboť špatným tréninkem může dojít k přetěžování kloubů a bývalým vrcholovým sportovcům může později způsobit zdravotní problémy.\n\nRozměry závodní plochy: koberec 13 x 13. Maximální bodové hodnocení výkonu je 30 bodů.\n\nVýkon hodnotí skupiny rozhodčích:\n\nSestavy obsahují předepsaný počet prvků bez náčiní a s náčiním, které jsou předepsány na oficiálním formuláři. Závodí se v kategorii jednotlivkyň a to ve čtyřboji (2 roky vždy předepsaná 4 náčiní), trojboji (3 náčiní) a ve společných skladbách. Dříve se dával zápis ke každé sestavě (pouze u volného programu), avšak nyní se už zápisy dávat nemusí. (platné od ledna 2017)\n\n\nČasto používané značky:\nMÍČ-sasaki, pastorelii, chacott,\nOBRUČ-pastorelli, ŠVIHADLO-pastorelli, sasaki, KUŽELE-chacott, pastorelli, sasaki, STUHA-pastorelli, sasaki, chacott\nkaždá gymnastka je také povinna mít na nohách tzv. ťapky nebo špičky, pokud je nemá, je povinna cvičit bosa.\nšpičky/ťapky-pastorelii, sasaki, chacott, venturelli a spoustu dalších.\n\nVrcholnou soutěží moderní gymnastiky jsou Olympijské hry a Mistrovství světa v moderní gymnastice. Mezi další významné mezinárodní soutěže se řadí Mistrovství Evropy v moderní gymnastice, Světový pohár a Grand Prix, jehož jedno kolo se koná od roku 2006 také v České republice.\n\nMezinárodní soutěže jsou rozděleny mezi Juniorky (do patnácti let) a Seniorky (dívky od šestnácti let).\n\nSoutěží se buď v jednotlivkyních, anebo v pětičlenných družstvech. Jednotlivkyně soutěží ve čtyřboji ve volných sestavách s náčiním. Společné skladby seniorek mají vždy jednu sestavu se stejným náčiním a jednu sestavu s kombinací náčiní (vždy dvě gymnastky mají jiné náčiní než ostatní tři).\n\nV České republice je kalendářní rok rozdělen na jarní sezónu závodů jednotlivkyň a podzimní sezónu, která je určená závodům společných skladeb.\n\nNejvyšší českou soutěží je Mistrovství České republiky, které se pro většinu kategorií koná jednou za rok. Některé kategorie nemají vypsané mistrovské závody a končí na úrovni Oblastních přeborů.\n\nHodnocení je v tomto sportu předmětem řady sporů, protože se v něm odrážejí subjektivní názory porotce, který tak má prostor ovlivnit soutěž. V hodnocení se sčítají tři hodnoty udělované za provedení, technickou obtížnost a umělecký dojem. Právě složka uměleckého dojmu je velmi subjektivní záležitost. Jelikož některá hodnocení se výrazně odlišovala, a to i na mezinárodních soutěžích, snaží se Mezinárodní gymnastická federace tuto složku omezit.\n\nPřed rokem 2001 byla stupnice ohodnocení do deseti bodů, v tomto roce došlo k první reformě bodového systému. Tato reforma však nebyla úspěšná a nepovedlo se nastavit ji tak, aby zachovala volnost soutěží a zároveň minimalizovala nadržování rozhodčích, proto se v roce 2003 celý bodový systém změnil na třicetibodový. Ani tato změna nepřinesla žádoucí výsledky a Mezinárodní gymnastická federace čelila poměrně těžké kritice, to vedlo k tomu, že v roce 2005 byl systém změněn na dvacetibodový. Ani tento systém nepřinesl přílišné změny a očekává se, že přijdou změny omezující vliv uměleckého dojmu. Tato složka je ovšem pro moderní gymnastiku poměrně důležitá a nelze ji podceňovat. Od roku 2009 je celý systém opět změněn na třicetibodový.\n\nJaponská verze mužské moderní gymnastiky má desetibodový systém ohodnocení a samotné Japonsko hostovalo první mužský světový šampionát v roce 2003, kterého se účastnily týmy z Kanady, Koreje, Malajsie a Spojených států.\n\nHlavní správní institucí je Mezinárodní gymnastická federace (: , zkráceně FIG), která byla založena v roce 1881 a která zahrnuje všechny gymnastické disciplíny.\n\nV Evropě moderní gymnastiku organizuje Evropská gymnastická unie (: , zkráceně UEG).\n\nČeskou moderní gymnastiku zastřešuje občanské sdružení Český svaz moderní gymnastiky, které sídlí v Praze. Jeho počátky sahají do roku 1963, kdy vznikl Svaz umělecké gymnastiky v Československu. Svaz organizuje přebornické a mistrovské závody na území ČR a vytváří podmínky pro státní sportovní reprezentaci a činnost oddílů moderní gymnastiky. V České republice bylo v roce 2011 registrováno 91 oddílů.\n\nModerní gymnastika je postavena na myšlenkách I. G. Noverra (1722–1810), Francois Delsarta (1811–1871) a R. Boda (1881), kteří věřili ve vyjádření pocitů a myšlenek skrze pohyby lidského těla. Peter Henry Ling v 19. století tuto myšlenku propracoval a tak vznikl Švédský systém volných cvičení. O další rozšíření se zasloužila Catherine E. Beecherová, která v roce 1837 založila Západní Ženský Institut v Ohiu. V jejím gymnastickém programu zvaném \"půvab bez tance\", předváděli mladé ženy pohyby na hudbu.\n\nV roce 1880 Švýcar Emil Dalcroze rozvinul eurytmiku brzy poté George Demeny z Francie vytvořil cvičení k hudbě, která byla navržena ke zvýšení ladnosti pohybů, větší ohebnosti těla a dobrému postoji. Všechny tyto styly byly okolo roku 1900 zkombinovány do Švédské školy moderní gymnastiky a později do ní byli přidány i taneční prvky z Finska. V této době Estonka Ernest Idla definovala míru obtížnosti pro každý pohyb. V roce 1929 založil Henrich Medau v Berlíně školu pro trénink gymnastů v moderní gymnastice a rozšíření použití cvičebních pomůcek.\n\nFIG uznala tuto disciplínu v roce 1961. První Světové šampionáty pro individuální gymnasty se konaly v roce 1963 v Budapešti, první skupinové mistrovství světa se konalo v Kodani roku 1967. Na program Olympijských Her byla moderní gymnastika zařazena v Los Angeles roku 1984.\n\n"}
{"id": "212861", "url": "https://cs.wikipedia.org/wiki?curid=212861", "title": "Telford (město)", "text": "Telford (město)\n\nTelford je poměrně nové město nedaleko Birminghamu v Anglii. Vzniklo v roce 1963 v blízkosti vesničky Wrekin, aby poskytlo ubytování a zaměstnání obyvatelům území, které se pomalu měnilo z kraje uhelných dolů a zastaralých železáren v zelenou rekreační oblast. Po mohutných investicích soukromých investorů i státu se rozrostlo ve významné průmyslové, obchodní a vzdělávací centrum kraje West Midlands. Od roku 1968 nese jméno významného inženýra georgiánské doby Thomase Telforda. Město je mimo jiné známé mezi modeláři, pořádá soutěže v kategorii \"plastikový model\".\n\n"}
{"id": "212865", "url": "https://cs.wikipedia.org/wiki?curid=212865", "title": "Hrubý Šúr", "text": "Hrubý Šúr\n\nHrubý Šúr (maďarsky \"Hegysúr\") je slovenská obec ležící cca 6 km jižně od Sence a východně cca 16 km od Bratislavy v nadmořské výšce 126 m n. m. Žije zde  obyvatel. V obci žijí kromě převažující maďarské národnosti (74.29%, 2001) také Slováci (24.29%) a Češi.\n\nArcheologické nálezy v katastru a okolních lokalitách dokazují přítomnost člověka už od mladší doby kamenné. Přímý doklad o osídlení katastru obce pochází ze 7. století. Při hluboké orbě v lokalitě \"Csandal\" byly v roce 1952 objeveny lidské kosti a různé dobové zbraně. Další lokalitou je \"Kerektó\", kde bylo odkryto pohřebiště z 8.–11. století. První dochovaná zmínka o obci pochází z roku 1245.\n\nV obci je římskokatolická kaplička Nejsvětější Trojice z roku 1970.\n\nObec Hrubý Šúr je vybavena základní školou, obchodem, poštou a pizzerií. V obci je sbor dobrovolných hasičů, má vlastní fotbalový tým a hřiště, na které jezdí trénovat TJ Kóba Senec. Nedaleko je zatopené štěrkoviště nazývané Báňa, vhodné ke koupání.\n\nV obci Hrubý Šúr tradičně probíhají obecní zábavy v místním kulturním zařízení u ZŠ nebo v nově zbudovaném kulturním domě u fotbalového hřiště. V obci v současnosti probíhá čilý stavební ruch a obec pomalu ztrácí svůj původní charakter a mění se v předměstí Bratislavy. Obcí prochází významná komunikace 1. třídy spojující Senec se Šamorínem.\n\n"}
{"id": "212872", "url": "https://cs.wikipedia.org/wiki?curid=212872", "title": "1990 v letectví", "text": "1990 v letectví\n\nTento článek obsahuje seznam událostí souvisejících s letectvím, které proběhly roku 1990.\n\n\n\n\n\n\n\n\n\n"}
{"id": "212876", "url": "https://cs.wikipedia.org/wiki?curid=212876", "title": "Východní Karpaty", "text": "Východní Karpaty\n\nVýchodní Karpaty tvoří geomorfologickou provincii Karpatského subsystému na území Slovenska, Polska, Ukrajiny a Rumunska. Za jejich západní konec (a přechod do Západních Karpat) se považuje Lupkovský průsmyk (slovensky \"Lupkovský priesmyk,\" polsky \"Przełęcz Łupkowska)\" v Laborecké vrchovině na slovensko-polské hranici. Jižní konec se stáčí k západu a v sedle Predeal přechází v Jižní Karpaty (rumunsky \"Carpații Meridionali)\". Ve Východních Karpatech leží nejvyšší hora Ukrajiny Hoverla (2 061 m), nejvyšší horou celé provincie je však rumunský Pietrosul (2 303).\n\nVýchodní Karpaty se člení na:\n\n\nRumunské členění nepočítá s hierarchií podobnou té české, slovenské a polské. Rumunskou část Východních Karpat nedělí na vnitřní a vnější pásmo, ale na tři skupiny pohoří od severu k jihu:\n\n\n\n"}
{"id": "212880", "url": "https://cs.wikipedia.org/wiki?curid=212880", "title": "1991 v letectví", "text": "1991 v letectví\n\nTento článek obsahuje seznam událostí souvisejících s letectvím, které proběhly roku 1991.\n\n\n\n\n\n\n\n\n\n"}
{"id": "212883", "url": "https://cs.wikipedia.org/wiki?curid=212883", "title": "1992 v letectví", "text": "1992 v letectví\n\nTento článek obsahuje seznam událostí souvisejících s letectvím, které proběhly roku 1992.\n\n\n\n\n\n\n\n"}
{"id": "212886", "url": "https://cs.wikipedia.org/wiki?curid=212886", "title": "Minmi", "text": "Minmi\n\nMinmi (podle lokality Minmi Crossing) byl asi 2 až 3 metry dlouhý a 300 kg vážící býložravý \"obrněný\" dinosaurus ze skupiny Ankylosauria. Je pojmenován podle lokality Minmi Crossing v australském Queenslandu. Žil v období spodní (rané) křídy (geologický věk apt), asi před 119 až 113 miliony let. Jde o jednu z nejúplnějších zkamenělin dinosaura nalezenou dosud v Austrálii.\n\nMěl malou hlavu (podobnou želví) a krk, jenž byly chráněny pancířem skládajícího se z plochých kulatých štítků. Většinu sudovitého těla chránily řady větších štítků, ale na břiše měl mnoho malých (cca 5mm) zaoblených kostěných štítků, které vytvářely pružný pancíř. Na bedrech měl ploché bodce se širokou základnou a silný ocas byl pokryt trojúhelníkovými deskami. Vyznačoval se také zároveň dosti dlouhýma nohama a zvláštními kostěnými destičkami (2 a 4 cm) podél hřbetních obratlů (tzv. paravertebry), jenž zpevňovaly páteř při běhu.\n\nPohyboval se osamoceně či v malých skupinkách. Živil se listnatými větvičkami, které utrhl zobákem a posléze zpracoval malými listovitými zuby. V případě napadení predátory se nemusel spoléhat pouze na svoje pancéřování, ale jelikož byl schopný poměrně rychlého pohybu, mohl se pokusit i o útěk.\n\nSvého času byl rod \"Minmi\" rozšířený na pevnině tvořené dnešní Antarktidou a Austrálií. Obýval tak území polárního kruhu. I když tehdejší podnebí nebylo až tak chladné jako dnes, zimy se podobaly těm, jaké dnes známe z mírného pásma, k čemuž je ještě třeba připočítat polární noc.\n\nDlouhou dobu bylo rodové jméno \"Minmi\" nejkratší mezi dinosaury, ale nedávno mu tento titul přebral dinosaurus rodu \"Mei\", později i \"Kol\" a \"Zby\".\n\n"}
{"id": "212889", "url": "https://cs.wikipedia.org/wiki?curid=212889", "title": "Leonor Varela", "text": "Leonor Varela\n\nLeonor Varela (* 29. prosince 1972, Santiago de Chile, Chile) je chilská herečka.\n\nLeonořin otec je slavný chilský biolog Francisco Valera a matka je tanečnice Leonor Palma. Má sestru Alejandru a dva bratry, Javiera a Gabriela.\n\nKdyž v se roce 1973 dostala k moci pučem vojenská junta, její rodina odletěla do Kostariky. V dalších letech žila v Německu, Spojených státech a Francii. Počátkem roku 1990 se její rodina vrátila zpět do Chile, Leonor však zůstala v Paříži, kde na Neils Arestrup's School, The Ecole de Passage, a Conservatoire Superieur de Paris studovala herectví. Hovoří plynně španělsky, anglicky, francouzsky, německy a italsky.\n\nJejí první role byla v roce 1995 role Anette ve filmu pro děti \"Pony Trek\" finské režisérky Titty Karakorpi. Natáčelo se na Islandu a Leonor tam musela tři měsíce jezdit na koni. V její rodné Chile začala její hvězda stoupat, když byla obsazena v chilském seriálu \"Tic Tac\".\n\nPo několika rolích v televizi dostala menší roli v hollywoodském filmu \"Muž se železnou maskou\". V roce 1999 dostala hlavní roli v televizním filmu \"Kleopatra\". Při natáčení Kleopatry se zamilovala do svého kolegy Billyho Zanea, ale vztah se po dvou letech rozpadl.\n\nNásledně přišly role ve filmech \"The Tailor of Panama\" a \"Texas Rangers\" (oba z roku 2001) a upíří princezny v akčním snímku \"Blade 2\" a poté v \"Paraíso B\" a \"Pas Si Grave\". V seriálu \"Arrested Development\" společnosti FOX Television dostala menší pravidelnou roli originální Marty.\n\nV roce 2005 byla nominována na cenu \"Ariel Award\" za film z roku 2004 \"Innocent Voices\". Dále se příležitostně objevovala v seriálu \"\". Jejími posledními projekty jsou \"Americano\", \"Caleuche: The Call of the Sea\", \"Casas de Cartón\" a \"Gigola\", kde hraje feministku Laure Charpentier.\n\n\n"}
{"id": "212892", "url": "https://cs.wikipedia.org/wiki?curid=212892", "title": "Sérologie", "text": "Sérologie\n\nSérologie je součást vědního oboru imunologie, která se zabývá sérem a to zejména s ohledem na přítomnost specifických protilátek proti antigenům. Její hlavní náplní je sérologické vyšetření (zejména ve vztahu k infekcím) a příprava specifických antisér nebo vakcín.\n\nV užším slova smyslu jde o imunologické metody jimiž se zjišťuje přítomnost protilátek (proti virům, baktériím, parazitům či autoantigenům) ze séra pacienta. Mezi nejpoužívanější sérologické metody patří\n\n"}
{"id": "212894", "url": "https://cs.wikipedia.org/wiki?curid=212894", "title": "Vozovna Medlánky", "text": "Vozovna Medlánky\n\nVozovna Medlánky (do poloviny 90. let 20. století vozovna Královo Pole) je tramvajová, autobusová a také bývalá trolejbusová vozovna Dopravního podniku města Brna (DPMB).\n\nVýstavba vozovny Královo Pole byla zahájena v roce 1953, v době, kdy původní vozovna, která dodnes stojí v Králově Poli poblíž Semilassa, již končila svůj provoz a měla být přestavěna na měnírnu. Pozemky nově vybudované vozovny patřily až do druhé poloviny 60. let 20. století ke katastrálnímu území Královo Pole a proto se i tato vozovna nazývala vozovna Královo Pole. Přejmenování na současný název proběhlo roku 1996.\n\nNová, moderní a rozlehlá vozovna byla koncipována jako kombinovaná. Většinu stavby zabírají dodnes prostory pro tramvaje (15 kolejí, většina z nich je průjezdná), menší část budovy byla určena pro trolejbusy (dvě lodě). Zatímco tramvajová trať vede téměř kolem vozovny, nejbližší trolejbusová linka tehdy končila ve vzdálené smyčce Královo Pole, Srbská, takže mezi touto zastávkou a vozovnou musela být postavena dlouhá manipulační trať.\n\nKolem celé vozovny vede jedna objízdná kolej, za vjezdem do areálu (tedy ještě před samotnou budovou) se nachází malá tramvajová smyčka, která byla dokonce v 80. letech (kvůli výluce trati ke královopolskému nádraží) využívána pro pravidelný provoz.\n\nOd května 2008 je areál vozovny napojen také na tramvajovou trať vedoucí kolem Technického muzea do nové smyčky Technologický park. Tato důležitá spojka umožňuje opravu tratě po Palackého třídě, která nemohla být provedena, neboť by vozovna Medlánky byla zcela odříznuta od zbytku tramvajové sítě.\n\nOtevření nové královopolské (dnešní medlánecké) vozovny proběhlo na jaře 1958, kdy právě sem byly dodány první brněnské tramvaje koncepce PCC typu Tatra T2 (úplně první vozy tohoto typu ale byly krátký čas, do dokončení stavby, umístěny v Pisárkách). Všechny vozy tohoto typu v Brně byly deponovány právě zde, tramvaje T3 byly rozděleny mezi obě brněnské tramvajové vozovny. Do Králova Pole byly rovněž převedeny některé staré dvounápravové tramvaje, jejichž provoz v Brně skončil roku 1974.\n\nOd roku 1978 byly tramvajové vozy rozděleny do vozoven podle typů, takže v Králově Poli se nacházely všechny tramvaje T2 a T3, zatímco v pisárecké byly umístěny článkové vozy Tatra K2. Tento systém se změnil až po sametové revoluci, od té doby si obě vozovny navzájem předávají různé počty tramvají T3 a K2. Novější typy jsou ale již opět rozděleny podle typů.\n\nTrolejbusy se v Králově Poli objevily v srpnu 1958. Z husovické vozovny sem byly převedeny všechny vozy Škoda 7Tr a také některé trolejbusy Škoda 8Tr. Oba typy pak zajišťovaly kompletní přepravu na královopolské lince a s Husovicemi se dělily o provoz na šlapanické lince. Protože ale doba trolejbusům nepřála a také v Brně se uvažovalo o zrušení tohoto druhu MHD, byly v roce 1964 veškeré vozy převezeny zpět do Husovic a trolejbusová část královopolské vozovny začala sloužit autobusům.\n\nBrněnské autobusy poprvé vyjely na linky z královopolské vozovny 1. listopadu 1964. Vozy sem byly předisponovány z garáží na Grmelově ulici. V areálu vozovny Královo Pole byly postupně vybudovány objekty potřebné pro autobusy (1965 – naftová čerpací stanice, 1970 – odstavná plocha a samostatný výjezd pro autobusy do Hudcovy ulice, 1972 – prohlížecí kanály, atd.). V 80. letech sem byly umístěny všechny brněnské článkové autobusy Ikarus 280. Na začátku 21. století (výstavba zahájena roku 2004) byla v areálu vozovny postavena moderní centrální hala denního ošetření vozidel s mycí linkou. Tato novostavba je určena jak pro autobusy, tak i pro tramvaje.\n\nV areálu medlánecké vozovny se také nacházejí Ústřední dílny DPMB. Ty byly původně umístěny v Pisárkách, kde ovšem již kapacitně nevyhovovaly. Proto došlo v roce 1962 k zahájení stavby nových dílen v královopolské vozovně. Otevřeny byly o tři roky později a zpočátku prováděly opravy autobusů, tramvají i trolejbusů (paradoxně od doby, kdy již ve vozovně žádné vozy této trakce nebyly umístěny; manipulační trať z Královo Pole ale byla zachována). Od roku 1972 je opravárenská základna pro trolejbusy umístěna ve vozovně Husovice, takže manipulační trať byla zrušena. Autobusy byly od roku 1980 opravovány v dílnách v Grmelově ulici (bývalé garáže), takže od té doby ústřední dílny slouží pouze tramvajím.\n\nV lednu 2009 byla v areálu ústředních dílen zprovozněna nová lakovna, kterou mohou využívat tramvaje, autobusy i trolejbusy.\n\nV září 2019 se ve vozovně Medlánky nacházelo 272 vozů určených pro osobní dopravu. Z tohoto počtu bylo 138 tramvají a 134 autobusů. Jednalo se o tramvaje typů Tatra T3 (a modifikace), Tatra K2 (a modifikace včetně Tatra K3R-N), Tatra KT8D5R.N2, Tatra KT8D5N, Tatra T6A5 a Škoda 13T. Z autobusů to byly typy Karosa B 931, Karosa B 961, Irisbus Citelis 12M, Irisbus/Iveco Crossway LE 12M, SKD Stratos LF 38 D, Solaris Urbino 18, Iveco Urbanway 12M a Dekstra LF 38.\n\nNachází se zde také historické tramvaje DPMB a některé historické tramvaje Technického muzea v Brně, které je do Medlánek přesunulo, aby mohly vyjíždět do města na mimořádné jízdy (areál v Líšni je odpojen od kolejové sítě).\n"}
{"id": "212898", "url": "https://cs.wikipedia.org/wiki?curid=212898", "title": "Zimoděj", "text": "Zimoděj\n\nZimoděj () je humoristická fantasy kniha Terryho Pratchetta, 35. ze série \"Zeměplocha\".\n\nDva roky po událostech knihy \"Klobouk s oblohou\" Tonička Bolavá, nyní třináctiletá dívka, trénuje s čarodějkou Slečnou Velezradnou. Ale, když Slečna pošle Toničku pro svědectví tajemství Temného Morrisova tance - Morrisův tanec, (tančený v černém oblečení a s oktironovými zvonky) který vítá zimu, je dívka vtažena do pohybu a připojuje se k tanci. Postaví se tváří v tvář i samotnému Zimodějovi - samotné zimě - čímž zastoupí místo Letní dámě a získá část její síly (rostliny rostoucí v jejích šlápotách, Roh hojnosti) a srdce samotného Zimoděje.\n\nNevědomě pak ztratí při tanci svůj stříbrný pendul ve tvaru koně (dárek od Rolanda, baronova syna). Zimoděj pak díky němu dokáže Toničku najít a předává jí tak dary (růže vytvořené z ledu, její jméno na okně z námrazy nebo vločky ve tvaru Toniččiny tváře). Proto také nakonec hodí Bábi Zlopočasná pendul do Lancerského potoka.\n\nPřed těmito problémy se Zimodějem zemře Slečna Velezradná (bylo jí 111, ale říkala, že je jí 113, protože to zní lépe). Mladá čarodějka Anagrama zastoupí místo Slečny Velezradné, jenže potřebuje pro pár prvních dní pomoc nejen od Toničky ale i od ostatních mladých čarodějek. Tonička se přestěhuje ke Stařence Oggové.\n\nZimoděj mezitím dál pokračuje v zasypávání krajiny tisíci sněžnými vločkami ve tvaru Toničky a neustává ji hledat. Domy se začínají zavalovat sněhem a ovce na křídě umírají. Krajina se stala dokonale bílou.\n\nToniččin bratr Čestmír uloví velkou rybu se stříbrným pendulem v žaludku. Toničko si ho vezme a tak ji Zimoděj po delší době znovu najde a unese do svého ledového paláce. Ten Tonička rozpustí skrze polibek se Zimodějem. Znovu proběhne Morrisův tanec (tentokrát letní) ve kterém Zima (Zimoděj) umře a Léto (Letní dáma) se znovuzrodí. Koloběh ročních období tak může znovu pokračovat.\n\n"}
{"id": "212901", "url": "https://cs.wikipedia.org/wiki?curid=212901", "title": "Violka slatinná", "text": "Violka slatinná\n\nViolka slatinná (\"Viola stagnina\", syn.: \"Viola persicifolia\") je vytrvalá bylina z čeledi violkovité (\"Violaceae\"). Dorůstá výšky cca nejčastěji 12-20 cm. Oddenek je krátký, přímý až šikmý. Listy jsou jednoduché, čepele listů na bázi uťaté, jsou kopinaté až úzce trojúhelníkovité, na okraji vroubkovaně pilovité. Lodyha se vytváří, přízemní růžice listů chybí. Na bázi listů jsou palisty, které jsou úzce kopinaté až úzce eliptické na okraji celokrajné či až hrubě zubaté, brvité nebo nikoliv. Na květní stopce jsou v horní třetině 2 listénce. Květy jsou nevonné. Přívěsky kališních lístků jsou špičaté, až 7 mm dlouhé. Korunní lístky jsou dosti světlé, smetanové s fialovými žilkami, vzácněji nafialovělé, ostruha bývá nazelenalá. Kvete od května do července. Plodem je tobolka.\n\nRoste v Evropě, ve Středomoří a na Balkáně většinou chybí, na sever je rozšířena až po jižní Skandinávii, na východ až po střední Sibiř. Mapka rozšíření zde \n\nV ČR se vyskytuje roztroušeně, hlavně v nížinách, místy i výše v rybničnatých pánvích, většinou do 400 m n. m. Najdeme ji v bezkolencových loukách sv. \"Molinion\", v kontinentálních zapavovaných loukách sv. \"Cnidion venosi\", někdy i v lemech a na světlinách tvrdých luhů. Je to silně ohrožený (C2) druh flóry ČR.\n\n\n \n"}
{"id": "212909", "url": "https://cs.wikipedia.org/wiki?curid=212909", "title": "Kojení", "text": "Kojení\n\nKojení je krmení novorozeného nebo malého mláděte mlékem z mléčné žlázy matky. Jedná se o způsob výživy mláďat, který je společný všem savcům včetně člověka.\n\nNovorozenci a kojenci mají sací reflex, který jim umožňuje sát a polykat mléko z mléčné žlázy. Existují důkazy o tom, že až na vzácné výjimky je mateřské mléko tím nejlepším zdrojem potravy pro lidské novorozence. Mezi odborníky však dosud není shoda o tom, jak dlouhá doba kojení je optimální k tomu, aby z něj dítě získalo co největší prospěch, ani o tom, jak velké riziko představuje používání náhrad mateřského mléka.\n\nDítě může být kojeno vlastní matkou nebo jinou ženou v laktaci. Mateřské mléko může být odstříkáváno a podáváno dítěti z lahve. Rovněž je možné používat pasterizované mléko od dárkyň. Pro děti matek, které nemohou nebo nechtějí své děti kojit, jsou k dispozici náhradní mléka. Ačkoliv jsou velmi různorodé výsledky studií o tom, jaká je relativní hodnota náhrad mateřského mléka, používání těchto náhrad je všeobecně považováno za méně hodnotné než kojení, a to jak pro normálně narozené, tak i pro nedonošené děti. V mnoha zemích je krmení náhradní kojeneckou výživou spojeno se zvýšenou úmrtností kojenců na průjmová onemocnění. Ovšem pokud se používá nezávadná voda a jsou dodržovány další hygienické zásady, je krmení náhradním mlékem považováno za přijatelné.\nVlády i mezinárodní organizace (např. WHO) přijímají různé strategie na podporu kojení.\n\nTvorba a vylučování mléka se nazývá laktace. Když dítě saje, hormon oxytocin vypuzuje mléko z alveolů (sklípků) mléčné žlázy do mlékovodů za prsním dvorcem a dále dítěti do úst.\n\nOd třetího měsíce těhotenství ženský organismus produkuje hormony, které stimulují růst systému mléčných kanálků v prsech:\nProgesteron ovlivňuje růst alveolů a laloků žlázy. Hladiny progesteronu a estrogenů po porodu prudce klesají, což vyvolá tvorbu mleziva (kolostrum).\n\nEstrogeny stimulují růst mléčných kanálků. Hladina estrogenů klesá po porodu a zůstává nízká po dobu prvních asi sedmi měsíců kojení. Doporučuje se proto, aby kojící ženy neužívaly hormonální antikoncepci s obsahem estrogenů. Zvýšení hladiny estrogenů může omezit tvorbu mléka.\n\nProlaktin přispívá ke zvýšenému růstu alveolů během těhotenství.\n\nOxytocin stahuje hladké svalstvo dělohy během porodu a v období po něm a také při orgasmu. Po porodu oxytocin stahuje hladké svalstvo okolo alveolů prsní žlázy, čímž vypuzuje nově vytvořené mléko do kanálků. Oxytocin je nezbytný pro vypuzovací reflex (ejekce mléka při sání).\n\nHuman placental lactogen (HPL, lidský placentární laktogen). Od druhého měsíce těhotenství placenta vytváří velké množství tohoto hormonu. Tento hormon hraje roli při růstu prsu, bradavky a prsního dvorce před porodem. Prsní žlázy jsou připraveny vytvářet mléko od pátého nebo šestého měsíce těhotenství. Je rovněž možné laktaci vyvolat uměle.\nNa konci těhotenství vstupuje mléčná žláza do první fáze laktogeneze. V této fázi produkuje kolostrum (mlezivo), hustou, někdy nažloutlou tekutinu. V této fázi ještě vysoké hladiny progesteronu blokují většinu produkce mléka. Z medicínského hlediska nehraje žádnou roli, pokud mléčná žláza produkuje kolostrum ještě před porodem.\n\nPorod placenty způsobí náhlý pokles hladin progesteronu, estrogenů a HPL, zatímco hladina prolaktinu zůstává i nadále vysoká. Toto náhlé snížení hladiny progesteronu ve spojení s vysokou hladinou prolaktinu stimuluje tvorbu bohatou produkci mléka ve druhé fázi laktogeneze.\n\nPo první stimulaci prsu se zvýší hladina prolaktinu v krvi (s vrcholem po cca 45 minutách) a během asi 3 hodin se opět vrátí do stavu před započetím kojení. Tento vzestup hladiny prolaktinu spustí v alveolech tvorbu mléka. Prolaktin se rovněž vylučuje do mléka.\n\nDo tohoto procesu se rovněž zapojují i jiné hormony – inzulín, thyroxin a kortizol, jejich role však zatím není úplně jasná. Ačkoliv biochemické ukazatele naznačují, že druhá fáze laktogeneze začíná asi 30–40 hodin po porodu, matky obvykle začínají mít pocit plnosti prsů až po 2–3 dnech po porodu.\n\nKolostrum neboli mlezivo je první mléko, které kojené dítě dostává. Obsahuje větší množství bílých krvinek a protilátek než zralé mléko. Zejména to je vysoké množství imunoglobulinu A (IgA), který pokryje sliznici nevyzrálého tenkého střeva dítěte. Tím pomáhá chránit dítě před průnikem mikroorganismů do organismu. Sekreční IgA rovněž pomáhá předcházet vzniku potravinových alergií. Po dvou týdnech od porodu se kolostrum postupně mění ve zralé mléko.\n\nBěhem těhotenství a prvních dnů po porodu je tvorba mléka řízena systémem endokrinních hormonů (vylučovaných do krve). Jakmile je tvorba mléka pevněji nastolena, začíná se uplatňovat řízení autokrinní (hormony působící v místě své tvorby). To je třetí fáze laktogeneze.\n\nV této fázi se tvoří tím více mléka, čím více je ho z prsu odebíráno. Výzkumy rovněž naznačují, že úplnější vyprázdnění prsu rovněž podpoří tvorbu mléka. Tvorba mléka je tedy silně závislá na tom, jak často se dítě krmí a jak dobře je schopno odebírat mléko z prsu. Nízká tvorba mléka může být způsobena:\n\n\nKojení aspoň jednou každé 2–3 hodiny pomáhá udržet tvorbu mléka. Odběr mléka 8× za 24 hodin udržuje jeho tvorbu jak v prvních měsících laktace, tak především i po uplynutí čtvrtého měsíce. Průměrný počet kojení je 10–12 za 24 hodin, ale není nic neobvyklého ani kojení častější.\n\nKojení dítěte na vyžádání (on demand), které může znamenat mnohem častější krmení, než je doporučované minimum, je tím nejlepším způsobem, jak udržet produkci mléka a zajistit, aby byla u dítěte uspokojena potřeba mléka. Avšak může být důležité umět rozeznat, kdy je dítě opravdu hladové, protože příliš časté kojení může vést k tomu, že dítě dostává neúměrně vysoké množství „předního“ mléka (foremilk) a málo „zadního“ mléka (hindmilk), což někdy vede ke vzniku potíží.\n\nUvolnění oxytocinu vede k ejekci mléka. Oxytocin stahuje hladké svalstvo okolo mléčné žlázy, čímž dochází k vypuzení mléka. Kojící ženy popisují své pocity při tom různě. Některé cítí lehké brnění, jiné cítí značný tlak nebo lehkou bolest, a jiné necítí nic zvláštního.\n\nReflex není pokaždé stejný, obzvláště ze začátku. Myšlenka na kojení nebo zvuky vydávané jiným dítětem mohou u matky vyvolat tento reflex a způsobit nechtěné vytékání mléka. Rovněž může dojít k tomu, že mléko uvolňují oba prsy současně, ačkoliv je dítě kojeno jen z jednoho. Tyto problémy se obvykle srovnají během dvou týdnů. Problémy s kojením mohou vyvolat stresové situace a úzkost.\n\nZhoršený vypuzovací reflex může být také zapříčiněn bolestivými nebo rozpraskanými bradavkami, odloučením od dítěte, operací prsou v minulosti nebo dřívějším poraněním. Existují různé metody, jak lze podpořit tento reflex v případě potíží. Zahrnují např. kojení v příjemném a známém prostředí, masáž prsou nebo zad, zahřívání prsou látkou nebo sprchou aj.\n\nUvolnění oxytocinu, které vyvolává ejekční reflex, rovněž způsobuje stahy dělohy, která se po porodu zavinuje do své původní velikosti. Kojící matky mohou tyto stahy během kojení vnímat jako bolestivé. Mohou se podobat menstruačním bolestem, ale i porodním stahům. Po porodu druhého nebo dalšího dítěte mohou být mnohem silnější.\n\nŽeny si mohou někdy navodit laktaci, ačkoliv nikdy předtím nebyly těhotné. Tento stav se nazývá „indukovaná laktace“. Pokud žena v minulosti kojila a znova se u ní spustí laktace, hovoříme o relaktaci. Pokud jsou bradavky soustavně stimulovány odsávačkou mléka nebo skutečným sáním, může to někdy vést k vyvolání tvorby mléka v množství potřebném ke kojení dítěte. Tímto způsobem jsou někdy schopny kojit dítě adoptivní matky. Mléko vytvořené indukovanou laktací se svým složením neliší od mléka produkovaného po porodu.\n\nV lékařské literatuře jsou popsány i vzácné případy laktace u mužů. Laktace může být i vedlejším účinkem některých léků, typicky u tzv. atypických antipsychotik.\n\nDosud nejsou popsány úplně všechny vlastnosti mateřského mléka. Obsah živin je však znám a je také relativně stálý. Složky mléka pocházejí z výživy matky a z živin, které kolují v její krvi v době kojení. Pokud některých živin není dostatek, uvolňují se z tělesných zásob. Odhaduje se, že kojící žena má kvůli zabezpečení produkce mléka pro své dítě energetickou spotřebu vyšší o 500–600 kalorií denně. Složení mléka se samozřejmě liší hodinu od hodiny, podle toho, jak je zrovna dítě kojeno, a podle momentální konzumace stravy a vlivů prostření. Kolísá zejména poměr tuku a vody v mléce.\n\nMléko uvolňované na začátku krmení (foremilk) je vodnaté s nízkým obsahem tuků a vysokým obsahem sacharidů (cukrů). Během krmení mléko postupně získává více krémovou konzistenci (hindmilk). Obsah tuku v mléce je primárně ovlivňován vyprázdněním prsů – čím méně v nich zůstává mléka, tím je obsah tuku vyšší. K úplnému vyprázdnění ovšem nemůže v době laktace dojít, neboť mléko se tvoří průběžně.\n\nKojení přináší výhody pro matku i dítě, a to jak po stránce fyzické, tak i psychické. Dítě dostává od matky živiny a protilátky, do těla matky se zase uvolňují různé hormony. Kojení posiluje psychické vazby mezi matkou a dítětem.\n\nKojené děti mají nižší riziko náhlého úmrtí (tzv. syndrom náhlého úmrtí dítěte, SIDS) a dalších onemocnění. Sání prsů povzbuzuje správný vývoj zubů a řečových orgánů. Sání rovněž pomáhá předcházet obstruktivní spánkové apnoe (přerušení dýchání během spánku uzavřením dýchacích cest). Mateřské mléko má rovněž optimální teplotu a je v prsu k okamžité dispozici.\nKojení je rovněž spojeno se snížením rizika následujících onemocnění:\n\nMateřské mléko obsahuje různé složky působící proti infekci. Je to např. para-aminobenzoová kyselina (PABA), která je nezbytná pro výživu střevních bakterií (a údajně působí i proti malárii); laktoferin, druhý nejvíce zastoupený protein v lidském mléku, který váže železo a blokuje růst některých bakterií \"Escherichia coli\", \"Salmonella\" aj.; a imunoglobulin A (IgA), protilátku, která chrání dítě před infekcí.\n\nMateřské mléko rovněž obsahuje optimální množství aminokyselin cystinu, methioninu a taurinu, které jsou potřebné pro rozvoj nervové soustavy. Výzkum novozélandských vědců ukázal mírně lepší schopnosti učení u kojených dětí ve školním věku.\n\nPoužívání neupraveného kravského mléka, které obsahuje ve velkém množství bílkovinu beta-laktoglobulin, je častým zdrojem alergií.\n\nKojení je výhodné nejen pro dítě, ale i pro matku. Stimulací bradavek při kojení se uvolňují hormony jako oxytocin a prolaktin, které přinášení psychické uvolnění a dává jí větší pocit péče o své dítě. Kojení v krátké době po porodu zvyšuje systémové hladiny oxytocinu. Tím dochází k rychlejšímu stahování dělohy a snižuje se krvácení.\n\nJelikož se tuk nastřádaný v průběhu těhotenství využívá k tvorbě mléka, dlouhodobé kojení pomáhá matce vrátit se ke své původní hmotnosti. Časté kojení může vést k oddálení nástupu pravidelného menstruačního krvácení po porodu. To se někdy využívá jako metoda ke kontrole početí (dokud žena nemá menstruační, tedy ani ovulační cyklus, nemůže otěhotnět). Tato metoda je však málo spolehlivá. Mnohé ženy otěhotní i v době výlučného kojení. Kojení je možné i v těhotenství, avšak tvorba mléka je do jisté míry omezena.\n\nKojící ženy mají snížené riziko mnoha onemocnění jako např. osteoporózy, rakoviny prsu, endometria (děložní sliznice) a vaječníků, dále sníženou spotřebu inzulínu při diabetu, snížené riziko poporodního krvácení aj.\n\nMatky, které kojí déle než 8 měsíců, mají lepší remineralizaci kostí (ukládání minerálních látek do kostí).\nNa druhou stranu některé ženy mohou v důsledku kojení trpět kvasinkovou nebo bakteriální infekcí prsní bradavky.\n\nHormony uvolňované během kojení přinášejí matce větší pocit péče o své dítě. Upevňování vazby matky k dítěti je důležité i proto, že až 80 % žen trpí nějakou formou poporodní deprese, ačkoliv většinou jde jen o mírné příznaky. Partner ženy a ostatní pečující osoby mohou ženu podporovat různými způsoby. Tato podpora je důležitá pro úspěšné kojení. Partneři by se měli naučit zvládat běžné problémy, aby kojící žena nebyla vystavena zbytečnému stresu.\n\nKojení může ovlivnit i citové vazby mezi partnerem matky a dítětem. Zatímco někteří partneři se mohou cítit odstrčeni, zatímco žena kojí, jiní to vnímají jako příležitost k upevnění rodinných vazeb. Péče o novorozence a kojení vyžadují mnoho času. To může zvýšit tlak na partnera a rodinu, protože partner se musí postarat o matku a dělat činnosti, které normálně v domácnosti zvládá ona. Avšak pokud partner má partnerce skutečný zájem poskytnout svoji podporu, tento tlak může pomoct upevnit rodinné vztahy.\n\nRůzné problémy při kojení jsou poměrně běžné, ovšem přiložení dítěte k prsu co nejdříve po porodu je pomáhá významně omezovat. V doporučeních AAP dokonce stojí: \n\nMnohé potíže s kojením mohou vyřešit ještě v porodnici školené sestry a pracovníci nemocnice a laktační konzultanti.\nFaktory, které narušují úspěšné kojení, mohou být následující:\n\n\nDěti s rozštěpem mohou být kojeny jako tzv. \"děti málo savé\", tedy obvykle s pomůckami, ale za určitých podmínek i bez nich.\n\nNavzdory rozšířenému názoru, že to není možné, lze kojit i dítě s kompletním rozštěpem tvrdého a měkkého patra. \"„Často samotný předpoklad, že tyto děti není možné kojit, způsobí, že nejsou kojeny. Nedostanou totiž dostatečnou šanci a pomoc.“, \"uvádí Andrea Poloková, laktační poradkyně Mamila, o.z. (SK).\n\nNa YouTube je možné najít videa v anglickém jazyce, která dokumentují kojení takovýchto dětí nebo přímo provádějí instruktáž ke kojení dětí s rozštěpem patra. V češtině se kojení dítěte s rozštěpem patra nevěnuje mnoho pozornosti. Matky jsou v lepším případě instruovány, aby alespoň mateřské mléko odstříkaly a podávaly pomůckami pro málo savé (obvykle předčasně narozené) děti. Webové stránky, které se přímo věnují léčbě dětí s obličejovými rozštěpy, buď tvrdí, že kojení není možné (s odkazem na to, že \"díky otevřené komunikaci mezi nosem a ústy nemůže dítě s rozštěpem patra vytvořit efektivní záporný vnitroústní tlak\"), nebo kojení sice zmiňují, ale nenabízejí obecnou informativní pomoc a odkazují na individuální pomoc laktačních poradkyň. V německy mluvících zemích Austrálii a Velké Británii je kojení dětí s rozštěpem patra běžnější a je mu věnována větší podpora a osvěta na webových stránkách. Kojení dítěte s kompletním jednostranným rozštěpem obličeje (ret, dáseň, tvrdé i měkké patro) je také možné, a to jako tzv. kojení, jehož účelem není dosyta nakrmit (angl. \"non-nutritive breastfeeding\").Matky dětí s rozštěpy obličeje obvykle musejí čelit stejným potížím při učení (se) kojení jako matky dětí bez vývojové vady. Pomoc mohou nalézt na webových stránkách, které se věnují kojení obecně, nemusejí se omezit na zdroje spjaté přímo s vývojovou vadou. Tyto stránky někdy odkazují na příběhy matek, které dítě s rozštěpem obličeje úspěšně kojily a mohou dále pomoci.Předčasně narozené děti mohou mít potíže s koordinací sání a dýchání. Mohou se též unavit během krmení. Tyto děti často také nejsou schopny přijímat ústy dostatek kalorií a potřebují podávat výživu žaludeční sondou.\n\nBolest často narušuje kojení. Po nedostatečné tvorbě mléka jde o druhý nejčastější důvod, proč ženy přestávají kojit a přecházejí na umělou výživu.\n\nPocit plnosti prsou mívá většina žen během 36 hod od porodu. Obvykle je to nebolestivé vnímání „těžkosti“. Kojení na vyžádání dítětem je primární způsob, jak lze předejít bolestivému městnání mléka v prsech.\nPokud jsou prsy přeplněny mlékem, stávají se bolestivými. Městnání je důsledkem neodčerpávání dostatečného množství mléka z prsů. Nastává 3 až 7 dní po porodu a objevuje se častěji u prvorodiček. Zvýšený přítok krve, nahromaděné mléko a otok přispívají k bolestivosti. Městnání může postihnout prsní dvorec i celý prs a narušovat kojení jak bolestí, tak i změnou tvaru bradavky a prsního dvorce. To samozřejmě dítěti znesnadňuje správné uchopení prsu a sání. To může způsobit ještě větší podráždění bradavky a také vést k neefektivnímu odvádění mléka, a tím i větší bolesti. Městnání může začít i jako výsledek působení více faktorů, jako jsou bolest bradavky, nesprávná technika kojení, málo časté kojení nebo odloučení matky a dítěte.\nPrevencí nebo léčbou je odebírání mléka z prsů – kojením, odstříkáváním nebo odsáváním. Jemná masáž pomůže nastartovat odtok mléka, a tak snížit tlak. Snížený tlak změkčí prsní dvorec, což zároveň umožní krmení dítěte. Efektivitu kojení může také zvýšit teplá voda nebo teplý obklad a odstříknutí trochu mléka před krmením. Podle jiných doporučení je naopak vhodný studený obklad, který sníží prokrvení a otok. Proti bolesti je možné použít paracetamol nebo nesteroidní antiflogistika (např. ibuprofen).\n\nBolestivost prsních bradavek je pravděpodobně tou nejčastější potíží, na kterou si ženy po porodu stěžují. Obecně se udává od druhého dne po porodu, ale zlepšuje se během 5 dnů. Bolest po uplynutí prvního týdne, silná bolest, praskání kůže, trhliny a lokalizovaný otok nejsou normální, a proto by žena měla tyto problémy konzultovat s lékařem. Bolestivost bradavek rovněž způsobuje, pokud se dítě nesprávným způsobem přisává k bradavce. To vyvolává zvýšený tlak na bradavku a snižuje efektivitu sání. K problémům rovněž přispívá nesprávné použití odsávačky nebo topických přípravků (mastí, krémů apod.). Může se také jednat o příznak infekce.\n\nPodrážděné bradavky je možné ošetřovat např. regenerační mastí nebo krémem s obsahem panthenolu.\n\nKandidóza je způsobena kvasinkou (jednobuněčnou houbou) \"Candida albicans\". Příznaky kandidózy prsů jsou bolest, svědění, pálení a zarudnutí. Taktéž mohou být lesklé nebo bílé skvrny na povrchu. U dítěte se může objevit bílý povlak na jazyku, který nelze setřít. Často v ústech dítěte vzniká moučnivka. Infekce se musí zbavit matka i dítě. Léčba zahrnuje lokální podávání antimykotik (antibiotika proti kvasinkám a plísním; nystatin, ketokonazol, mikonazol) na bradavky a do úst dítěte. Je také potřeba důkladně prát prádlo a desinfikovat odsávačku mléka.\n\nMůže dojít k tomu, že mléčné kanálky jsou blokovány a mléko nemůže dobře odtékat. Tento problém může postihnout i jen část prsu. Není způsoben infekcí. Obvykle se dá vyřešit měněním poloh dítěte při kojení a působením tepla před kojením. Pokud se to stane opakovaně, je třeba lékařské vyšetření.\n\nMastitida je zánět mléčné žlázy způsobený bakteriální infekcí. Projevuje se typickými znaky – bolest (dolor), teplota (calor), zarudnutí (rubor) a otok (tumor). Velmi často se objevuje 2–3 týdny po porodu, objevit se však může i jindy. Typickými původci infekce jsou bakterie rodu Staphylococcus a Streptococcus a Escherichia coli. Včasná léčba antibiotiky může předejít komplikacím, jako je vznik abscesu (hnisavého ložiska). Během léčby je potřeba pokračovat v kojení (odběru mléka z prsu) a mít dostatek klidu. V těžkých případech je potřeba podávat antibiotika intravenózně (do žíly).\n\nV naprosté většině případů je kojení tím nejlepším pro matku i dítě. Existují však situace, kdy kojení představuje pro dítě zdravotní riziko:\n\nTouto problematikou se aktuálně zabývala např. jedna z přednášek 13. setkání lékařů ČR a SR v Litomyšli 2014.\nPodobně nedávná studie vylučuje pozitivní vliv používání hypoalergenních mlék na snížení rizik vzniku alergií u dětí na umělé mléčné výživě.\n\nVýhradně kojené dítě je zcela závislé na mateřském mléku. Proto je důležité, aby matka dbala na dodržování zdravé životosprávy, zejména na kvalitní a dostatečnou stravu. Mléko podvyživené ženy mívá snížený obsah vitaminů A, D, B6 a B12. Rovněž může dojít ke snížené tvorbě mléka.\n\nNeexistují žádná jídla, která by byla při kojení vysloveně zakázána, může se však stát, že dítě bude negativně reagovat na určité jídlo, které matka sní.\n\nhttp://www.astmalitomysl.cz/?page=clanky&id=20123\n\n\n"}
{"id": "212911", "url": "https://cs.wikipedia.org/wiki?curid=212911", "title": "1993 v letectví", "text": "1993 v letectví\n\nTento článek obsahuje seznam událostí souvisejících s letectvím, které proběhly roku 1993.\n\n\n\n\n\n\n"}
{"id": "212912", "url": "https://cs.wikipedia.org/wiki?curid=212912", "title": "Violka nízká", "text": "Violka nízká\n\nViolka nízká (\"Viola pumila\") je vytrvalá bylina z čeledi violkovité (\"Violaceae\"). Dorůstá výšky nejčastěji 5-12 cm, v době plodů se zvětšuje až na 25 cm. Oddenek je větvený a často i vícehlavý, lodyhy jsou jednotlivé, ale někdy i v trsech. Listy jsou jednoduché, čepele listů na bázi zpravidla klínovité, jsou kopinaté, často až úzce kopinaté či úzce podlouhlé, na okraji vroubkovaně pilovité až skoro celokrajné. Lodyha se vytváří, přízemní růžice listů chybí. Na bázi listů jsou palisty, které jsou úzce kopinaté až kopinaté, a na okraji mohou být zubaté i skoro celokrajné. Na květní stopce 2 listénce. Květy jsou nevonné. Přívěsky kališních lístků jsou uťaté, jen kolen 1 mm dlouhé. Korunní lístky jsou nejčastěji bledě fialové, na bázi až bělavé, ostruha bývá bledá a nazelenalá. Kvete od května do června. Plodem je tobolka.\n\nRoste ve střední Evropě, na jih po severní Itálii a sever Balkánu, na západ po východní Francii, na sever po jih Skandinávie, na východ je areál protáhlý až po střední Sibiř. Mapka rozšíření zde \n\nV ČR je to docela vzácný a silně ohrožený druh (C2), častější je na jižní Moravě, třeba na Břeclavsku. Roste hlavně v nížinách, maximálně do cca 350 m n. m. Je typickým druhem kontinentálních zaplavovaných luk sv. \"Cnidion venosi\", dále roste v bezkolencových loukách sv. \"Molinion\" a ve vápnitých slatiništích sv. \"Caricion davalianae\".\n\n\n \n"}
{"id": "212913", "url": "https://cs.wikipedia.org/wiki?curid=212913", "title": "Euoplocephalus", "text": "Euoplocephalus\n\nEuoplocephalus („dobře obrněná hlava“) byl rod \"obrněného\" býložravého dinosaura z čeledi Ankylosauridae. Dosahoval délky asi 5,3 až 7 metrů a jeho hmotnost dosahovala kolem 2 tun. býložravý dinosaurus. Žil asi před 77 až 67 miliony let (ve svrchní křídě, geologické stupně kampán až maastricht). Jeho fosilie byly objeveny v americké Montaně a kanadské Albertě.\n\nDisponoval vzhledem typického ankylosaurida. Měl dlouhý ocas, masivní trup s mohutnými bedry, poměrně krátké končetiny a krátkou, širokou lebku. Na konci ocasu měl těžký kostěný kyj, jehož úderem dokázal lámat kosti i největším dravcům. Trup, krk a část ocasu měl \"Euoplocephalus\" pokrytou řadami menších tupě zakončených kostěných ostnů. Dvojici větších ostnů měl nad plecemi a na kořeni ocasu. Krk mu chránily kostěné pláty. Lebka tohoto tvora byla také výborně obrněná, s kostěnými očními víčky a čtveřicí tupých kostěných výrůstků v zadní části lebky. \"Euoplocephalus\" měl složitý systém smyček a ohybů v nasální části lebky, které mohly sloužit jako výkonný výměník tepla, který těmto dinosaurům zajišťoval termoregulaci. Odhady úspory energie při výměně plynů s okolím činily až 84 %.\n\nBylo objeveno asi 40 fosilií tohoto tvora, každá izolovaně. To naznačuje, že žil zřejmě samotářsky a byl to ve své době nejhojnější obrněný dinosaurus na území dnešní Severní Ameriky. Svými zobákovitými čelistmi spásal nízký porost pralesa, který posléze drtil malými vroubkovanými zuby.\n\nEuoplocefalus patří mezi ankylosauridy, do podčeledi Ankylosaurinae. Mezi jeho nejbližší vývojové příbuzné patří pravděpodobně rody \"Anodontosaurus\", \"Scolosaurus\", \"Zuul\" a \"Ankylosaurus\". Některé exempláře byly z tohoto rodu vyčleněny a popsány jako samostatné rody a druhy ankylosauridů.\n\n"}
{"id": "212914", "url": "https://cs.wikipedia.org/wiki?curid=212914", "title": "Kdepak je má kravička?", "text": "Kdepak je má kravička?\n\nKdepak je má kravička? (\"Where's My Cow?\") je ilustrovaná kniha, vytvořená podle stejnojmenné básně z knihy \"Buch!\". Autorem je Terry Pratchett. Ilustrátorem je Melvyn Grant. Kniha vyšla v roce 2005, česky v roce 2007 v překladu Jana Kantůrka.\n\nKniha má pouhých 32 stran a je dělaná ve formátu dětských ilustrovaných pohádek. Text je rozdělen do dvou stylů. První je báseň, jak originální, tak předělaná Elániem. Druhá je popisem děje na obrázcích. Na knihu v této době vzniká také mnoho fanouškovských parodií a dodatků.\n\nZtratila se kravička. Po chvíli hledání nebyla nalezena ani u koně ani u dalších domácích zvířat. Hledání se totiž přesunulo na tatínka. Po pár omylech (kdo by si nespletl tatínka například s třímetrovým trollem Navážkou) byl tatínek opravdu nalezen. S jeho pomocí se snad kravička najde. Tatínek je totiž ankh-morporkský policista. Jestli ale byla kravička nalezena v knize není uvedeno.\n\nZ uvedeného děje je jasné, že kniha je poněkud infantilní. Obrazový doprovod tomu samozřejmě odpovídá. Stránky jsou plné pastelových zvířátek, velikonočních vajíček a bahenních draků. Mezi dětskými ilustracemi je možno nalézt i obraz Terryho Pratchetta.\n\n\n"}
{"id": "212920", "url": "https://cs.wikipedia.org/wiki?curid=212920", "title": "Violka vyvýšená", "text": "Violka vyvýšená\n\nViolka vyvýšená (\"Viola elatior\") je vytrvalá bylina z čeledi violkovité (\"Violaceae\"). Dorůstá výšky nejčastěji 20-35 vzácněji až 50 cm, což je asi nejvíce ze všech violek v ČR. Oddenek je šikmý, vystoupavý nebo krátce plazivý. Listy jsou jednoduché, čepele listů na bázi zpravidla uťaté až stažené, krátce sbíhavé na řapík, poměrně veliké, až 9 cm dlouhé a 3 cm široké, jsou kopinaté, na okraji vroubkovaně pilovité až skoro celokrajné. Lodyha se vytváří, přízemní růžice listů chybí. Na bázi listů jsou palisty, zvláště u horních listů jsou nápadně velké, až 6 cm, jsou kopinaté, celokrajné, jen na bázi hrubě zubaté. Na květní stopce 2 listénce. Květy jsou nevonné. Přívěsky kališních lístků jsou obdélníkovité, kolem 3 mm dlouhé. Korunní lístky jsou nejčastěji světle modré, někdy s fialovým nádechem, na bázi až bělavé, ostruha bývá bledá s fialovým žilkováním. Kvete od května do června. Plodem je tobolka.\n\nRoste ve střední Evropě, (místy je ale výskyt jen ostrůvkovitý), na jih po severní Itálii a sever Balkánu, na západ po východní Francii, na sever po jih Skandinávie, na východ je areál protáhlý až po střední Sibiř a Kazachstán. Mapka rozšíření zde \n\nV ČR je to velmi vzácný a kriticky ohrožený druh (C1). Častější je jen na Břeclavsku, jinde je extrémně vzácný, v Čechách roste např. na lokalitě Zbytka u Českého Meziříčí. Roste jen v nížinách, do 250 m n. m. Najdeme ho nejčastěji v kontinentálních zaplavovaných loukách sv. \"Cnidion venosi\", zvláště na jejich okrajích a v lemech přilehlých křovina a luhů, může růst též na pasekách a ve světlinách v tvrdých luzích a měkkých luzích.\n\n"}
{"id": "212921", "url": "https://cs.wikipedia.org/wiki?curid=212921", "title": "Vestmannaeyjar", "text": "Vestmannaeyjar\n\nVestmannaeyjar, česky Vestmanské ostrovy, je souostroví a zároveň obec na jihu Islandu. Vestmannaeyjar leží asi 12 kilometrů od pobřeží. Heimaey je jediné obydlené místo na Vestmannaeyjaru. Souostroví vzniklo vulkanickou činností v době geologicky nedávné, před 10 000–12 000 lety. Sopečný systém se skládá z 70–80 sopek podmořských i na pevnině.\n\nJméno souostroví znamená v překladu ze staré norštiny „ostrovy západních mužů“. „Muži ze západu“ jsou míněni irští otroci nebo irští mniši. Starý výraz Vestmann se v islandštině udržel dodnes. Pro seveřany se naopak používal výraz Ostmenn, což značí muže z východu. Ke vzniku jména se vypráví, že Ingólfur Arnarson přijel na Island pomstít smrt pokrevního bratra Hjörleifura, zabitého otroky. Otroci prchli na tyto ostrovy, kde byly mstitelem zabiti. Po této krvavé odplatě byly ostrovy nazvány Vestmannaeyjar (ostrovy západních mužů).\n\nV roce 1627 se na ostrovy dostala flotila 3 lodí pirátů z Alžíru. Lodě zde lovily otroky a přes 230 zajatců se ocitlo nedobrovolně v Alžíru, kde jich většina v otroctví zahynula. Pouze 34 osob bylo vykoupeno a část z nich se vrátila zpět. Jeden ze zajatců, luterán a ministr Ólafur Egilsson napsal o zkušenostech ze zajetí knihu.\n\nObyvatelé souostroví měli vždy těžký život. Zemědělství zde bylo téměř nemožné, proto se živili lovem ryb a ptáků i sběrem ptačích vajec. byl zde také nedostatek pitné vody. Oblast je také velmi vulkanicky aktivní, např. erupce v roce 1963 vytvořila nový ostrov Surtsey, pozdější erupce nově vzniklé sopky Eldfel v roce 1973 donutila obyvatelstvo ostrova k útěku na Island.\n\nNa souostroví je teplejší mikroklima, více deště než sněhu. Proto je souostroví oblíbeným hnízdištěm ptáků, zejména mořských a to včetně papuchalků a také různých druhů tažných ptáků. Hnízdí zde asi 30 druhů ptáků. Botanikové zde napočítali asi 150 druhů rostlin a cca 80 druhů hmyzu. Ostrovy jsou také centrem průmyslového rybolovu. Vyskytují se zde i velryby.\n\n\n"}
{"id": "212925", "url": "https://cs.wikipedia.org/wiki?curid=212925", "title": "Petr Brauner", "text": "Petr Brauner\n\nPetr Brauner (* 29. listopad 1936 Zlín) je český architekt. Nejvíce jeho staveb se nachází v Olomouci.\n\nPetr Brauner se narodil ve Zlíně v rodině prof. Jiřího Braunera, jako starší z jeho dvou dětí (má ještě sestru Pavlínu - rovněž architektku). Studoval v Brně na Fakultě architektury Vysokého učení technického, od roku 1962 působí v Olomouci. Zde si v roce 1991 založil vlastní architektonické studio „B&B Studio“ spolu se svou manželkou, architektkou Jarmilou Braunerovou. Od šedesátých let 20. století do současnosti jsou podle jeho návrhů v Olomouci realizovány významné stavby, které změnily tvář města. Pravděpodobně první jeho realizací v Olomouci byla spolupráce na projektu souboru obytných domů na třídě Kosmonautů architekta Víta Adamce v letech 1961-1966.\n\n\n"}
{"id": "212927", "url": "https://cs.wikipedia.org/wiki?curid=212927", "title": "Vozovna Dukla", "text": "Vozovna Dukla\n\nVozovna Dukla je jediná vozovna v Pardubicích. Sídlí zde Dopravní podnik města Pardubic a jsou zde deponovány jak trolejbusy, tak autobusy, kterým je vyhrazena západní část areálu. Vozovna se nachází na jihozápadě města, nedaleko nádraží, ve čtvrti Zelené Předměstí. Vyprojektována byla již v roce 1949, fungovat začala o tři roky později. Součástí vozovny jsou také i dílny a opravny.\n\n\n"}
{"id": "212928", "url": "https://cs.wikipedia.org/wiki?curid=212928", "title": "Holandský zakrslý králík", "text": "Holandský zakrslý králík\n\nHolandský zakrslý králík je zakrslou formou holandského králíka, který patří do skupiny malých plemen králíka k historicky nejstarším. Zvláštní kresbu těchto králíků najdeme na obrazech starých italských mistrů z 15. století. Holandská strakatost proto patří k jedné z nejstarších mutací králíka.\n\nPředkové holandského králíka pocházeli z Nizozemí a Belgie. Jednalo se o tzv. \"brabantské králíky\", kteří měli lysinu na hlavě, bílé přední končetiny a široký bílý „límec“. Ti byli vyváženi do Anglie jako jatečná zvířata. Angličané začali vybírat a šlechtit králíka s líbivou kresbou na základě zkušeností, které měli ze šlechtění psů, koček, morčat, skotu i koní. Výsledkem desetiletí usilovné práce bylo strakaté plemeno s ustálenou kresbou tak, jak ji známe dodnes i u nás.\n\nPřestože jej vyšlechtili Angličané, neupřeli Nizozemí původ kresebně zbarvených zvířat. Plemeno nazvali „Dutch rabbit – holandský králík“. Z Anglie se plemeno dostalo zpět na kontinent, do Nizozemí, Německa a do zámoří. Koncem 19. století byl importován do ČR.\n\n"}
{"id": "212938", "url": "https://cs.wikipedia.org/wiki?curid=212938", "title": "Posuzování životního cyklu", "text": "Posuzování životního cyklu\n\nPosuzování životního cyklu (: \"\", zkráceně \"LCA\") je metoda posuzování životního cyklu produktu nebo služby z hlediska jeho působení na životní prostředí. V úvahu bere procesy od těžby nerostných surovin přes dopravu, výrobu, užití až ke konečnému zpracování jako odpadu a zohledňuje energetické a surovinové náklady a dopad na životní prostředí pro každý z nich. Důležité jsou zejména emise do ovzduší, vody i půdy a spotřeba energie a materiálů.\n\nTato metoda je klíčová pro přechod na cirkulární ekonomiku. Současné výrobní schéma operuje na principu lineárního produkčního řetězce. Ze surovin se stává výrobek, z nějž se po použití stane odpad. Zelený produkční řetězec má za cíl odstranit všechny negativní externality výroby. Odpad by v tomto případě měl být jen organického původu, všechny syntetické látky by mělo být možné znovu použít jako suroviny o stejné kvalitě. Aby se zjistilo, jak moc se výroba a používání výrobku skutečně tomuto ideálu přibližují, je zapotřebí evaluace. Tu zajišťuje právě soubor metod Posuzování životního cyklu.\n\nProblémem LCA je to, že operuje v kategoriích, jejichž rámci se produkty porovnávají. Někdy je ale zelenějším substitutem, schopným uspokojit tutéž potřebu, produkt z jiné kategorie, což ze srovnání zřejmé není. Také v tomto systém nezohledňuje možnost, zda by se některé výrobky neměly přestat vyrábět úplně a některé kategorie vymizet.\n"}
{"id": "212939", "url": "https://cs.wikipedia.org/wiki?curid=212939", "title": "Ochotnické divadlo Žamberk", "text": "Ochotnické divadlo Žamberk\n\nOchotnické divadlo v Žamberku je zřejmě nejstarším spolkem ve městě. Jeho historie se začala psát na konci 18. století.\nOchotnické divadlo se nejdříve hrávalo v hudebním sále žambereckého zámku, kam nechala hraběnka z Bubna a Litic zhotovit zařízení nákladem 3000 zlatých. S městskými divadelními ochotníky pak hráli česky i někteří členové hraběcí rodiny. Na repertoáru byly úryvky ze zpěvoher, činotruchlohry a nejčastěji se hrála Mozartova „Kouzelná flétna“.\n\nV „Panském domě“ pořádali ochotníci divadelní dobročinná představení ve prospěch místních chudých a hrávali též i v okolních obcích Helkovicích, Pěčíně, Slatině nad Zdobnicí. Hraní divadelních představení na zámku skončilo v roce 1809, kdy zámek koupil hrabě Windischgrätz. Zařízení divadla, umístěné s hudebním sále, bylo odstraněno, ale na žádost učitele Františka Rafaela, kameníka Melnického, panského bednáře Martina Trčka a Václava Urbana, věnoval hrabě Windischgrätz toto zařízení v roce 1812 žambereckým ochotníkům.\n\nV roce 1810 Žamberk vyhořel a divadelníci na dva roky přerušili svou činnost, přestože zařízení divadla neshořelo, protože ochotníci právě hostovali ve Slatině nad Zdobnicí. Po částečné obnově města vybudovali divadelníci v roce 1812 menší divadlo v hostinci pana Režného v č. 90, 1816 se divadlo stěhovalo do hostince “Modrá hvězda“, v roce 1834 se přestěhovalo do domu č. 87, hostince pana Durchánka „U slunce“, v roce 1839 opět na jeden rok na Modrou hvězdu, na konci roku 1840 pak do Panského domu, kde se hrálo až do roku 1868.\n\nOchotníci hráli převážně česky a na repertoáru byly tehdy oblíbené hry („Lidožroutská“, „Loketský zvon“, „Pěnkava a Čížek“, “Marie, matka pluku“, „Čech a Němec“, „Loupežníci na Chlumu“, „Doktora Fausta domácí čepička“, „Manžel bez ženy“, „Stehlík strnadem“) jejichž názvy zaručovaly vysokou návštěvnost. Až do roku 1862 se polovina výtěžku odevzdávala na dobročinné účely (pro chudé nebo na městskou nemocnici), později to byla jenom jedna třetina. Ochotnické divadlo se nehrálo v době Masopustu, ale i v době, kdy ve městě působily kočovné společnosti. Od roku 1844 ve městě hostovaly německé divadelní společnosti, nejprve společnost pana Paxe, v roce 1847 a 1849 přijela společnost paní Kochanské, v roce 1860 společnost p. Steina. V roce 1864 do Žamberka také přijela česká divadelní společnost paní Vojtěšky Prokopové a pod vedením p. Aloise Merhanta ve městě sehrála celkem 35 divadelních her.\n\nV červenci roku 1941 byla na základě dohody mezi Spolkem divadelních ochotníků v Žamberku, zastoupeným jeho členy Ing. Karlem Hübnerem, Františkem Šafářem a Josefem Tomešem a místní mládeží, kterou zastupovali Zdeněk Chytil, Jan Parish, Jiří Sedloň a Antonín Šafář, uzavřena dohoda o vzniku divadelního souboru mladých při Spolku divadelních ochotníků v Žamberku, který ponese název D3 (Dorost Divišova divadla).\n\n\n"}
{"id": "212941", "url": "https://cs.wikipedia.org/wiki?curid=212941", "title": "Don Kulick", "text": "Don Kulick\n\nDon Kulick je antropolog na New York University (Ph.D. Stockholm).\n\nZabývá se vztahem jazyka a sexuality, problematikou homosexuality a etnologií. Popsal mentalitu a sociální podmínky prostituujících transvestitů v Brazílii a jazykový kontakt v papuánské vesnici Gapun, kde se navzdory silnému vlivu kreolštiny Tok Pisin stále mluví izolovaným jazykem Taiap.\n\n\n"}
{"id": "212944", "url": "https://cs.wikipedia.org/wiki?curid=212944", "title": "1994 v letectví", "text": "1994 v letectví\n\nTento článek obsahuje seznam událostí souvisejících s letectvím, které proběhly roku 1994.\n\n\n\n\n\n\n"}
{"id": "212945", "url": "https://cs.wikipedia.org/wiki?curid=212945", "title": "Šatrandž", "text": "Šatrandž\n\nŠatrandž je strategická desková hra pocházející z Persie, kde vznikla někdy v 6. či 7. století ze starší hry indického původu čaturanga. Prostřednictvím Arabů se šatrandž dostala do Evropy, kde z ní v patnáctém století vznikly moderní šachy. Ty ji pak postupně vytlačily, protože byly rychlejší a takticky zajímavější.\n\nPravidla hry se od indického předchůdce lišila především tím, že odpadl prvek náhody. Král, věž a jezdec již táhli s výjimkou rošády stejně jako v moderním šachu. \"Alfil\", předchůdce střelce, se pohyboval po diagonále, ale pouze o dvě pole. Mohl však překročit kámen, který mu stál v cestě. \"Vezír\", předchůdce dámy, se pohyboval rovněž po diagonále, ale pouze na sousední pole. Pěšec na výchozím poli neměl právo dvojkroku a poté, co dospěl na poslední řadu, se mohl proměnit pouze ve vezíra. Výhru bylo možno dosáhnout nejen matem, ale i patem nebo sebráním všech soupeřových kamenů. Královské křídlo je v šatrandži umístěno na opačné straně než v šachu.\n\nTeorie zahájení pro šatrandž byla vypracována v podobě takzvaných \"tábií\", standardních postavení vznikajících asi po dvanácti až čtrnácti tazích. Bylo tomu tak především proto, že díky omezné pohyblivosti figur se hra v partiích rozvíjela pomalu, těžkopádně a bez většího vzruchu. Aby mohlo dříve dojít k dotyku bílých a černých kamenů, začínaly partie těmito předem stanovenými pozicemi (anglický historik H. J. R. Murray jich napočítal třicet jedna).\nVznikaly rovněž tzv. \"mansúby\" (tj. uměle vytvořená postavení před zakončením partie, předchůdci moderního šachového problému). Jejich podstatným znakem bylo, že cesta k výhře, kterou má řešitel najít ze zdánlivě beznadějné pozice, je možná jen neustálým ohrožováním (šachováním) krále, často i za cenu obětí.\n\nZachovala se jména řady předních hráčů šatrandže, takzvaných \"áliů\" („velmistrů“). Jsou to především:\n\n"}
{"id": "212950", "url": "https://cs.wikipedia.org/wiki?curid=212950", "title": "Seznam vedlejších lidských postav ve Futuramě", "text": "Seznam vedlejších lidských postav ve Futuramě\n\nTato stránka je seznamem vedlejších lidských postav seriálu Futurama. Seznam vedlejších robotích postav najdete zde, seznam vedlejších mimozemských postav zde\n\n(Namluveno: Al Gore) – první imperátor Měsíce\n\nobjevil se v:\nAl Gore se také objeví ve filmu \n\n(Namluveno: Lucy Liu) - objevila se v:\n\n(Namluveno: Leonard Nimoy) - objevil se v:\n\n(Namluveno: Billy West) - prezident Země\n\nobjevil se v:\n\n(Namluveno: Maurice LaMarche) - objevil se v:\n\n(Namluveno: David Herman) – kněz První spojené církve\n\nobjevil se v:\n\nGenerálmajor Webelo Zapp Brannigan, také nazýván (hlavně sám sebou) jako \"The Zapper,\" \"The Velour Fog,\" a \"Big Z\", je členem ozbrojených sil Democratic Order of Planets (D.O.O.P.) a kapitánem kosmické lodi tohoto sdružení jménem Nimbus. Jeho charakter má parodizovat Jamese T. Kirka ze seriálu .\n\nSám o sobě si myslí, že je neodolatelný svůdník. Během epizody Marná vesmírné lásky snaha svedl Leelu, která ho od té doby nemůže vystát. Pokouší se svést jiné ženy i zpěvem, který však je velmi otřesný. Dále zbožňuje předměty vyrobené ze sametu a sám se do takového oblečení obléká.\n\nDwight Conrad je syn Hermes Conrada a LaBarbara Conradové. Je mu 12 let a studuje na internátní škole. Je spolužákem a kamarádem Cuberta. Dwight je skvělým byrokratem stejně jako jeho otec. Pochází z Jamajky a jsou pro něj typické dredy. Poprvé se objevil v epizodě Krajně mezní příběhy II s první větou: „To nebyla moje chyba, tati.“ Postavu namluvil Bumper Robinson a Phil LaMarr.\n\n(Namluveno: Dawnn Lewis) - manželka Hermese Conrada\n\nAbner Dvakrátkup (v originále Abner Doubledeal) je podnikatel a vlastník např. baseballového týmu New York Mets, nejtvrdšího robowrestlingu a motýlího derby. (Namluveno: Tom Kenny)\n\nCubert Farnsworth je klon profesora Huberta Farnswortha, který byl stvořen z výrůstku na profesorových zádech v roce 2989. Cubert je rozdílný od Profesora kvůli tomu, že jeho nos byl příliš dlouho namáčknutý směrem nahoru na stěně klonovací nádoby. Podle komentářů na DVD, to byla první postava, která byla autory vytvořena.\n\nCubert byl posádce představen v roce 3001, aby se stal Profesorovým následovníkem. Zpočátku myslel, že je Profesor šílený, že jeho myšlenky jsou nemožné a jeho posádka neschopná. Ačkoliv později, následkem snu (v omráčení), zjistil, že nic není nemožné.\n\nCubert je nafoukaný, arogantní a velmi hrubý člen Planet Express. Nepřekvapivě je tedy velmi neoblíbený posádkou. Často pokřikoval \"To je nemožné!\" Jako klon profesora je velmi pravděpodobné, že má (fiktivní) dědičnou nemoc močového měchýře nazývanou \"wandering bladder.\" Cubertovi může chybět palec na noze\n\nCubert se kamarádí s Hermesovým synem Dwightem také proto, že chodí na stejnou internátní školu. Když Cubert, Dwight a Tinny Tim pozvou děti do Planet Express na párty, Professor Farnsworth myslí, že dokud nebudou vypadat „cool“ na Cool-O-Meter, nebude jejich párty úspěšná.\n\nV epizodě \"Juniorské mistrovství zla\", Cubert a Dwight spolupracují, aby předčili Planet Express jejich vlastní doručovací společností - Úžasný express. Dwight zjistil, že se profesor prohlásil před třemi lety za právně mrtvého, aby se vyhnul placení daní, takže Cubert zdědil jeho budovu a vesmírnou loď firmy a Profesor a Hermes byli bez práce. Ostatní členy posádky si vzali jako pomocníky v doručování novin. Vzali si však příliš mnoho novin na roznášku a nestačili je roznést a šli pro pomoc k rodičům. Po odprošení jim pomohli roznést zbylé noviny. Po tom si mladíci uvědomili, že nestačí na to, co dospělí a přenechali firmu zpět rodičům.\n\n(Namluveno: John DiMaggio) Yancy je Fryův otec. Je zapřisáhlý vlastenec a antikomunista. Ve svém volném čase přestavuje sklep na protiatomový kryt.\n\n(Namluveno: Tom Kenny) Yancy je Fryův bratr.\n\n(Namluveno: Maurice LaMarche) Majitel sítě Fast Foodů Fishy Joe.\n\n(Namluveno: Tress MacNeille) Moderátorka televizních zpráv.\n\n(Namluveno: Kath Soucie, Sarah Silverman) Fryova přítelkyně ze 20. století. Nechala se zmrazit.\n\nV seriálu nebylo přesně řečeno ani datum ani místo narození této podnikatelky. Na veřejnost vystupuje v obleku viktoriánské babičky, ale ve skutečnosti je hubená až vychrtlá dáma. Nosí velice staromódní účes ve tvaru písmene V. Je majitelkou gigantické korporace \"Mámin hodný robot\" která vytváří většinu robotů ve vesmíru (mimo jiné i Bendera) a speciální robotí mazadlo \"Mámin staromódní roboolej\". Na její počest roboti ustanovili \"Den Matky\", kdy jí posílají dárky, přání apod. Ovšem sama ho nenávidí, jelikož přesně na den Matky ji opustila její největší životní láska (ukázalo se, že to byl prof. Farnsworth). Má 3 syny: Walta, Larryho a Ignara. Své syny často fackuje. Její křestní jméno je Carol.\n\nVe 20. stol. majitel pizzerie, kde Fry pracoval.\n\n(Namluveno: Nora Dunn) - byrokrat třídy 19, která nahradila Hermese Conrada, poté co musel odjet na placenou dovolenou (což je podle Hermese nejtěžší trest). Objevila se pouze v jediné epizodě:\n\nje flákač\n\nScruffy je údržbář Planet Express. Je mu něco mezi 50 – 60 lety, pochází ze Země a je neuvěřitelný flegmatik. Jeho oblíbená činnost je prohlížení pornografický časopisů jako National Pornographic či Zero-G Juggs doprovázené pojídáním chipsů. Poprvé se objevil v epizodě Krajně mezní příběhy I s první větou: „Scruffy, jsem uklízeč.“ Často o sobě mluví ve 3. osobě (např. Scruffy to nebude dělat.). Postavu namluvil David Herman.\n\nTrojruký mutant, 3. ruka mu vyrůstá z levého spánku.\n(Namluveno: Maurice LaMarche) – hlavní vůdce mutantů\n\n(Namluveno: David Herman) - otec Leely. Jeho mutace spočívá ve vertikálně umístěných ústech při řeči (když mlčí má ústa normálně), a jednom oku.\n\n(Namluveno: Tress MacNeille) - matka Leely. Její mutace spočívá v jednom oku, ocasu a chapadlům místo rukou.\n\n(Namluveno: Tress MacNeille) – náruživá kuřačka, má prasečí rypák\n\n(Namluveno: Billy West) – policista v New New Yorku\n\n(Namluveno: Phil LaMarr) Kapitán basketbalového týmu Globtroterů a přednáší fyziku na Globetroterské univerzitě.\n\n(Namluveno: David Herman) – pan Vogel je ředitelem a jediným zaměstnancem Cookievillského sirotčince\n\n(Namluveno: David Herman) - rival a bývalý žák profesora Farnswortha\n\nJe soudce při většině procesů Planet Expressu.\n\nJsou to rodiče Amy Wong, jsou velmi bohatí, vlastní západní polokouli Marsu a chov bugolů.\n"}
{"id": "212956", "url": "https://cs.wikipedia.org/wiki?curid=212956", "title": "Eduard (černý princ)", "text": "Eduard (černý princ)\n\nEduard z Woodstocku ( \"Edward of Woodstock, the Black Prince\", \"Edouard Plantagenêt, le Prince noir\", 15. červen 1330 – 8. červen 1376), také známý jako „Černý princ“ (anglicky \"Black Prince\"), byl knížetem z Walesu (\"Prince of Wales\"), knížetem akvitánským (\"Prince of Aquitaine\") a vévodou z Cornwallu (\"Duke of Cornwall\"), byl nejstarším synem anglického krále Eduarda III. a jeho ženy Filipy a otcem krále Richarda II. Eduard jako výjimečný vojenský velitel a oblíbená osobnost již za svého života, zemřel rok před smrtí svého otce v důsledku dlouhodobé nemoci a tak se nikdy nestal vládnoucím králem. Následníkem na anglickém trůnu se stal jeho syn Richard.\n\nEduard se narodil roku 1330 ve Woodstockém paláci v Oxfordshire. Roku 1333 byl jmenován hrabětem z Chesteru, roku 1337 vévodou z Cornwallu a roku 1343 i knížetem velšským. Byl regentem v letech 1339, 1340 a 1342 v době, kdy byl jeho otec na válečném tažení. Navštěvoval každé jednání královské rady a roku 1337 vedl jednání s papežem o válce.\n\nEduard toužil po sňatku se svou sestřenicí Janou, hraběnkou z Kentu, se kterou vyrůstal. Poté, co obdržel souhlas papeže Innocence VI. se s ní 10. října 1361 na Windsorském hradu oženil. Tento sňatek nebyl přijat s nadšením, protože se předpokládalo, že králův syn se ožení s ohledem na vytvoření aliance se zahraniční mocností. V době, kdy byl v Anglii, byl jeho hlavním sídlem Wallingfordský hrad v nynějším Oxfordshire. Sloužil jako královský vyslanec v Akvitánii, kde on a jeho žena vytvořili dvůr, který byl považován za jeden z nejnádhernějších té doby. Tento dvůr byl také útočištěm některých vyhnaných panovníků, například Pedra Kastilského. Ten, svržen svým nelegitimním bratrem, nabídl Eduardovi hrabství Biscany, pokud mu pomůže dobýt zpět jeho trůn. Eduard zvítězil v bitvě u Najery, kde porazil spojené francouzské a španělské vojsko.\n\nV té době se stal otcem dvou synů – Eduarda a Richarda, často také zvaného Richarda z Bordeaux, který se později stal anglickým králem. Eduard se vrátil do Anglie v lednu 1371 a zemřel jako sedmiletý o rok později po dlouhé a vážné nemoci.\n\nEduard žil v období, kdy myšlenky rytířského chování upadaly a byl rozporuplná osobnost. Na jedné straně, poté co zajal francouzského krále Jana II. a jeho nejmladšího syna po bitvě u Poitiers dovolil Janovi, aby se vrátil na krátký čas domů a modlil se s ním v Canterburské katedrále a také přistoupil na jednodenní přípravu před bitvou u Poitiers tak, aby se obě strany mohly domluvit na případném mírovém řešení. A i když nesouhlasil s rytířskými zápasy, dovolil pořádat rytířský turnaj.\n\nNa druhé straně své rytířské postoje dokázal překonat pragmatismem. Opakovaně použil strategii vypalování a plenění měst, což nebyla činnost v souladu s rytířským jednáním, ale bylo to jednání, které mu pomohlo zničit francouzskou ekonomiku. I na bojišti spíše používal pragmatismus, což je vidět na hromadném použití pěchoty, obranných pevností a útoků z křídla. Navíc byl výjimečně nelítostný k příslušníkům nižších vrstev, což je zřejmé z nezvykle vysokých daní, které uvalil na obyvatele, jako kníže Akvitánie a masakrech obyvatel v Limoges a Caen.\n\nI když se u jeho jména používá přízvisko \"„Černý princ“\", neexistují prameny, že by se tohoto označení používalo době, kdy žil. Byl označován jako Eduard z Woodstocku, po místě, kde se narodil. Poprvé bylo toto spojení použito v \"Cronicle of England\" Richarda Graftona z roku 1568. Obvykle se předpokládá, že pochází ze zdobeného černého kyrysu, který mladý kníže dostal po bitvě u Kresčaku od svého otce. Ve skutečnosti je to dáno spíše barvou štítu na jeho erbu, používaného na rytířských turnajích, které jsou zobrazeny kolem jeho podobizny v Canterbury. Tento erb je černý se třemi bílými pštrosími péry. Je také možné, že toto pojmenování pochází z popisu francouzských kronikářů ve vztahu k drtivé vojenské porážce, jíž jeho schopnosti dopomohly. Je také možné, že tato přezdívka se vztahuje k Eduardově výbušné povaze.\n\n"}
{"id": "212961", "url": "https://cs.wikipedia.org/wiki?curid=212961", "title": "Petr Macek (spisovatel)", "text": "Petr Macek (spisovatel)\n\nPetr Macek (* 23. dubna 1981 Praha) je český novinář, spisovatel a scenárista.\n\nZačínal komerční science fiction zasazenou do populárních sérií \"Star Trek\" a \"Mark Stone a\" novelizací scénáře nízkorozpočtového komediálně-hororového filmu Marka Dobeše a Štěpána Kopřivy \"Choking Hazard\". Jeho pozdější knihy \"Golemův stín,\" \"Případ dobře vychlazené pomsty\" (pod pseudonymem Mackenzie Peterson) a \"Hitlerův posel smrti\" jsou původním příspěvkem do edice pastišů o Sherlocku Holmesovi. Všechny dosavadní romány s postavou slavného detektiva v roce 2014 přijalo londýnské vydavatelství MX Publishing a vydalo jejich anglický překlad v celosvětové distribuci. Poslední z románů byl vydán také jako audiokniha, kterou namluvili Jan Přeučil, Jan Vágner, Jiřina Bohdalová, Vladimír Brabec, Jiří Dvořák a Jana Postlerová. \n\nPracoval jako šéfreportér v denících Aha! a Blesk. Pro televizi Prima napsal řadu scénářů k původním dokumentům o hereckých osobnostech v cyklu Top Star Extra, dva roky působil i v televizi Nova. Od roku 2013 opět působí v deníku Blesk. S řadou osobností sepsal coby novinář jejich autorizované biografie, například s herečkou Ivou Janžurovou, režisérem Václavem Vorlíčkem, jazzmanem Laďou Kerndlem či zpěvačkou Helenou Vondráčkovou. Jeho kniha \"1968 očima 50\" je ohlédnutím 50 osobností Česka a Slovenska na události Pražského jara a okupaci vojsky Varšavské smlouvy roku 1968.\n\nSpolečně s výtvarníkem Petrem Koplem je autorem komiksového časopisu Dechberoucí Zázrak, který vycházel od prosince 2015 do prosince 2017. Po 25 číslech autoři ohlásili pauzu a následně nový komiks na pokračování v časopise ABC s příběhy legendárního Péráka. Sebrané a rozšířené vydání série, původně publikované v časopise ABC, vyšlo v květnu 2019 jako samostatná kniha \"Pérák: Oko budoucnosti\".\n\n\n\n\n\n"}
{"id": "212962", "url": "https://cs.wikipedia.org/wiki?curid=212962", "title": "1995 v letectví", "text": "1995 v letectví\n\nTento článek obsahuje seznam událostí souvisejících s letectvím, které proběhly roku 1995.\n\n\n\n\n\n\n"}
{"id": "212963", "url": "https://cs.wikipedia.org/wiki?curid=212963", "title": "Robert Kodym", "text": "Robert Kodym\n\nRobert Kodym (* 20. února 1967 v Praze) je český rockový zpěvák, skladatel, textař a kytarista. Je zakládajícím členem rockových kapel Lucie a Wanastowi Vjecy. V současné době se plně soustřeďuje na druhou ze jmenovaných kapel, ale skupina Lucie ohlásila na konci roku 2012 svůj návrat v původní sestavě.\n\nOtextoval a nazpíval několik hitů obou výše zmíněných skupin. Mezi nejpopulárnější písně nazpívané Robertem Kodymem patří za Wanastowi Vjecy jejich úvodní skladba „Tak mi to teda nandey“, dále například „Sbírka zvadlejch růží“, „Slečna Anna je za vodou“ nebo „Andělé“. Ze skladeb repertoáru Lucie jsou to „Dotknu se ohně“, „Lucie“, „Laura“ nebo „Panic“.\n\nJeho žena Zuzana, se kterou se oženil po dvouleté známosti v roce 2000, mu 15.4.2006 porodila dceru, kterou pojmenovali Amélie Anna. Obě ukázal ve videoklipu k písni „Kdo se bojí, nesmí do nebe“ z desky Wanastowek \"Best of 20let + DVD\".\n\nV roce 2000 koupil zámek Bečváry u Kolína, který postupně rekonstruuje.\n\nRobert Kodym se dlouhodobě hlásí k monarchismu. Už před rokem 1989 byl sympatizantem Petra Placáka a hnutí České děti, které vydalo Manifest Návrat krále. Domnívá se, že by se Česko mělo stát moderní konstituční monarchií jako je Velká Británie, Španělsko, Švédsko nebo Norsko, uvádí, že postava prezidenta jako hlavy státu na rozdíl od krále postrádá státotvorný charakter a většina Čechů má v sobě zakořeněné monarchistické cítění. Monarchistické smýšlení explicitně vyjádřil například v textu písně „Kde je český král?“.\n\n"}
{"id": "212966", "url": "https://cs.wikipedia.org/wiki?curid=212966", "title": "1997 v letectví", "text": "1997 v letectví\n\nTento článek obsahuje seznam událostí souvisejících s letectvím, které proběhly roku 1997.\n\n\n\n\n\n\n\n"}
{"id": "212968", "url": "https://cs.wikipedia.org/wiki?curid=212968", "title": "Jaroslav Helfert", "text": "Jaroslav Helfert\n\nPhDr. Jaroslav \"svobodný pán\" Helfert (27. září 1883 Malacky – 14. září 1972 Potštejn) byl ředitelem Moravského zemského muzea v Brně, zakladatelem muzeologie na brněnské filozofické fakultě a konzervátorem památkového ústavu pro okres Rychnov nad Kněžnou.\nJaroslav Helfert představoval čtvrtou generaci veřejně činných příslušníků rodiny Helfertovy. Vyrůstal v rodině vysoce kulturní. Jeho praděd, Josef Helfert (1791–1847), profesor církevního práva na pražské univerzitě, byl zakladatelem terminologie dnešní památkové péče. Jeho děd JUDr. Josef Alexandr Helfert, stál 50 let v čele rakouské a tehdy i české památkové péče jako dlouholetý předseda Ústřední komise pro udržování historických a stavebních památek.\n\nStudoval na gymnáziu v Táboře a na gymnáziu v Praze na Smíchově, kde 10. července 1902 maturoval. Stejného roku nastoupil na právnickou fakultu české univerzity Karlo - Ferdinandovy v Praze. V roce 1903 přestoupil na fakultu filozofickou a začal studovat vědy historické. Roku 1904 odešel na filozofickou fakultu vídeňské univerzity, kde setrval do roku 1906. Byl mimořádným členem Ústavu pro rakouský dějezpyt. Po absolvování studií na české univerzitě v Praze roku 1907 zde udělal doktorské zkoušky. Jeho práce pojednávala o pražském biskupovi Danielovi I. Po vykonání zkoušek z českých a rakouských dějin a z filozofie, byl 20. června promován na doktora filozofie.\n\nVliv rodiny a také působení přednášek profesora historie Jaroslava Golla a zvláště pak českého profesora Maxe Dvořáka, jehož přednášky navštěvoval v době svého studia ve Vídni, určily jeho životní dráhu jednoznačně ve směru zájmu o kulturní bohatství naší země. Tento zájem upevnil i studijní pobyt v Itálii věnovaný podrobnému studiu římských památek a sbírek.\n\nJeho cílem bylo rovněž pozvednout úroveň vzdělanosti lidu, a to za poměrů velmi neutěšených. Zejména na Moravě byl kulturní život jednostranně závislý na působení blízké Vídně.\n\nHelfertovo pracovní pole bylo velmi široké, nejvýrazněji se však projevilo jeho úsilí o vybudování moravského muzejnictví. Roku 1909 byl jmenován tajemníkem Moravského zemského musea (původně Františkova) v Brně. Zároveň se stal správcem tamní národopisné a galerijní sbírky. Muzejní praxe, probíhající často za velmi nepříznivých podmínek, které ztěžovaly jeho práci, mu přinesla podněty k pozdějším reorganizačním plánům, které se uskutečnily po vzniku ČSR, kdy byl postaven do čela svého ústavu od roku 1923 jako jeho první ředitel.\n\nJeho úsilí směřovalo zejména k převedení muzea do správy zemské. To se podařilo roku 1921. Teprve teď bylo možné provést rozsáhlý reorganizační plán celého muzea. Jednotlivá oddělení, pod správou odborníků se začínala vyvíjet podle vědecky zdůvodněného programu. K stávajícím ústavům se přidal ústav nový, a to hudební archiv. Z dosud izolovaného muzea se postupně zemské muzeum v Brně stalo vědeckou institucí odborně vedenou a svým pracovním programem skloubenou do komplexu moravské kultury i vědeckého ruchu v celém světě. Byly položeny základy k soustavné evidenci moravsko-slezských hudebních památek a jejich odborné konzervaci, v nově zřízeném hudebním archivu. (Odborné vybudování tohoto oddělení převzal jeho bratr, univerzitní profesor PhDr. Vladimír Helfert.)\n\nHelfertovy snahy směřovaly hned zpočátku k vymezení působnosti všech muzeí v zemi a ve státě. Jako člen muzejního poradního sboru při ministerstvu školství a národní osvěty, z něhož se později vytvořila organizace Svazu československých muzeí vlastivědných, usiloval, aby byla provedena jednotná organizace muzejnictví v celé republice. Přispěl i k vyjasnění poměrů k muzeím venkovským. Helfertovi se podařilo zavázat je k systematickému výzkumu Moravy po stránce přírodovědecké a historické. Úsilí o povznesení moravského muzejnictví jej pak vedlo k převzetí lektorátu muzejnictví na filozofické fakultě MU v Brně. Přednášel v prostorách muzea, mezi sbírkami, v laboratořích, depozitářích, v expozicích. Teoretický výklad tak přímo spojoval s praktickými ukázkami. Nemohl-li toto prostředí posluchačům zajistit pak raději nepřednášel. Učil posluchače správným zásadám katalogizace i evidence.\n\nVědecká činnost Helfertova a jeho bohaté odborné zkušenosti se uplatnily také při výstavbě Zemské galerie, která se stala za jeho vedení z více méně nesystematické a náhodné sbírky ústavem s určitým, vědeckými důvody podepřeným programem.\n\nKromě práce v muzeu se působil i na jiných polích kulturní činnosti. Hned po svém příchodu do Brna se zúčastnil práce v Klubu přátel umění. Jeho vztah k hudbě jej vedl po převratu k práci v četných brněnských hudebních institucích, zejména ve správě národního divadla a v Orchestrálním sdružení. Bohatá byla i jeho činnost poradenská, referentská a přednášková, s níž se vedle lektorských cvičení a přednášek na konzervatoři spojuje i zajímavý a podnětný pokus o soustavné kurzy z dějin umění pro žáky vyšších tříd brněnských středních škol.\n\nVe vědecké a vlastivědné činnosti zabránila Josefu Helfertovi okupace. Byl odstraněn z Moravského muzea a od roku 1944 vězněn v Terezíně. Po osvobození roku 1945 se znovu ujal funkce ředitele Moravského muzea a po krátké aktivní činnosti odešel roku 1948 do výslužby. Mezi lety 1946–1948 byl rovněž členem muzejní sekce Národní kulturní komise.\n\nPo svém odchodu se uchýlil na odpočinek do východočeského Potštejna. Jedná se o kraj bohatý historií, s nebývalým počtem barokních plastik, které se také staly objekty jeho zájmu. V Potštejně konkretizoval Helfert některé ze svých nejosobitějších plánů a předsevzetí. Už v roce 1945 s pomocí místního národního výboru zajistil zámecký archiv, od roku 1948 se pak ujal přímo jeho správy a utřídil jej. Podařilo se mu rekonstruovat původní stav archívu z konce 18. století. Vytěžil z něj bohatý materiál k dějinám Potštejna, o nichž konal přednášky. Po svém trvalém usídlení v Potštejně začal Helfert shromažďovat materiál pro místní pamětní síň. Zachránil tak v poslední chvíli mnoho důležitých hmotných pramenů k minulosti Potštejna a zvláště pak tamního plátenictví a barvířství.\n\nV roce 1951 byl jmenován konzervátorem památkového ústavu pro okres Rychnov nad Kněžnou. Dočasně pracoval i v rychnovském muzeu, pro které zpracoval libreto jednotlivých expozic. Seznámil se i se sbírkami a prací ostatních muzeí v okrese. Výsledkem komplexního rozboru situace byl návrh na ustavení Okresního vlastivědného střediska.\n\nI přes svůj vysoký věk a špatné zdraví se zajímal o činnost muzeí, sledoval rozvoj muzeologických aktivit i památkové péče. Rád a ochotně předával své zkušenosti mladším pracovníkům.\n\nOficiálního ocenění se mu dostalo vyznamenáním \"Za vynikající práci\", které mu udělilo 4. dubna 1968 ministerstvo kultury. Zemřel roku 1972.\n\n\nJaroslav Helfert redigoval také \"Věstník moravského musea zemského\", v němž publikoval články k muzejní problematice a k dějinám umění.\n\n"}
{"id": "212973", "url": "https://cs.wikipedia.org/wiki?curid=212973", "title": "Youjeen", "text": "Youjeen\n\nYoujeen Cho ( \"Čo Jú-džin\", \"Judžin\") (*5. července 1977) je známá především jako zpěvačka korejské rockové kapely Cherry Filter, ale během své sólové kariéry v Japonsku také vydala několik hudebních nahrávek pod svým jménem. Její hudba se dá snadno popsat jako mix rocku a popu, ačkoliv některé její písně mají prvky punku.\n\nYoujeen se narodila 5. července 1977 v Koreji kde vyrůstala se svými rodiči a se svým starším bratrem. Ve věku 18 let začala studovat Anglický jazyk a literaturu a přestože to nenaplnilo její očekávání, strávila v USA jeden semestr, který jí změnil život. Během této doby si hodně oblíbila popovou hudbu ačkoliv během jejích studií objevila kapely jako Metallica nebo Garbage. Tehdy se rozhodla, že bude také zpívat a stala se fanynkou kapel jako Korn, Nirvana, Foo Fighters či Radiohead.\n\nPo návratu do Koreje zpívala v několika menších kapelách. V roce 1999 se přidala k rockové kapele Cherry Filter s nimiž roku 2000 vydala jejich první album Head-Up. Povzbuzována svými kolegy z kapely, rozeslala svoje demo nahrávky do několika japonských nahrávacích společností, také do té co patřila J (bývalý člen Luna Sea).\n\nJednoho dne dostala dostala odpověď od J, který jí přijal a nabídl se dělat jí producenta. V BLOOD BROS., které také částečně patřilo Rayi McVeightovi (bývalý člen Zilch), byli spokojeni s jejím zpěvem a tak mohla Youjeen 27. ledna 2001 poprvé živě vystoupit na FIRE WIRE, čímž začala její hudební kariéra v Japonsku. Krátce na to, 23. března 2001, jí vyšel její první singl Hey Jerks! Texty napsal převážně J, protože Youjeen v té době ještě neuměla a hudbu měl na starosti Franz Stahl. (bývalý člen Foo Fighters)\nPo vydani druheho singlu Someday se J začal věnovat své vlastní kariéře a tak Youjeen změnila producenta i vydavatelství.\n\nS novým producentem Gary Stoutem, který je velmi známémý v Japonsku, se stal její styl a vzezření více popovým, ale její hudba zůstala identická a stejně divoká. Její nový singl Beautiful Days se po několik prvních týdnů udržel v žebříčku 50 nejprodávanějších CD! Její drubé album BEWITCH bylo opět blíž jejím původním představám: zábavné, vážná a divoké a mnohem osobnější než dřív! Kvůli japonským textům stále potřebovala spoluautory především na vylepšení textů, protože stále neuměla dostatečně dobře japonsky.\n\nPřibližně ve stejnou dobu si opět zajistila hudební kariéru v Koreji. S její kapelou Cherry Filter nahrála jejich druhé album Made in Korea?, které bylo vydáno paralelně s BEWITCH. Později se Youjeen vrátila zpět do Koreje, čímž přerušila svou sólovou kariéru v Japonsku! V roce 2003 se Youjeen vydala se svojí kapelou na turné po Koreji, které pro ni bylo velikým úspěchem a tak se začala soustředit pouze na svou kariéru zpěvačky v Cherry Filter! V této kapele je Youjeen dodnes aktivní zpěvačkou a vydala s nimi ještě třetí a čtvrté album.\n\n\n\n"}
{"id": "212975", "url": "https://cs.wikipedia.org/wiki?curid=212975", "title": "Šachov (rozcestník)", "text": "Šachov (rozcestník)\n\nNázev Šachov má více sídel: \n\n"}
{"id": "212979", "url": "https://cs.wikipedia.org/wiki?curid=212979", "title": "Jorge Fucile", "text": "Jorge Fucile\n\nJorge Ciro Fucile Perdomo (* 19. listopadu 1984, Montevideo), zkráceně Jorge Fucile, je uruguayský fotbalový obránce. Jeho oblíbenou pozicí je pravý krajní obránce, avšak alternativně hraje i na levé straně obrany.\n\nFucile hraje za tým portugalské ligy FC Porto, kam odešel v roce 2006 z uruguayského klubu Liverpool Montevideo, kde hrál již od juniorské úrovně. V Portu byl původně na hostování, vzhledem k dobrým výkonům a vcelku pravidelné účasti v základní sestavě se hostování změnilo v přestup. S Portem vyhrál řadu ligových titulů, tak i Evropskou ligu 2010/11.\n\nZačátkem roku 2012 hostoval v brazilském celku Santos FC, v březnu 2013 se vrátil zpět a mohl tak slavit titul Porta v Primeira lize.\n\nJorge Fucile hraje také od roku 2006 za reprezentaci Uruguaye.\n\n"}
{"id": "212988", "url": "https://cs.wikipedia.org/wiki?curid=212988", "title": "Lieova grupa", "text": "Lieova grupa\n\nLieova grupa (čti \"„liova“\") je matematický pojem pojmenovaný po norském matematikovi Sophusi Lieovi. Lieovy grupy spojují dohromady pojmy grupy a hladké variety, díky čemuž představují přirozený matematický model tzv. spojitých symetrií. Lieovy grupy jsou mocným nástrojem v mnoha oblastech matematiky, ale také prakticky ve všech oblastech moderní fyziky, od mechaniky a teorie pole až po částicovou fyziku.\nLieovou grupou se nazývá každá grupa \"G\", na níž je zároveň dána struktura hladké variety tak, že zobrazení formula_1 a formula_2 jsou spojitá a nekonečně diferencovatelná.\n\nLieovy grupy lze zobecnit i pro komplexní případ. Stačí v definici nahradit hladkou varietu varietou komplexní a spojitost holomorfností.\n\nLieovy grupy (stejně, jako jiné grupy) členíme na dva základní typy: abelovské grupy a neabelovské grupy. Formálně rozlišuje abelovské a neabelovské grupy hodnota veličiny zvané komutátor. Ten má nenulovou hodnotu u neabelovských grup.\n\nPro Lieovy grupy (zejména jejich aplikace ve fyzice) je významná klasifikace, kterou vypracoval Felix Klein, Sophus Lie, Wilhelm Killing a zejména francouzský matematik Élie Cartan. Tato klasifikace se řadí k nejvýznamnějším výsledkům novodobé matematiky vůbec a díky ní dnes známe všechny typy tzv. prostých Lieových grup. Tvoří je čtyři tzv. regulární typy, označované písmeny A, B, C a D. Tyto grupy se dají reprezentovat jako grupy invertibilních lineárních zobrazení nějakého vektorového prostoru. Typ A obsahuje grupy, které pozůstávají ze všech lineárních zobrazení \"n\" - rozměrného prostoru, které mají determinant 1, příslušná grupa se značí formula_3. Typ C obsahuje grupy pozůstávající ze zobrazení, které zachovávají antisymetrickou nedegenerovanou bilineární formu na prostoru V dimenze \"2n\", značíme formula_4. Tato grupa se nazývá symplektická. Typ B a D se skládají z ortogonálních grup formula_5 nad prostorem liché (B) resp. sudé (D) dimenze.\n\nKromě toho existuje také pětice tzv. výlučných (též sporadických) Lieových grup, označovaných symboly G2, F4, E6, E7, E8. Teorie Lieových grup, zejména pak zmíněných pěti výlučných typů, má hlubokou vnitřní souvislost s oktoniony.\n\n"}
{"id": "212990", "url": "https://cs.wikipedia.org/wiki?curid=212990", "title": "Chajbarský průsmyk", "text": "Chajbarský průsmyk\n\nChajbarský průsmyk (, , ) je nejvýznamnější průsmyk, spojující Afghánistán s Pákistánem. Nachází se v nadmořské výšce 1 070 m.\n\nPrůsmyk vede přes jihovýchodní výběžek Hindúkuše. Vrchol průsmyku je 5 kilometrů v Pákistánu. Silnice vedoucí průsmykem a spojující afghánský Torcham s pákistánským Péšávarem byla vybudována Brity v roce 1879.\n\nPřes Chajbarský průsmyk vedla důležitá obchodní cesta ze Střední Asie na Indický subkontinent. Pro jeho strategickou polohu průsmykem procházely četné vojenské výpravy, počínaje Alexandrem Velikým, přes vpády muslimů na Indický subkontinent až po vpády Britů do Afghánistánu za anglo-afghánských válek, kdy byl Chajbárej ziskem britských jednotek z války roku 1878.\n\n"}
{"id": "212993", "url": "https://cs.wikipedia.org/wiki?curid=212993", "title": "Marie Anna Habsburská", "text": "Marie Anna Habsburská\n\nNositelky jména Marie Anna Habsburská:\n\n"}
{"id": "213005", "url": "https://cs.wikipedia.org/wiki?curid=213005", "title": "Seznam dílů seriálu Hvězdná brána: Atlantida", "text": "Seznam dílů seriálu Hvězdná brána: Atlantida\n\nToto je seznam dílů seriálu Hvězdná brána: Atlantida. Kanadsko-americký sci-fi televizní seriál \"\" má celkem 100 dílů rozdělených do 5 řad, které byly vysílány mezi lety 2004 a 2009. V Česku byl seriál vysílán od 7. listopadu 2008 na televizní stanici AXN Sci-Fi. Po malé pauze se vysílala 2. série od 2. března 2009 a poté až do 4. série, 5. série byla vysílána po měsiční pauze a skončila epizodou \"\" 10. prosince 2009.\n\n<onlyinclude></onlyinclude>\n\n"}
{"id": "213011", "url": "https://cs.wikipedia.org/wiki?curid=213011", "title": "Cutty Sark", "text": "Cutty Sark\n\nCutty Sark je jeden z posledních čajových kliprů. Ve své době byla tato loď nazývána Královnou oceánů, nicméně v překladu její jméno vlastně znamená Krátká košile (košilka). Robert Burns dal toto jméno čarodějnici vystupující v baladě \"Tam o' Shanter\", podobu ženy v krátké košili měla také galionová figura lodi. Tato proslulá plachetnice, postavená v roce 1869, byla nejrychlejší velkou plachetnicí na světě. Loď je v současné době umístěna v lodním muzeu na břehu Temže v londýnské čtvrti Greenwich. 21. května 2007 byla těžce poškozena požárem během rekonstrukčních prací.\n\nByla držitelkou mnoha rychlostních rekordů zejména v plavbě z Austrálie do Velké Británie. V roce 1885 utvořila rekord, když tuto trasu zvládla za 67 dnů plavby, což představovalo 363 námořních mílí denně. Majitel lodi za tento výkon posádku vyznamenal a na znamení úcty loď nechal dekorovat plaketou \"krátké košilky\", kterou měla loď připevněnu na předním stěžni. V roce 1870 padl další rekord, když loď zvládla plavbu z Austrálie kolem Afriky po 70 dnech plavby. Od té doby se Cutty Sark říkalo \"Královna oceánů\", coby nejrychlejší nákladní plachetní lodi všech dob vůbec. V roce 1872 podstoupila slavný závod s lodí \"Thermopylae\" na trase z Šanghaje do Londýna, ve kterém ji o vítězství připravilo až zničení kormidla v bouři.\n\nJednalo se o velmi pevnou a spolehlivou loď, kostra lodi byla železná s týkovou obšívkou. Celková plocha všech plachet činila 3350 metrů čtverečních. Plachetnice byla spuštěna na vodu dne 23. listopadu 1869 v Dumbartonu na řece Clyde. Patřila firmě Jock Willis Shipping Line. Loď byla součásti větší flotily čajových kliprů, jež sloužily k dopravě čaje z Číny do Anglie, neboť Londýn té doby byl střediskem světového obchodu s čajem. Dne 16. února 1870 se Cutty Sark vydala na svoji první plavbu do Číny. Nicméně několik let poté začal vývoz čaje také z ostrova Cejlonu (dnešní Srí Lanka) a význam dopravy čaje z Číny značně poklesl. Většina kliprů přešla do tzv. vlnařské flotily a dovážela ovčí vlnu z Austrálie do britských textilních továren. Roku 1895 přešla loď do portugalského vlastnictví a nesla název \"Ferreira\". Do výslužby šla roku 1922 jako poslední klipr na světě, do roku 1953 sloužila jako školní loď.\n\n\nJednalo se o klasický plnoplachetní trojstěžník.\n\n\n\n"}
{"id": "213014", "url": "https://cs.wikipedia.org/wiki?curid=213014", "title": "Laktaši", "text": "Laktaši\n\nLaktaši ( ) je lázeňská obec v regionu Banja Luka v Bosně a Hercegovině.\n\nObec se nachází na významné silnici, která spojuje Banja Luku s Chorvatskem. Obec se rozkládá podle této silnice; její součástí jsou různé hotely a lázeňské komplexy, vybudované po válce v 90. letech 20. století. Protéká tudy řeka Vrbas. Laktaši jsou etnicky převážně srbská obec (a byla i před válkou v 90. letech 20. století), více než 80 % obyvatel zde tvoří právě Srbové, dalších 8 % pak Chorvati, zbytek příslušníci ostatních národů. V obci a přilehlé opštině s rozlohou 387 km² a 37 sídly žije dohromady zhruba 30 000 obyvatel.\n\nSeverně od obce se nachází Mezinárodní letiště Banja Luka. \n\nV blízkosti řeky Vrbasu se našly pozůstatky osídlení z nejstarších dob (Mladší doba kamenná, doba bronzová). V roce 9 n.l. přišli na území dnešního severu Bosny, kde se Laktaši nacházejí, Římané. Obec se nachází na rozhraní dvou římských provincií: Dalmácie a Panonie. Před příchodem Slovanů bylo místní obyvatelstvo ilyrské. Římané zde vybudovali vojenské tábory a začali místní krajinu hospodářsky využívat.\n\nBěhem středověku oblast severní Bosny ovládli nejprve Východní Gótové, později Avaři a nakonec se sem usídlili Slované. Na počátku 12. století se oblast dostala pod nadvládu Uher. Na počátku 16. století se dostal pod nadvládu Osmanské říše. Pro Turky se jednalo po upevnění hranice na řece Sávě o severní pohraničí s nepřátelským Rakouskem. Nejprve sem byli přesídleni Srbové z oblasti Hercegoviny, kteří zde žili jako hraničáři. Po roce 1878 přicházejí do oblasti i příslušníci národů Rakousko-Uherska. \n\nV roce 2012 byla západně od města otevřena dálnice spojující města Bosanska Gradiška a Banja Luka. V rámci ní byla pro napojení na město Laktaši vybudována i mimoúrovňová křižovatka Mahovljanska petlja, která se zařadila mezi největší investiční projekty Republiky srbské ve zmíněném roce.\n"}
{"id": "213016", "url": "https://cs.wikipedia.org/wiki?curid=213016", "title": "Písmák", "text": "Písmák\n\nPísmák je laický znalec Bible.\n\nJe to označení používané pro znalce Bible a základní náboženské literatury, kteří pocházeli z lidových vrstev. Většinou šlo o lidi, kteří nebyli předtím systematicky vzděláváni. Tito písmáci byli často zároveň kronikáři, psali své paměti a podobnou literaturu, někdy duchovní poezii a jiná literární díla. \n\nJejich spisy jsou většinou zajímavé spíše jako historický dokument než jako literární díla. Zachycují poměrně věrně dobové venkovské reálie. Kromě vlastní tvorby písmáci v některých případech opisovali knihy (zakázanou protestantskou literaturu atd.). Někdy šlo o perzekvované protestanty, za typického písmáka je však považován katolický a loajální Jan František Vavák. \n\nOznačení se nejvíce užívá pro osoby žijící v 18.–19. století, literárně jejich díla spadají většinou do baroka.\n\n"}
{"id": "213021", "url": "https://cs.wikipedia.org/wiki?curid=213021", "title": "Demokratická strana práce", "text": "Demokratická strana práce\n\nDemokratická strana práce (DSP) byla malá česká levicová strana, působící v letech 1991-1993. Stranu založili především bývalí členové KSČM, kteří se stavěli za přejmenování strany a reformu programu. Vzhledem k tomu, že někteří členové strany byli zvolení za jiná levicová uskupení, jednalo se o stranu parlamentní. Na prvním sjezdu strany byl předsedou zvolen Petr Wurm, který předtím nebyl v komunistické straně. Do budoucna se DSP mínila stát stranou sociálně demokratického typu a sjednotit levicové spektrum (do DSP se nakonec začlenilo Československé demokratické fórum a Nezávislá levice). Voleb roku 1992 se strana nezúčastnila, své členy měla na kandidátkách moravistů (HSD-SMS) a levicových liberálů (Liberálně sociální unie) z nichž tři uspěli. Roku 1993 strana zanikla – část strany odešla po zvolení Zemana předsedou ČSSD do jeho strany, část do Strany demokratické levice.\n"}
{"id": "213023", "url": "https://cs.wikipedia.org/wiki?curid=213023", "title": "Paměti", "text": "Paměti\n\nPaměti, cizím slovem memoáry, dříve memoiry (francouzsky vzpomínky), je literární žánr blízký autobiografii, se kterou se někdy ztotožňuje, ve kterém autor (většinou ich-formou, tedy vyprávěním v první osobě) líčí důležité události svého života, prostředí, v němž pobýval, osoby, s nimiž se stýkal.\n\nRozsah pamětí může být různý, stylizovány jsou většinou jako vyprávění o minulosti, vzpomínání autora. Paměti většinou píší významné osoby, politici, vojevůdci či literáti, ne však vždy (paměti důležitých osobností bývají většinou historickým záznamem, paměti méně významných lidí bývají zajímavým svědectvím o dobových reáliích), obvykle ve stáří, velmi často se soustřeďují pouze na konkrétní úsek autorova života (například paměti Charlese de Gaulla, zaměřené prakticky výhradně na druhou světovou válku či hojné paměti československých legionářů z první světové války, také se soustřeďující prakticky výhradně na toto období). Jedná se většinou o důležité historické dokumenty, méně už o literární díla. Od autobiografie se liší většinou menší komplexností. \n\nČasté jsou též stylizované paměti, tedy literární dílo, pojaté jako paměti fiktivní osoby.\n\nVýraz „memoáry“ má svůj etymologický základ ve francouzském slově \"mémoire\", které lze – i s ohledem na latinskou předlohu \"memoria\" – přeložit jako „paměť“. V současných výkladech slova „memoáry“ je paměť chápána především jako duševní schopnost jedince uchovávat a vybavovat si vzpomínky na minulost. Pod pojmem „memoáry“ se pak rozumí text, ve kterém jsou zachyceny autorovy vzpomínky na prožité události a kde autor vystupuje jako přímý účastník nebo svědek těchto událostí. Slovo paměť však zahrnuje i jiné významy, do jisté míry odlišné od uvedeného denotátu. Paměť lze totiž chápat nejen jako individuální vlastnost, ale také jako kolektivní historické vědomí. V tomto pojetí znamenají jednotlivé paměti historické události, fakta předávaná prostřednictvím „historické paměti“. V literárněvědné terminologii jsou pak tímto pojmem označeny texty, které zachycují minulé děje a příběhy uchovávané místní tradicí. Jedná se přitom často o události, na které se autor textu sám nepamatuje. K pamětím tohoto typu patří například Staré paměti kutnohorské. Sémantický potenciál slova „mémoir“ obsahuje také význam „paměť-památka“. Rovněž tato konotace souvisí s memoárovou literaturou. Memoárový text je totiž chápán nejen jako ohlédnutí za minulostí, ale v některých případech i jako „památka“, odkaz budoucím generacím. V tomto smyslu je danou „pamětí“ samotný memoárový text. Výklad tohoto významu může přitom mít dvojí, protikladný ráz. Ve smyslu „památka-památník“ se rozumí pod pojmem „paměti“ dílo vysoké literární hodnoty, literární pomník. Na druhé straně dílčí význam „památka-doklad“ se staví proti literárnosti memoárového díla a naznačuje, že text je pouhou sbírkou dokladového materiálu. Dříve byl tento výklad velmi rozšířen, slovem „memoáry“ se pojmenovávaly texty čistě věcného obsahu (zápisky, koncepty, informativní přehledy, apod.), jejichž autoři si nekladli vyšší umělecké nároky. \nSoučasná literární věda používá termín „memoáry“ ve dvou významech. V užším smyslu jím označuje jednu z forem memoárové literatury, tzv. „paměti“, v širším smyslu se tento výraz používá jako synonymum pro označení „memoárová literatura“.\n\nMemoáry bývají většinou definovány ve srovnání s autobiografií. Hlavní rozdíl mezi memoáry a autobiografií je hledán v jejich tematickém zaměření. Jako memoáry jsou označovány texty, které pojednávají o různých skutečnostech v časoprostoru autorova života, jako autobiografie texty zachycující události, které přímo zasáhly do vývoje utváření osobnosti autora. Tyto tematické sféry se ovšem do jisté míry překrývají, často bývá tedy nesnadné určit, jsou-li dané události více „memoárové“ nebo „autobiografické“. \n\nObsah memoárů není zpravidla úzce vázán k jednomu ústřednímu tématu jako u autobiografie. Často se skládá z drobných epizod, popisů, charakteristik zajímavých osob, anekdot, které jsou spojeny pouze postavou vypravěče. Tato tematická disparátnost se většinou projevuje i v rovině textové výstavby (tematické členění textu, digrese, různé odkazy a metatextové poznámky apod.). Někteří badatelé hledají v tomto specifickém utváření textu pamětí jeden z konstitutivních rysů žánru. \n\nPovaha zobrazovaných skutečností je v memoárech ovlivňována rozmanitými stylotvornými faktory. Velkou roli zde hraje společenské postavení autora. Významné osobnosti společenského života mohou ve svých pamětech zachycovat události celospolečenského významu a pojednávat o jiných známých osobnostech. Příslušníci nižších vrstev popisují spíše události rodinného nebo místního rázu. Významnou roli hraje i profesní příslušnost memoáristy. Patrné je to v pamětech, jejichž autoři se zaměřují výhradně na zobrazení svého profesního života. Vznikají tak například memoáry politické, divadelní, literární, školské, aj. Jiným důležitým činitelem při vzniku pamětí je vzdělání autora. Vzdělání umožňuje memoáristovi nahlížet dané skutečnosti v širších historických souvislostech. To ovšem může pro memoárový text představovat také určité riziko. Zahrne-li totiž autor do svých pamětí události, které ze svého hlediska považuje za důležité, ale které se přitom odehrály bez jeho účasti, zbavuje své vyprávění bezprostřednosti a posouvá je do oblasti historiografické literatury. Často se poukazuje na skutečnost, že mnohé memoárové texty mají blízko k odborným historickým pracím. V některých typologiích memoárové literatury jsou tyto memoáry vyčleněny jako speciální druh (paměti-historie, panoramatické paměti, apod.); v české literatuře například Paměti Václava Černého. Memoaristika a historiografie jsou ovšem vždy nahlíženy odděleně, nikoli jako prostupující se žánrové sféry. \n\nAutoři pamětí často využívají dobových dokumentů. Na rozdíl od odborných dějepisných prací však tento materiál není hlavním pramenným zdrojem. Tím je – jako v případě jiných memoárových textů – autorova paměť. Příznačné pro tento žánr je využití zejména těch dokumentů, které autorovi pomáhají rozpomenout se na prožité události, například různé druhy deníkových zápisů, korespondence, někdy i jiná vlastní memoárová díla. Vychází-li autor z pramenů, které nezachycují prožité nebo zapamatované skutečnosti, stává se spíše kronikářem nebo historikem. Přesto se historiografické (a heuristické) postupy u memoárových děl často uplatňují. Někteří memoáristé používají dokumenty i pro ozvláštnění svého vyprávění. K tomuto účelu slouží například citáty deníkových zápisků, reprodukce obrazového materiálu, citáty z vlastních i cizích literárních děl apod. \n\nPaměti lze v jistém smyslu považovat za přechodný útvar mezi autobiografií a dějepisným dílem, týká se to jednak tematické náplně memoárů, jednak pozice autorského subjektu v textu. Téma autobiografie je vždy dané předem, je to život určité reálné osoby, přičemž touto osobou je sám autor. Naproti tomu historik si předmět svého pojednání může libovolně vybrat. Při psaní by se měl distancovat od všech textových subjektů, nechce-li zpochybnit objektivitu svého vyprávění. Paměti oscilují mezi těmito dvěma póly. Memoárista si může zvolit, o jakých skutečnostech bude pojednávat, musí však respektovat jejich sounáležitost s časoprostorem své existence. Při vyprávění se obvykle ztotožňuje s určitou postavou, jeho pozice v textu je ovšem jiná než v autobiografii. Není totiž centrálním objektem vyprávění, nýbrž pouze jakýmsi médiem, jehož přítomnost umožňuje sledovat události, nebo jiné postavy v určitém chronotopu a popisovat je. Tato jeho funkce bývá označována jako svědek nebo pozorovatel.\n\nStejně jako u autobiografie je také u memoárů obtížné stanovit kritéria týkající se časového rozpětí vzpomínkového vyprávění. I autoři pamětí zachycují často jen události určitého období, nikoli celého (dosavadního) životního běhu. Časová ohraničení různého typu jsou pro memoárový narativ (v užším smyslu) dokonce svým způsobem příznačné, souvisí to s jeho obsahovou náplní. Někteří vědci tuto tendenci považují za charakteristickou vlastnost memoárů. Reprezentativním útvarem tohoto žánru jsou ovšem klasicky pojaté paměti, souvislé memoárové vyprávění zachycující události v průběhu celého autorova života.\n\nNěkdy se jako speciální druh memoárů vyčleňují vzpomínky (respektive vzpomínkové soubory, jinde též „mozaikovité paměti“), soubory drobných memoárových textů, které nevytvářejí jednotnou dějovou linii.\n\n\nUkázkou beletristické využití paměti je právě memoáromán, např.\n\nFiktivní (smyšlený) memoár je smyšlená vzpomínka, někdy jen vzdáleně připomínající opravdový memoár. Autoři:\n\n"}
{"id": "213027", "url": "https://cs.wikipedia.org/wiki?curid=213027", "title": "Zeman", "text": "Zeman\n\nSlovo zeman má více významů:\n\n\n"}
{"id": "213030", "url": "https://cs.wikipedia.org/wiki?curid=213030", "title": "Sporting CP", "text": "Sporting CP\n\nSporting Clube de Portugal (mezinárodně známý též jako Sporting Lisabon) je portugalský fotbalový klub z Lisabonu založený roku 1906. V Primeira Lize patří k popředním klubům. Své domácí zápasy hraje na Estádio José Alvalade. Klubové barvy jsou bílá a zelená.\n\nSporting je také pravidelným účastníkem evropských pohárů – Ligy mistrů a Evropské ligy.\n\nSporting byl založen v roce 1906. Za zrodem Sportingu stál legendární José Alfredo Holtreman Roquette (známější jako José Alvalade), jehož jméno je uvedeno v samotném názvu stadionu. Tomu v zakládání klubu pomohl jeho dědeček, který byl šlechtického stavu. Už následující rok se prvně střetl se svým budoucím rivalem Benficou, která tehdy hrála pod názvem \"Sport Lisboa\". V prosincovém utkání musela Benfica čelit tomu, že 8 jejích bývalých fotbalistů nastoupilo už ve dresu Sportingu. Jeden z nich, Candido Rodrigues, vstřelil úvodní branku a dopomohl k vítězství Sportingu 2:1 poté, co si vlastní gól vstřelil zakladatel klubu Benficy a zároveň její záložník Cosme Damiao. V červnu 1922 narazil Sporting poprvé na budoucího rivala FC Porto, a to v pohárovém utkání. První zápas rozhodl hráč Porta Tavares Bastos, který dvěma góly zařídil výhru 2:1. Sportingu se sice podařilo vyhrát domácí odvetu, ve třetím zápase v Portu však domácí opět vyhráli – tentokrát 3:1 – a získali svou první trofej vůbec. V roce 1923 vybojoval Sporting svoji první trofej, když ve finále portugalského poháru porazil tým Académica.\n\nVe 30. letech nabrala rivalita s FC Porto na intenzitě. V roce 1936 uštědřilo Porto Sportingu vysokou ligovou porážku 10:1, další sezónu to Sporting Portu oplatil výsledkem 9:1. Mimo to Sporting vyhrál ligu v letech 1934, 1936 a 1938. Zlatou érou se ale stala 40. léta a 50. léta, kdy lisabonský celek získal celkem 10 titulů. Osu týmu tvořili fotbalisté Jesus Correia, Albano Pereira, Fernando Peyroteo, Manuel Vasques a José Travassos. Během 60. let se Sporting ocitl ve stínu lisabonského rivala Benficy, která do svého týmu zlanařila „Černého pantera“ Eusébia, který pak v Benfice působil od roku 1960 do roku 1975. V tomto období se Sporting zmocnil ligového titulu jen 4× (1962, 1966, 1970, 1974). Přesto se klub dočkal úspěchu na evropské scéně, a to v sezóně 1963/64, kdy získal Pohár vítězů pohárů poté, co v opakovaném finále zdolal maďarský MTK Budapešť.\n\nPo titulech v roce 1980 a 1982 přišlo hluché období, kdy se tomuto týmu z Lisabonu nepodařilo vyhrát portugalskou ligu takřka dvacet let.\n\nV závěru ročníku 1999/2000 ukořistil Sporting po dlouhé době titul. V lednu 2001 začala výstavba nového stadionu a opět byl stadion pojmenovaný po Josém Alvaladem. V ročníku 2001/2002 byl tým posílen brazilským útočníkem Máriem Jardelem, který o pár měsíců dříve nastupoval za FC Porto. Jardel hrál velkou roli při zisku dodnes (k únoru 2019) posledního ligového titulu, sám si došel pro Zlatou kopačku, která se uděluje nejlepšímu střelci Evropy za daný rok. Jardel za onu sezónu vstřelil celkově 42 branek. Sporting navíc opanoval též portugalský pohár, čímž získal double. O několik týdnů později Sporting zvítězil také v portugalském Superpoháru. V létě 2003 byl stadion pro EURO 2004 dokončen, tým však opustil Jardel, který zamířil do anglického Boltonu.\n\nOd sezóny 2003/2004 tak hraje Sporting na svém novém stadionu. V sezóně 2004/2005 se týmu podařilo postoupit až do finále Poháru UEFA, přičemž finálový zápas se hrál právě na novém stadionu Sportingu. Ačkoli lisabonský klub vedl díky trefě Rogéria, CSKA Moskva utkání otočilo a vyhrálo 3:1. Posléze se v rámci domácí ligy čtyři po sobě jdoucí sezóny (2005/2006 až 2008/2009) umístil na druhé příčce za Portem. V sezónách 2006/2007 a 2007/2008 se stal vítězem domácího poháru po výhře nad Belenenses Lisabon, respektive nad FC Porto. Přesto, že maximem posledních let bylo druhé ligové místo, dosáhl Sporting na výhru v domácím poháru v roce 2015.\n\nNa jaře 2018 Sporting neuspěl v Evropské lize, když ve čtvrtfinále nestačil na pozdějšího vítěze Atlético Madrid. Neuspěl ani v domácí lize, získal až třetí místo, čímž přišel o Ligu mistrů pro další sezónu. Během tréninku v půlce května se stal trenér Jorge Jesus se svými svěřenci cílem útoku přibližně 50 fanoušků v kapucích s tyčemi a opasky, kteří byli nespokojení s výkony mužstva. Následoval exodus několika fotbalistů, trenéra Jorgeho Jesuse a odchod ředitele Bruna de Carvalha.\n\nV sezóně 2018/19 byl Sporting nasazen do základní skupiny Evropské ligy, kde se postupně střetl s Arsenalem, Poltavou a Karabachem. Ze skupin postoupil ze druhého místa, v šestnáctifinále na něj čekal španělský Villareal. Sporting začal první utkání na domácí půdě, ale podlehl Španělům 0:1.\n\n\n\n"}
{"id": "213031", "url": "https://cs.wikipedia.org/wiki?curid=213031", "title": "Olindo Guerrini", "text": "Olindo Guerrini\n\nOlindo Guerrini (14. říjen 1845, Forlì - 21. říjen 1916, Bologna) byl italský básník. Publikoval také pod pseudonymy Lorenzo Stecchetti (pod kterým je nejznámější), Marco Balossardi nebo Argia Sbolenfi.\n\nNarodil se ve Forlì, ale vyrostl v Ravenně, po vystudování práv se věnoval literatuře, stal se knihovníkem na Univerzitě v Bologni. Jeho hlavní dílo, básnická sbírka \"Postuma\", vyšla v roce 1877. Publikoval ji pod jménem Stecchetti, vydával ji za výbor z pozůstalosti svého fiktivního „zemřelého“ přítele. Následovaly \"Polemici\" (1878), \"Alcuni canti popolari romagnoli\" (1890) a další díla. Jeho význam spočívá především v tom, že byl duchovním vůdcem italského verismu.\n"}
{"id": "213046", "url": "https://cs.wikipedia.org/wiki?curid=213046", "title": "Forest Stewardship Council", "text": "Forest Stewardship Council\n\nForest Stewardship Council (FSC) je mezinárodní nezisková organizace. Založena byla v roce 1993, sídlo má v Bonnu. Uděluje také značku označující výrobky, které vznikly v souladu se zásadami udržitelného lesního hospodaření.\n\nCertifikační systém FSC vznikl v roce 1993 z iniciativy zástupců mezinárodních ekologických organizací, velko- i maloobchodníků se dřevem, lesníků, dřevozpracujícího průmyslu, sdružení domorodých obyvatel, odborů a certifikačních organizací z celého světa. Základní myšlenkou organizace FSC je podporovat environmentálně odpovědné, sociálně přínosné a ekonomicky životaschopné obhospodařování lesů celého světa, a tím napomoci chránit mizející, ohrožené a devastované světové lesy.\n\nZajišťující organizací pro ČR je Občanské sdružení FSC ČR (dříve Pracovní skupina pro certifikaci lesů FSC v ČR). Je to nevládní nezisková organizace, která podporuje přírodě blízké lesní hospodaření prostřednictvím certifikace lesů a podniků ve zpracovatelském řetězci dřeva, propaguje jejich výrobky ze dřeva (s logem FSC) a poskytuje poradenství při certifikaci lesů a dřevozpracujících podniků podle principů FSC. Organizace vytvořila a reviduje Český standard FSC pro přírodní a sociálně-ekonomické podmínky České republiky. Na tomto úkolu pracuje komise, rozdělená podle převažujícího zájmu odborníků na tři sekce (ekonomickou, sociální a ekologickou), která monitoruje certifikační proces na území České republiky a vydává elektronický magazín \"Dobré dřevo\" a informační materiály pro odbornou i spotřebitelskou veřejnost. Vydala také knihu o přírodě blízkém lesním hospodaření.\n\nOrganizace FSC vytvořila 10 celosvětově platných principů a 56 kritérií pro lesní hospodaření. Na jejich základě jednotlivé národní pobočky FSC ve spolupráci s odborníky vytvářejí národní standardy FSC. V zemích, kde dosud nebyl vytvořen či schválen národní standard FSC, certifikují certifikační firmy na základě obecných standardů, vycházejících z mezinárodního standardu FSC. Pro Českou republiku byl již národní pobočkou FSC ČR, o.s. vytvořen \"Český standard FSC\", podle kterého se od 30. srpna 2006 certifikují lesní majetky FSC.\n\nCertifikace FSC představuje systém jednak lesní certifikace, jednak certifikace spotřebitelského řetězce s celosvětovou působností a podporou environmentálních organizací jako Světový fond na ochranu přírody, Přátelé Země nebo Greenpeace, stejně jako velkých obchodních řetězců, jako je Hornbach, IKEA, B&Q či Home Depot.\n\n1. Lesní certifikací systémem FSC se rozumí proces kontroly konkrétního lesa za účelem zjištění, zda je obhospodařován v souladu se standardem FSC. Jestliže tomu tak je, má vlastník lesa právo používat pro dřevo ze svého lesa logo, které na trhu jeho dřevo odliší od dřeva nejasného původu. V červnu 2009 bylo celkem certifikováno přes 114 milionů hektarů lesa v 82 zemích světa, z toho zhruba polovina rozlohy připadá na Evropu.\n\n2. Prostřednictvím certifikace zpracovatelského (spotřebitelského) řetězce (C-o-C, chain of custody) je možno zaručit, že konečný výrobek pochází z lesů s certifikátem FSC. V praxi to znamená, že každý zpracovatel ve zpracovatelském řetězci od lesa k zákazníkovi musí získat certifikát FSC. To dává zákazníkovi jistotu, že kupuje výrobek z šetrně obhospodařovaných lesů.\n\nVýrobky s logem FSC představují ve většině západoevropských zemí několik procent trhu. Prodává se více než 20 000 druhů výrobků s logem FSC. Certifikát FSC má dnes oprávnění používat přes 32 000 firem ve zpracovatelském řetězci (dřevozpracovatelé mající certifikát FSC). Na trhu najdeme FSC certifikované hračky, nábytek, okna, dveře, schody, železniční pražce, zahradní nábytek, nábytek do domácností, kanceláří, potřeby pro kutily nebo kuchyňské náčiní. Stavějí se domy a mosty ze dřeva FSC. Velký rozmach zaznamenává výroba certifikovaného papíru a vydávání knih, časopisů a jiných publikací na FSC papíru.\n\nV Česku se ve srovnání se sousedními zeměmi certifikace FSC uplatňuje méně. Certifikát vlastní Školní lesní podnik Masarykův les Křtiny brněnské Mendelovy zemědělské a lesnické univerzity, Lesy města Prahy, sdružení obecních a soukromých lesů Svitavsko a Správa Krkonošského národního parku. Certifikát FSC vlastnilo v roce 2017 211 dřevozpracujících firem, a 2 % českých lesů.\n\nStátní společnost Lesy ČR, která vlastní zhruba polovinu lesních porostů v ČR, tento certifikát dosud nevyužívá, pod tlakem nábytkářských společností, jako například IKEA nebo XXXLutz však v roce 2018 jeho zavedení začala zvažovat. Do té doby využívaly konkurenčního certifikačního systému PEFC z roku 1999.\n\nNěkteré mezinárodně známe ekologické organizace přestaly FSC podporovat. Jsou to například FERN, Friends of the Earth UK, ROBINWOOD, Swedish Society for Nature Conservation, Rainforest Rescue, Association for the Ecological Defence of Galicia a další. Report Greenpeace poukazuje na kontroverzní certifikáty. Roku 2008 Simon Counsel, ředitel Rainforest Foundation Fund, FSC označil za „Enron lesnictví“. Ten také spoluprovozuje vůči FSC kritický web FSC-Watch, který v tom vidí i greenwashing. FSC certifikace je výhodná pro velké firmy, což brání konkurenci a je vlastně i proti-ekologické. Roku 2012 pouze 8,7 % certifikátů bylo v lesích vlastněních místními komunitami a 0,1 % v lesích vlastněných původními obyvateli. Roku 2012 Resolute Forest Products s nejvíce FSC certifikovanými lesy bylo obviněno z nezákonné těžby a porušování práv původních obyvatel.\n\n\n"}
{"id": "213049", "url": "https://cs.wikipedia.org/wiki?curid=213049", "title": "Wilhelm Emil Fein", "text": "Wilhelm Emil Fein\n\nWilhelm Emil Fein (16. ledna 1842, Ludwigsburg – 6. října 1898, Stuttgart) byl německý podnikatel a konstruktér; mimo jiné vyrobil první ruční elektrickou vrtačku na světě.\nWilhelm Emil Fein se narodil v Ludwigsburgu v rodině učitele. základy vzdělání zaměřeného na mechaniku a strojírenství získal ve stuttgartské dílně C. Geigera. Poté pobýval nějaký čas v Karlsruhe a Göttingenu a nakonec přišel do Berlína k firmě Siemens & Halske. \n\nV Londýně svá učednická léta zakončil u Charlese Wheatstonea. Wilhelm Eisenlohr, profesor Polytechniky v Karlsruhe, mu doporučil založení vlastní firmy. V roce 1867 založil se svým bratrem Carlem v Karlsruhe dílnu s názvem \"C. & E. FEIN\" pro výrobu různých elektrických přístrojů. Firma se o tři roky později přestěhovala do Stuttgartu. V roce 1895 zde Wilhelm vyvinul a postavil první ruční elektrickou vrtačku. Od roku 1875 vyvíjel a v roce 1878 i instaloval první elektrický požární hlásič v Norimberku, o rok později i ve Stuttgartu. Telefon využívající magnet ve tvaru podkovy si nechal v roce 1879 patentovat.\n\nPo roce 1880 se věnoval zlepšování svých přístrojů poháněných elektřinou vyráběnou dynamem, a v roce 1885 vyvinul první přenosný telefonní přístroj pro armádu. O tři roky později vydal i svou knihu \"Elektrische Apparate, Maschinen und Einrichtungen\". Dva roky nato mu byla propůjčena württemberská státní medaile. Firma Fein vzkvétala, v roce 1883 vyrobila svůj stý přístroj, za devět let už jich měla „na kontě“ tisíc.\n\nV roce 1895 zkonstruoval první ruční elektrickou vrtačku na světě, jeho syn Emil vyrobil o dva roky později i první stolní elektrickou vrtačku. \n\nWilhelm Emil Fein zemřel 6. října 1898 ve Stuttgartu. Jeho firmu převzal syn Emil.\n\n"}
{"id": "213050", "url": "https://cs.wikipedia.org/wiki?curid=213050", "title": "Frýgie", "text": "Frýgie\n\nFrýgie (zastarale Frygie, adjektiva \"frygický\", zast. \"fryžský\") je historický název území, které se rozkládá v západní části Anatolské vysočiny na území současné Turecké republiky. Již ve 12. století př. n. l. se zde usadili Frygové, kteří v 8. století př. n. l. založili své království (doba největšího rozkvětu – panování krále Midase). Během staletí byla pod nadvládou postupně Peršanů, Makedonců a Římanů.\n\nFrygové podle Homéra žili na území při řece Sangarius (nyní Sakarya), třetí nejdelší řeky v Malé Asii, která na severozápadě ústí do Černého moře. Později bylo za Frygii označováno území na západ od řeky Halys (nyní Kizilirmak) a na východ od Lýdie a Mýsie.\n\nVe 12. století př. n. l. byly tzv. mořské národy vytlačeny z Balkánu a postupovaly na jih do Malé Asie a některé až do Egypta. Zapříčinily i zhroucení mocné Chetitské říše. Jedním z těchto „národů“ byli i Frygové a ti se na území, které dříve patřilo Chetitům, usadili. Centrem frýžského osídlení bylo město Gordion.\n\nAsyrské prameny mluví o králi Mitovi, který je pravděpodobně totožný s fryžským králem Midasem. Asyrské prameny také zaznamenávají, že byl v roce 709 př. n. l. spojencem Sargona II. V 8. století př. n. l. založili Frygové království, které přežilo i invazi Kimmeriů a přetrvalo až do vzestupu Lýdie (7. století př. n. l.). Během vlády králů Midase a Gordia navázalo nezávislé frýžské království těsné obchodní styky se svými východními sousedy a s Řeky na západě. Téměř osudným se jim stal vpád kočovných Kimmeriů na přelomu 8. a 7. století př. n. l. Hérodotos říká, že město Gordion bylo spáleno a vypleněno roku 696 př. n. l. Vykopávky odhalily, že město bylo skutečně vypáleno někdy kolem roku 675 př. n. l. Avšak fryžská kultura nepřestala vzkvétat a přetrvala v malých fryžských královstvích, která existovala ještě asi 50 let.\nKolem roku 620 př. n. l. vyhnali Lýdové Kimmerie a ovládli Frygii. Celou ji však dlouho neovládali, protože již v roce 585 př. n. l. dobyli východní Frygii Médové.\n\nBěhem vlády lýdského krále Kroisa (560-546 př. n. l.) zůstala Frygie součástí říše, která se na východě rozšířila až k řece Halys.\nV roce 546 př. n. l. byl Kroisos poražen a Frygie přešla pod nadvládu Peršanů. Po ustanovení satrapií Dáreiem I. se centrem Fryžské satrapie stalo město Dascylion.\n\nAlexandr Veliký prošel Gordiem v roce 333 př. n. l. a rozsekl v něm pověstný Gordický uzel. Podle pověsti ten, kdo ho rozváže, získá vládu nad Asií. Po Alexandrově smrti byla Frygie přidělena Antigonovi a byla jedním z center jeho říše. Po Antigonově porážce v bitvě u Ipsu, která se odehrála právě ve Frygii, přešla Frygie do moci Seleukovců. V roce 278 př. n. l. v se do Frygie dostávají Galové a celá oblast je podle nich přejmenována na Galatii. Západní část Frygie přešla do moci Pergamu a v roce 133 př. n. l. se stala součástí Římské říše.\n\n"}
{"id": "213054", "url": "https://cs.wikipedia.org/wiki?curid=213054", "title": "Paul Morphy", "text": "Paul Morphy\n\nPaul Charles Morphy (22. června 1837, New Orleans, Louisiana – 10. července 1884 tamtéž) byl americký šachista, neoficiální mistr světa své doby. Některými bývá považován za největšího šachistu všech dob.\n\nPaul Charles Morphy se narodil v New Orleansu ve státě Louisiana jako syn úspěšného advokáta. Od osmi let hrál s nejlepšími hráči ve městě, sehrál s nimi stovky partií a ve třinácti letech byl nejlepším místním hráčem a jedním z nejlepších hráčů v USA. Například v rozmezí let 1849–1850 sehrál přes padesát partií s Eugènem Rousseauem a vyhrál většinu z nich. Když roku 1850 zavítal do New Yorku maďarský šachista Johann Jacob Löwenthal, považovaný za jednoho z nejsilnějších evropských hráčů, Morphy jej i přes své mládí překvapivě porazil 2:0 (=1).\n\nSvou závratnou, ale krátkou šachovou kariéru zahájil Morphy v roce 1857, kdy zvítězil v New Yorku na turnaji při prvním americkém šachovém kongresu. Na turnaj bylo pozváno šestnáct nejlepších amerických hráčů, hrálo se vyřazovacím způsobem (na postup bylo nutno vyhrát tři partie, na vítězství ve finále pět partií), Morphy lehce porazil všechny své soupeře a vybojoval si tak titul mistra USA v šachu. V prvním kole turnaje porazil Morphy Jamese Thompsona 3:0, ve druhém kole Alexandra Beauforta Meeka rovněž 3:0, v semifinále Theodora Lichtenheina 3:0 (=1) a ve finále Louise Paulsena 5:1 (=2).\nPo svém vítězství v New Yorku toužil Morphy sehrát zápas s Howardem Stauntonem, kterého i přes slávu Adolfa Anderssena považoval za nejsilnějšího šachistu světa. Když Staunton odmítl pozvání do USA s tím, že jako neprofesionální hráč nemůže na dlouhou dobu opustit své zaměstnání, odjel Morphy v červnu roku 1858 do Anglie dohodnout střetnutí se Stauntonem osobně. V Anglii šel Morphy od vítězství k vítězství:\n\nZápas se Stauntonem se Morphymu však vyjednat nepodařilo. Staunton se zápasu vyhýbal a s Morphym sehrál jen dvě konzultační partie, kdy na jedné straně šachovnice zasedli Morphy s Barnesem a na druhé Staunton s Owenem, přičemž Morphy a Barnes obě partie vyhráli.\n\nProtože zápas se Stauntonem byl v nedohlednu (Staunton se namísto zápasu s Morphym zúčastnil koncem srpna roku 1858 vyřazovacího turnaje při druhém šachovém kongresu Britské šachové asociace v Birminghamu, přičemž Morphy účast na tomto turnaji odmítl, aby Stauton nemohl tvrdit, že tento turnaj nahradil jejich společný zápas), rozhodl se Morphy koncem srpna odjet do Paříže. Před odjezdem ještě sehrál v Birminghamu simultánku naslepo s výsledkem 6:1 (=1).\n\nV Paříži v Café de la Régence se Morphy nejprve střetl s předním německým šachistou Danielem Harrwitzem s výsledkem 5:2 (=1). Harrwitz sice vyhrál první dvě partie, pak však z dalších šesti pět prohrál a zápas vzdal. Protože během zápasu Harrwitz neustále požadoval oddechový čas a odkládal partie, sehrál Morphy v Café de la Régence další simultánku naslepo, tentokrát ještě s lepším výsledkem 6:0 (=2).\nPoté následovala další série vítězství:\n\nVelmi známá je operní partie, kterou Morphy vyhrál v roce 1858 v Paříži v budově pařížské opery (Opéra Le Peletier) proti dvěma konzultujícím aristokratům, německému emigrantovi, sesazenému vévodovi z Brunšviku a Lüneburgu Karlu II. a hraběti Isouardu de Vauvenargues.\n\nProtože Staunton definitivně odmítl k zápasu nastoupit, potřeboval Morphy k potvrzení světového prvenství porazit ještě Adolfa Anderssena, který však již šest let šachy na vrcholové úrovni nehrál. Přesto Adolf Anderssen během vánočních prázdnin roku 1858 do Paříže přijel. S Morphym sehrál během devíti dnů (od 20. do 28. prosince) jedenáct partií s celkovým výsledkem 2:7 (=2) ve svůj neprospěch..\nPočátkem roku 1859 porazil ještě Morphy v Paříži Angličana Augusta Mongrediena 7:0 (=1) a pak se v květnu triumfálně navrátil zpět do vlasti. Zde ho okázale uvítali přední představitelé americké vědy a kultury v čele s básníkem Henrym Wadsworthem Longfellowem, protože pro veřejnost byl Morphy prvním Američanem, který ve svém oboru dokázal předstihnout Evropany. Při slavnostním ceremoniálu byl Morphy nazván mistrem světa v šachu, což bylo poprvé v historii, kdy byl tento titul použit.\n\nPo vypuknutí občanské války v USA se Morphy rozhodl nezúčastnit se bojů na straně Jihu. Odcestoval na Kubu a později opět do Francie, kde se však již začala projevovat jeho duševní choroba. Od roku 1860 se přestal zúčastňovat významných šachových turnajů (především nepřijel na turnaj v Londýně v roce 1862, který definitivně navrátil Adolfa Anderssena zpět na první příčku v žebříčku světových šachistů) a po návratu do Ameriky na šachy postupně zcela zanevřel. Přispělo k tomu bezesporu i to, že americká společnost nepřijala Morphyho jako advokáta, protože šachy byly tehdy ještě považovány za zábavu nedůstojnou „seriózního“ člověka. Poslední šachové partie sehrál Morphy v roce 1869 v New Orleansu s Charlesem Amadeem Maurianem (1838–1912), svým nejčastějším soupeřem, s výsledkem 6:2.\n\nPřed smrtí trpěl Morphy utkvělými představami, záchvaty melancholie, později i paranoiou. Zemřel ve čtyřiceti sedmi letech na mozkovou mrtvici.\n\nZa svůj život sehrál Morphy 227 soutěžních partií a zvítězil v 83 procentech z nich. Morphyho úspěch byl založen na kombinaci skvělého útočného umění a zdravé strategie; intuitivně chápal, jak se má útok správně připravit. Jeho závratná šachová kariéra trvala v podstatě něco málo přes dva roky. Jeho pojetí šachu bylo však na svou dobu převratné a obohatilo šachovou teorii ve všech fázích šachové partie. Morphy měl vynikající techniku hry a překonával své soupeře v koncovkách. Zároveň ale pochopil, že nejdůležitější podmínkou úspěchu v šachové partii je mobilizace sil v zahájení. Nebál se dobře vypočítaných obětí, věděl o významu centra šachovnice a otevřených drah pro figury. Dokázal skvěle útočit, přitom však základním principem jeho stylu nebyl útok na krále, ale poziční, zpravidla nátlaková, ale velmi promyšlená hra.\n\n\n\n"}
{"id": "213064", "url": "https://cs.wikipedia.org/wiki?curid=213064", "title": "Snurfer", "text": "Snurfer\n\nSnurfer byl první předchůdce snowboardu. Snurfer vynalezl v roce 1965 Sherman Poppen. Hledal přes zimu zábavu pro své děti, když ho jeho jedenáctiletá dcera inspirovala jízdou na saních ve stoje k sestrojení zvláštního prkna - snurferu. Nejprve sešrouboval dvě lyže k sobě, později nahradil běžné lyže vodními a na špičku přimontoval provázek, který jezdec držel při jízdě. Tímto provázkem byl snurfer ovládán. Poppenova žena tento vynález nazvala „snurfer“ a jeho děti si ho brzy oblíbily.\n\nBrzy chtěli i kamarádi jeho dětí vlastní snurfery a postupně vznikal zájem o tyto výrobky. To vedlo Shermana Poppena k založení firmy Brunswick, která vyráběla snurfery komerčně. Maloobchodní cena byla okolo $10-$30. V letech 1966-1976 prodal Poppen půl milionu snurferů.\n\nPoppen v 70. letech uspořádal závody v jízdě na snurferu, kterých se zúčastnili jezdci z celé Ameriky. \n\n"}
{"id": "213065", "url": "https://cs.wikipedia.org/wiki?curid=213065", "title": "James G. Flanagan", "text": "James G. Flanagan\n\nJames G. Flanagan je americký kulturní antropolog a etnolog.\n\nNa University of Southern Mississippi vyučuje obor antropologie. Zabývá se příbuzenstvím u kmene Haruai (Papua-Nová Guinea) a politickou antropologií. Vede také program irských studií – Summer Irish Studies Program.\n\n\n"}
{"id": "213067", "url": "https://cs.wikipedia.org/wiki?curid=213067", "title": "Šánidar", "text": "Šánidar\n\nŠánidar je archeologická lokalita v severním Iráku v pohoří Zagros. V letech 1957 - 1961 v jeskyni Šánidar provedla výkopy americká expedice pod vedením Ralpha Soleckého z Columbia University. Objevila tu nejstarší kostru neandertálce na území Iráku starou 60 až 80 000 let. Zároveň je toto místo významnou lokalitou období protoneolitu.\n\nNakonec tu bylo objeveno celkem devět koster neandertálců z různých období osídlení jeskyně. Dokládají, že u těchto neandertálců již existovaly pohřební ceremonie a mrtvým bývaly vkládány do hrobu květiny. Tyto kostry jsou označovány jako Šánidar 1 až 9. Nejvýznačnější jsou kostry 1 a 4.\n\nNejstarší kostrou byla kostra pojmenována archeology jako „Nandy“. Patřila muži ve věku 40 - 50 let, který byl stižen řadou anomálií. Neměl levou ruku, možná se jednalo o vrozenou vadu. Postiženou měl i levou nohu a musel na ni napadat, na pravé ruce měl několik zhojených zlomenin, těžkou ránu utrpěl do obličeje v oblasti očního důlku, utrpěl zde zlomeninu a jistě pak byl zčásti nebo zcela slepý na levé oko. To, že i takto postižený ještě řadu let žil, dokazuje na sounáležitost neandertálské tlupy.\n\nDalší kostry jeví známky pádu ze skály, které byly příčinou úmrtí. Jejich hroby dokazují, že už existoval jistý pohřební ritus s obřadným pochováním, obložením mrtvoly velkými kameny, velkým ohněm a hostinou, o níž svědčí zlomky zvířecích kostí kolem. Významná je v tomto směru kostra Šánidar 4, objevená roku 1960, kdy byla po devíti letech provedena pylová analýza interiéru hrobu. Bylo prokázáno, že zesnulému byly do hrobu dávány četné druhy rostlin s léčebnými účinky (topolovky, starček, hyacint) . Pokud se jednalo o rodového šamana, jak soudí archeologové, měl asi i v posmrtném životě pečovat o „zdraví“ předků rodu, kteří již odešli na věčnost. Mrtvý byl uložen na levém boku se skrčenýma nohama.\n\nProtoneolit začíná v severním Iráku kolem roku 9000 př. n. l. Nejstarší kultura - šánidar-karím-šáhirská - je zde zastoupena významnými nálezy jeskynního sezónního obydlí lidí, jejichž vývoj směřuje od lovecko-sběračského způsobu života k postupnému usazování a vesnicím prvních zemědělců a chovatelů dobytka. Šánadarské nálezy patří archeologické vrstvě B 1. Jestliže v zimě obývali lidé jeskyni v Šánidaru, letní sídliště bylo ve 4 km vzdálené osadě Záví Čemi.\n\nV Šánidaru je nejvýznamnější pohřebiště neolitických lidí. Ve 26 hrobech bylo zde nalezeno v nejvrchnější archeologické vrstvě celkem 35 lidských těl. Postupně byly zkatalogizovány a popsány v knize Ralpha a Rose Soleckých \"The Proto-Neolithic Cemetery in Shanidar Cave\". Nálezy zbytků pohřební výbavy umožnily dát nové pohledy na život lidí 9. tisíciletí př. n. l. Podle Soleckých tato jeskyně dokazuje velký význam oblasti Zagru na vývoj neolitu celého Předního východu.\n\n"}
{"id": "213070", "url": "https://cs.wikipedia.org/wiki?curid=213070", "title": "Adolf Anderssen", "text": "Adolf Anderssen\n\nKarl Ernst Adolf Anderssen (6. července 1818, Vratislav, tehdy Breslau v Prusku – 13. března 1879, tamtéž) byl německý šachový mistr, jeden z nejuznávanějších šachových mistrů 19. století.\n\nKarl Ernst Adolf Anderssen, povoláním profesor matematiky, pocházel z Pruska. Narodil se ve Vratislavi (tehdy Breslau), prožil zde prakticky celý život a také zde zemřel. Šachy se naučil hrát v devíti letech od svého otce, studoval partie J. B. Allgaiera a F. A. D. Philidora. Ještě na počátku čtyřicátých let hrál šachy zřídka a v cizině byl prakticky zcela neznámý. Roku 1845 prohrál zápas s Ludwigem Bledowem 4:0 (=1), ale již v roce 1848 remizoval s Danielem Harrwitzem 5:5 (=0).\nKdyž byl v roce 1851 z iniciativy Howarda Stauntona uspořádán v Londýně v rámci Světové výstavy první velký mezinárodní šachový turnaj, Anderssen v něm nečekaně zvítězil a přebral tak Stauntonovi titul neoficiálního mistra světa. Na turnaj bylo pozváno šestnáct předních světových šachistů, kteří byli rozlosování do osmi dvojic a hrálo se vyřazovacím způsobem. V prvním kole vyřadil Anderssen Němce Lionela Kieseritzkyho 2:0 (=1), v druhém kole maďarského mistra Józsefa Széna 4:2, v semifinále Howarda Stauntona 4:1 a ve finále dalšího anglického hráče Marmadukeho Wyvilla 4:2 (=1).\n\nBěhem turnaje sehrál Anderssen několik volných partií (tj. partií mimo soutěž) se svým soupeřem z prvního kola Lionelem Kieseritzkym. Jedna z nich proslula jako tzv. \"nesmrtelná partie (Immortal Game)\", jejíž průběh vychází z tehdejších názorů na šachové umění. Je romantický a s nádhernou kaskádou obětí: bílý hráč (Anderssen) obětoval téměř všechen materiál a svého soupeře porazil. O rok později dosáhl vítězství v jiné slavné neformální partii proti Jeanu Dufresnemu, která vešla do historie pod názvem \"nevadnoucí partie (Evergreen Game)\".\n\nZa nejsilnějšího hráče světa byl Anderssen považován až do roku 1858, kdy během vánočních prázdnin podlehl v Paříži jinému géniovi šachové hry Američanu Paulovi Morphymu 2:7 (=2). Na pomyslný šachový trůn se však vrátil znovu roku 1860 po odchodu Morphyho z vrcholné šachové scény. V roce 1861 porazil v Londýně v rakouského šachového mistra Ignaze Kolische 4:3 (=2) a svojí pověst nejlepšího světového hráče potvrdil vítězstvím na významném mezinárodním turnaji v Londýně v roce 1862, kde v konkurenci dalších třinácti předních světových šachistů získal dvanáct bodů ze třinácti.\n\nMezi Anderssenovými soupeři na tomto turnaji byla i nově vycházející šachová hvězda Rakušan Wilhelm Steinitz, který se brzy stal jeho vážným konkurentem. K jejich vzájemnému zápasu došlo v Londýně v létě roku 1866, přičemž bylo dohodnuto, že vítězem se stane ten, kdo první vyhraje osm partií. Steinitz v zápase zvítězil v poměru 8:6 (=0).\n\nPřestože Steinitz nepodával v bezprostředně následujících letech výkony, opravňující ho považovat se za neoficiálního mistra světa, Anderssenovi již nebyl tento pomyslný titul nikdy zpět navrácen, a to i přes jeho vítězství na silně obsazeném turnaji konaném v roce 1870 v Baden-Badenu, kde Steinitze dokonce dvakrát porazil. Svou roli v tom jistě sehrála i jeho porážka v zápase s Johannem Zukertortem v roce 1871 v poměru 2:5 (=0)\n\nAdolf Anderssen byl i jedním ze zakladatelů dnešního kompozičního šachu a ve své době patřil k nejlepším šachovým skladatelům. Roku 1864 založil s Gustavem Neumannem \"Neue Berliner Schachzeitung\".\n\n\n"}
{"id": "213073", "url": "https://cs.wikipedia.org/wiki?curid=213073", "title": "Alonzo G. Decker", "text": "Alonzo G. Decker\n\nAlonzo Galloway Decker Sr. (16. ledna 1884, Baltimore, Maryland – 18. března 1956, Towson) byl americký podnikatel, vynálezce a teosof.\n\nSpolečně se S. Duncanem Blackem založil Decker v roce 1910 v Baltimoru zámečnickou dílnu s názvem \"Black & Decker Manufacturing Company\". V roce 1914 vymyslel pistolovou rukojeť pro ruční elektrickou vrtačku. Rukojeť měla i vestavěný spínač; tento systém se na vrtačkách používá až do současnosti. O tři roky později si nechal vynález patentovat. V Towsonu (předměstí Baltimoru) firma postavila svou první továrnu na výrobu elektrického nářadí. V následujících letech společnost celosvětově expandovala. Po Blackově smrti v roce 1951 zůstal Decker v čele firmy až do své smrti v roce 1956.\n\n3. dubna 1929 se stal členem \"Teosofické společnosti Adyar\" a byl jejím členem až do své smrti.\n\nJeho syn \"Alonzo Galloway Decker Jr.\" (1908-2002), stál v čele společnosti v letech 1960 až 1975.\n\n"}
{"id": "213075", "url": "https://cs.wikipedia.org/wiki?curid=213075", "title": "Václav Jirásek (fotograf)", "text": "Václav Jirásek (fotograf)\n\nVáclav Jirásek (* 1965, Karviná) je český fotograf. Vystudoval obor užitá grafika na Střední uměleckoprůmyslové škole v Brně (1984) a malbu u Jiřího Načeradského na Akademii výtvarných umění v Praze. Fotografuje od roku 1988. Vedle inscenované, portrétní a krajinářské fotografie se věnuje také fotografování architektury.\n\nFotograf ve svobodném povolání, žije v Praze. Je spoluzakladatelem fotografické skupiny Bratrstvo. Tu založili v roce 1989 brněnští výtvarníci Martin Findeis, Václav Jirásek, Petr Krejzek, Roman Muselík a Zdeněk Sokol. K fotografování přistupovali spíše z pohledu malíře nebo z pohledu amatéra. Na konci 80. let vytvářeli přehnané historizující motivy s odkazem k agitačním postavám socialistického realismu 50. let 20. století.\nVe fotografii je autodidakt. V současnosti pracuje převážně s fotografií bez tematického vymezení. Společným jmenovatelem jeho prací je zájem o mystérium, masku, ironii, dekadenci a recyklaci umění.\n\nVe svém cyklu \"Industria\" dokumentoval interiéry zanikajících továren, prostory převážně metalurgických provozů v celé jejich monumentalitě, rozkladu, zmaru a současné opuštěnosti (například ČKD Blansko, Třinecké železárny nebo Poldi Kladno). Projekt měl dvě části, v prvním dokumentoval architekturu, industriální prostředí a intimní zázemí pracujících lidí. Ve druhé části portrétoval polopostavy pracujících lidí před plochou nebo zdí.\n\n\n\nFotografie Václava Jiráska byly součástí výstavy ze sbírek PPF \"Obrazy z dějin fotografie české\" v Galerii Václava Špály, 2011.\n\n\n\n"}
{"id": "213081", "url": "https://cs.wikipedia.org/wiki?curid=213081", "title": "Violka bahenní", "text": "Violka bahenní\n\nViolka bahenní (\"Viola palustris\") je vytrvalá bylina z čeledi violkovité (\"Violaceae\"). Dorůstá výšky nejčastěji 5-10 cm. Oddenek je dlouhý a plazivý, rostlina má dlouhé podzemní výběžky. Listy jsou jednoduché, čepele listů jsou nápadně okrouhlé až ledvinité, na okraji jemně vroubkované až trochu pilovité. Lodyha se nevytváří, listy jsou pouze v přízemní růžici. Na bázi listů jsou palisty, které jsou vejčitě kopinaté až vejčité, na okraji jsou celokrajné, vzácně malinko zubaté. Na květní stopce 2 listénce, umístěné pod polovinou či v polovině délky květní stopky. Květy jsou nevonné. Přívěsky kališních lístků jsou krátké a zaokrouhlené. Korunní lístky jsou nejčastěji bledě fialové, někdy s bělavým nádechem, ostruha je krátká a celkem silná, také světle fialová. Čnělka je na vrcholu terčovitě rozšířená. Kvete od dubna do června. Plodem je tobolka.\n\nRoste hlavně v severní a střední Evropě, na jih souvisle až po Alpy, ale roztroušené výskyty jsou i ve Španělsku a snad dokonce i v severní Africe. Na východ sahá její areál zhruba po Ural, roste také na Islandu, v jižním Grónsku a přesahuje až do Severní Ameriky na poloostrov Labrador. Mapa viz\n\nV ČR roste roztroušeně ve středních a vyšších polohách oblastí, kde má vhodná stanoviště. V suchých teplých územích (a tím více na bazických substrátech) často chybí, např. Pavlovské vrchy, České středohoří, vzácná je i v moravských Karpatech, kde roste hlavně v SV části Beskyd. Je to druh rašelinišť a pramenišť (zvláště zrašelinělých), vyhovují jí kyselé substráty. Občas roste i v jiných mokřadních společenstvech nebo ve smrkových olšinách. V ČR se vyskytuje se od středních poloh, vzácně nížin, až do horských poloh (do 1 350 m n. m.).\n\n\n \n"}
{"id": "213084", "url": "https://cs.wikipedia.org/wiki?curid=213084", "title": "Závod míru", "text": "Závod míru\n\nZávod míru (slovensky \"Preteky mieru\", rusky \"Велогонка Мира\", polsky \"Wyścig Pokoju\", německy \"Friedensfahrt\", francouzsky \"Course de la Paix\") byl největší amatérský cyklistický závod po 2. světové válce ve východní Evropě. Konal se od roku 1948, zprvu na území Polska a Československa, od 50. let se přidalo také východní Německo a v 80. letech i Sovětský svaz. Poslední ročník 2006 byl závodem kategorie 2.HC UCI. Od roku 2007 byl závod z finančních důvodů ukončen.\n\nProbíhal vždy v květnu od roku 1948, nejdříve na trase Varšava – Praha a Praha – Varšava. Byl organizován státními deníky-orgány komunistických stran: \"Trybuna Ludu\" (Polsko, dříve \"Głos Ludu\") a \"Rudé právo\" (Československo) a také cyklistickými svazy Polska a Československa. Od roku 1952 se stal spoluorganizátorem německý deník-orgán SED \"Neues Deutschland\" a cyklistický svaz NDR. Od té doby vedla trasa závodu mezi městy Varšava, Berlín a Praha (každoročně začínal v jednom z nich). V letech 1985–1986 byl spoluorganizátorem také sovětský deník \"Pravda\" a cyklistický svaz SSSR (roku 1985 se jely etapy v Moskvě a 1986 v Kyjevě, přičemž v Kyjevě byli cyklisté přinuceni startovat, přestože jen o několik dní dříve došlo k černobylské havárii, a všichni účastníci i diváci byli zasaženi radioaktivním spadem).\n\nPro ročník 1989 se plánovala nová trať Paříž–Moskva, která měla připomenout dvousté výročí Velké francouzské revoluce. Pořadatelé počítali s účastí profesionálních jezdců i financováním závodu sponzorskými firmami. Mezinárodní cyklistická unie však návrh zamítla. \n\nOd roku 1993 byl závod organizován pouze v Česku, přičemž část etap vedla v Polsku a Německu. V roce 2004 trasa závodu poprvé vedla přes území Belgie. V roce 2005 se závod z důvodu finančního krachu nekonal. V roce 2006 trasa závodu poprvé vedla přes území Rakouska – start byl 13. května v Linci, cíl – 20. května v Hannoveru. Od roku 2007 byl z finančních důvodů ukončen.\n\nLegenda:\n\n\n\n\nPovídka „Když ti to nejede“ z knihy Oty Pavla \"Plná bedna šampaňského\" popisuje závodníka Jana Veselého v 10. ročníku Závodu míru. Podle námětu Oty Pavla vznikl roku 1962 film Poslední etapa\n\nZávod míru U23 jakožto etapový závod pro jezdce kategorie mužů do 23 let od roku 2013 na Jesenicku pořádá společnost TTV sport group. V letech 2013–2015 se jednalo o tříetapový podnik se zázemím v Lázních Jeseník (Priessnitzovy léčebné lázně) s tratěmi převážně na území Česka. V letech 2014 a 2015 přibyla etapa se startem v polských Głuchołazech. Závod byl v roce 2013 a 2014 zařazen v kategorii UCI 2.2U. Pro rok 2015 byl v kalendáři UCI zapsán pod názvem \"Závod Míru U23 / Course de la Paix U23\" v kategorii \"UCI Nations' Cup\", tedy nejvyšší mužské kategorii závodů Mezinárodní cyklistické unie, ve které startují převážně národní výběry.\n\nNěkolikadenní etapový závod určený pro juniory se každoročně konal v severočeském městě Terezíně a jeho okolí pod názvem Závod míru mládeže. Tento závod se koná dodnes pod mírně pozměněným názvem Závod míru juniorů.\n\n\nAudio/Video:\n\n\n\n"}
{"id": "213087", "url": "https://cs.wikipedia.org/wiki?curid=213087", "title": "Přístav Chvaletice", "text": "Přístav Chvaletice\n\nPřístav Chvaletice byl vybudován v 70. letech 20. století pro přepravu uhlí do chvaletické elektrárny. V současné době se uhlí přepravuje po železnici, tím odpadlo dvojí překládání.\n\nSoučástí přístavu jsou opravny tlačných remorkérů, nyní využívané pro stavbu říčně-námořních lodí.\n\nZde končí splavný úsek Labe. Existuje záměr splavnit Labe do Pardubic.\n"}
{"id": "213090", "url": "https://cs.wikipedia.org/wiki?curid=213090", "title": "Nejrychlejší kolo", "text": "Nejrychlejší kolo\n\nV automobilismu, fastest lap (česky nejrychlejší kolo) je část závodu, ve kterém je dosaženo nejlepšího času na jedno kolo. Ve formuli 1, je držitelem aktuálního rekordu Michael Schumacher , který dokázal během své kariéry zajet v závodě 77 nejrychlejších kol. \n\nNejmladším pilotem , který dokázal získat v závodě nejrychlejší kolo je Max Verstappen.\n\nAktualizováno po Grand Prix Abú Zabí 2018\n"}
{"id": "213091", "url": "https://cs.wikipedia.org/wiki?curid=213091", "title": "Violka olysalá", "text": "Violka olysalá\n\nViolka olysalá (\"Viola epipsila\") je vytrvalá bylina z čeledi violkovité (\"Violaceae\"). Listy jsou jednoduché, na bázi srdčité, na vrcholu špičaté až tupé, čepele listů jsou široce vejčité až okrouhle vejčité, na okraji jemně vroubkované až trochu pilovitá. Lodyha se nevytváří, listy jsou pouze v přízemní růžici a jsou většinou jen 2 (na rozdíl od violky bahenní, která jich má nejčastěji 2-6). Na květní stopce jsou 2 listénce, umístěné v horní třetině délky květní stopky (podobná violka bahenní je má v polovině květní stopky nebo ještě níže). Květy jsou nevonné. Přívěsky kališních lístků jsou krátké a zaokrouhlené. Korunní lístky jsou nejčastěji bledě fialové, někdy s bělavým nádechem, ostruha je krátká a celkem silná, také světle fialová. Čnělka je na vrcholu terčovitě rozšířená. Kvete od května do června. Plodem je tobolka.\nObrázky viz zde \n\nRoste hlavně v severní Evropě, na jih souvisle po Dánsko, severní Německo a Polsko, na západ od Dánska v Evropě zcela chybí. Dále na jih jsou jen ojedinělé lokality, kde je (nebo častěji byla, neboť mnohé už zanikly) glaciálním reliktem. \"Viola epipsila\" subsp. \"epipsila\" sahá na východ až po střední Sibiř, dále pak roste \"Viola epipsila\" subsp. \"repens\", která sahá svým výskytem až do severozápadní části Severní Ameriky. Mapka rozšíření zde \n\nV ČR v současnosti už neroste a není jisté, jestli v historické době vůbec rostla. Je herbářově doložena od Leskovce nad Moravicí u Bruntálu z 19. století. Není však jisté, zda herbářové položky nepocházejí z Polska a nebyla k nim připsána špatná lokalita. Dnes s jistotou v severním Polsku. Historický výskyt na sousedním Slovensku je jistý, zbyla zde však poslední lokalita: . Jedná se stejně jako v případě violky bahenní o druh rašelinišť.\n\n\n \n"}
{"id": "213094", "url": "https://cs.wikipedia.org/wiki?curid=213094", "title": "Václav Kadlec (programátor)", "text": "Václav Kadlec (programátor)\n\nVáclav Kadlec (* 1978) je absolventem oboru Softwarové inženýrství na Západočeské univerzitě v Plzni a oboru Ekonomika a management na Brno International Business School. V současné době pracuje jako ředitel a místopředseda představenstva knižního vydavatelství Computer Press, a.s. Je také autorem 7 knih o počítačích a programování. Publikoval přes 180 článků o programování v Delphi a v Kylixu, o softwarovém inženýrství, databázových technologiích a mobilních zařízeních. Je členem společnosti Mensa ČR.\n\nV minulosti pracoval jako odborný redaktor, později jako šéfredaktor počítačové literatury ve vydavatelství Computer Press, a.s. Předtím působil přibližně rok v USA jako zástupce generálního manažera v restauraci Arby's provozované společností The Bailey Company.\n\nJe autorem knih o programování v Delphi, C a C++, oblíbených především u začínajících programátorů pro srozumitelný výklad a praktické ukázky.\n\n\n\n\n"}
{"id": "213098", "url": "https://cs.wikipedia.org/wiki?curid=213098", "title": "Violka močálová", "text": "Violka močálová\n\nViolka močálová (\"Viola uliginosa\") je vytrvalá bylina z čeledi violkovité (\"Violaceae\"). Dorůstá výšky nejčastěji do 15 cm. Oddenek je dlouhý a plazivý, rostlina má dlouhé podzemní výběžky. Listy jsou jednoduché, na bázi srdčité, čepele listů jsou vejčité až protáhle trojúhelníkovité, na okraji jemně vroubkované až trochu pilovité. Lodyha se nevytváří, listy jsou pouze v přízemní růžici. Na bázi listů jsou palisty, které jsou vejčitě kopinaté a celokrajné, do poloviny délky srostlé s řapíkem. Řapíky listů jsou zřetelně křídlaté. Na květní stopce jsou 2 listénce, umístěné v horní čtvrtině délky květní stopky a jsou celkem zakrnělé. Květy jsou nevonné. Přívěsky kališních lístků jsou krátké a zaokrouhlené. Korunní lístky jsou nejčastěji světle fialové, ostruha je krátká a celkem silná, také světle fialová, trochu nahoru zahnutá. Kvete od dubna do června. Plodem je tobolka. Obrázky zde\n\nRoste hlavně ve Skandinávii, Finsku a v evropské části Ruska. Jižněji jsou jen ojedinělé lokality, např. v Polsku. Mapa viz\n\nV ČR v současné době neroste. V 19. století byla uváděna od Liberce. Údaj není zcela spolehlivý, ale je možný, protože druh se vzácně vyskytuje v sousedním Německu a v Polsku. Je to také mokřadní druh.\n\n\n \n"}
{"id": "213099", "url": "https://cs.wikipedia.org/wiki?curid=213099", "title": "Roman Čechmánek", "text": "Roman Čechmánek\n\nRoman Čechmánek (* 2. března 1971 Gottwaldov) je český hokejový trenér a bývalý hokejový brankář. Je olympijským vítězem, trojnásobným mistrem světa a několikanásobným vítězem české a československé nejvyšší hokejové soutěže.\n\nV NHL odchytal ve čtyřech sezónách za týmy Philadelphia Flyers a Los Angeles Kings celkem 212 zápasů. Je držitelem William M. Jennings Trophy. V historické tabulce gólmanů s nejlepším brankovým průměrem je společně s Tinym Thompsonem na pátém místě (2,08 branky na zápas). Hráčskou kariéru ukončil v roce 2009 a o čtyři roky později se stal asistentem trenéra prvního mužstva SHK Hodonín. V roce 2015 trénoval prvoligovou juniorku Vsetína. V sezóně 2016/2017 přijal nabídku pozice hlavního trenéra A-týmu HC Bobři Valašské Meziříčí. V průběhu sezóny 2017/2018 přešel v rámci stejné ligy do týmu SHK Hodonín, tentokrát jako hlavní trenér, odkud byl odvolán v srpnu 2018. Od roku 2019 je trenérem univerzitního týmu zlínské Univerzity Tomáše Bati UTB Zlín hrající EUHL.\n\nPo skončení hráčské kariéry se věnoval podnikání, obchodoval s vínem, nemovitostmi a v roce 2013 si založil ve Zlíně vlastní minipivovar. Podnikání se však nedařilo, v září 2014 byl na majetek Čechmánka prohlášen konkurz. V únoru 2015 bylo do konkurzu věriteli úspěšně přihlášeno 52 pohledávek v celkové výši 75 mil. Kč, další čtyři pohledávky v celkové výši 26 mil. Kč byly ve výzvě. V souvislosti s pohledávkami za stavbou minipivovaru byl Čechmánek v únoru 2017 obviněn podvodu, později byl i obžalován. Podle obvinění si dodavatele na stavbu minipivovaru najal, když už byl ve finančních potížích a věděl, že jim nebude moci zaplatit. Krajský soud ve Zlíně jej v květnu 2018 zprostil obžaloby, protože se podle soudu nepodařilo prokázat v Čechmánkově jednání úmysl. Státní zástupce se odvolal.\n\n\n\n"}
{"id": "213103", "url": "https://cs.wikipedia.org/wiki?curid=213103", "title": "Sorcerer", "text": "Sorcerer\n\nSorcerer je název alba, které nahrál Miles Davis Quintet v květnu 1967. Obsahuje také jednu skladbu z roku 1962, ve které zpívá Bob Dorough. Právě tato skladba byla první společnou nahrávkou Waynea Shortera s Davisem.\n\n\nCD bylo také vydáno v reedici s alternativními verzemi skladeb \"Masqualero\" and \"Limbo\".\n\"Masqualero\" byla také jediná skladba z tohoto alba, kterou Miles hrál živě na koncertech.\n\n\nPoslední píseň, \"Nothing Like You\", má jiné obsazení:\n"}
{"id": "213106", "url": "https://cs.wikipedia.org/wiki?curid=213106", "title": "Hybridní roj", "text": "Hybridní roj\n\nHybridní roj (anglicky \"hybrid swarm\") je populace rostlin či živočichů 2 druhů a jejich primárních a zpětných kříženců (introgresívní hybridizace). Předpokladem vzniku hybridního roje je fertilita (schopnost pohlavního rozmnožování) primárních hybridů. Pokud je hybrid zcela sterilní, či je jeho fertilita silně snížena (a rozmnožuje se třeba jen nepohlavně), není vznik hybridního roje možný. Pokud jsou primální hybridi fertilní, mohou se zpětně křížit s rodičovskými druhy a vytváří se tam plynulý přechod od jednoho druhu k druhému. V praxi to zpravidla velmi ztěžuje určování takových taxonů. \n\nPříkladem jsou některé violky. Např. violka vonná (\"Viola odorata\") se ve smíšené populaci snadno kříží s violkou chlupatou (\"Viola hirta\"). Vzniká kříženec \"Viola × scabra\". Ten je fertilní a kříží se zpětně s rodiči a tak vzniká hybridní roj, který značně znesnadňuje odlišování rodičů a hybridů. Podobný vztah je mezi violkou lesní (\"Viola reichenbachiana\") a violkou Rivinovou (\"Viola riviniana\"). Jiným příkladem jsou hlohy, kdy primárním zkřížením druhů \"Crataegus laevigata\", \"Crataegus monogyna\" a \"Crataegus praemonticola\" vznikly primární hybridi, které se časem stabilizovaly do hybridogenních druhů: \"Crataegus × macrocarpa\", \"Crataegus × media\" a \"Crataegus × fallacina\". Ty se kříží zpětně s rodiči, vzniká hybridní roj, což velmi znesnadňuje určování těchto druhů. Jiná situace je třeba v případě přesliček. Přeslička větevnatá (\"Equisetum ramosissimum\") a přeslička zimní (\"Equisetum hyemale\") se kříží, kříženec se jmenuje přeslička Mooreova (\"Equisetum × moorei\"). Ten je však zcela či skoro sterilní, a rozmnožuje se vegetativně (tím se dlouhodobě udržuje na lokalitě), proto se zpětně s rodiči křížit nemůže a hybridní roj tak nevzniká.\n"}
{"id": "213110", "url": "https://cs.wikipedia.org/wiki?curid=213110", "title": "Luxor", "text": "Luxor\n\nLuxor (: أَلْأُقْصُر) je egyptské město, které se nachází v Horním Egyptě, 777 km jižně od Káhiry. V hlavním městě guvernorátu Luxor žilo v roce 2010 477 777 obyvatel. Luxor se nachází na místě starověkého Vesetu (v řečtině Théby) a je často označován jako „největší muzeum světa pod otevřeným nebem“, neboť se zde nacházejí staroegyptské chrámové komplexy Karnak a Luxor. Na západním břehu řeky Nil se nachází thébská nekropole, jejíž součástí jsou další chrámy, monumenty a hrobky. Tisíce zahraničních turistů, kteří ročně přijíždějí do města obdivovat starověké památky, přispívají velkou měrou ekonomice současného města.\n\nSoučasný Luxor byl starověkými Egypťany nazýván Vaset (Veset) nebo také „Ta Ipet“, což znamená „Svatyně“. Byl hlavním městem Egypta v období Nové říše a slavným městem boha Amon-Rea. Ve starověkém Řecku byl znám jako Théby. Město bylo rovněž známo jako „město sta bran“ či „jižní Heliopolis“. Samotné město Heliopolis se nacházelo na severu země a bylo zasvěcené slunečnímu bohu Re. Dalším často používaným názvem byl „Niut“, což znamená jednoduše „Město“. Tento výraz byl používán pouze pro tři egyptská města, dalšími byla města Mennofer a Heliopolis. V souvislosti s Luxorem se užíval i název „Niut reset“ (Jižní město), neboť byl nejjižněji ze všech zmíněných. Současný název Luxor pochází z arabského názvu al-Uksur, což v překladu znamená „Hrady“.\n\nMěsto získalo na své důležitosti na začátku 11. dynastie, kdy se z něj stávalo prosperující město proslulé svojí vysokou životní úrovní a luxusem. Rovněž se stalo centrem vědění, umění, náboženství a politické vlády. Za vlády Mentuhotepa II., který znovu sjednotil Egypt po období První přechodné doby, získala země opět stabilitu a s ní začal růst vlivu tohoto města. Výpravy faraonů Nové říše do říše Kuš, která se nacházela na území dnešního severního Súdánu, do Kanaánu, Fénicie a Sýrie přinášely Vesetu značné bohatství, čímž se stal jedním z nejbohatších měst tehdejšího známého světa. Veset rovněž hrál hlavní roli při vyhnání Hyksósů z Horního Egypta a v období od 18. do 20. dynastie získal moc politickou, náboženskou a vojenskou.\n\nMěsto již ve starověku přitahovalo cizince z Babylonie, Mitannie, Kanaánu, Byblosu, Týrosu, Kréty či Anatolie. Politický a vojenský vliv města klesl během Pozdní doby, kdy se moc přesunula do měst v severním Egyptě - Naukratisu, Sau a nakonec Alexandrie.\n\nPřesto zůstal Veset až do dob řecké nadvlády náboženským hlavním městem Egypta. Hlavním bohem byl Amon, který byl uctíván společně s jeho manželkou bohyní Mut a jejich synem Chonsem, bohem měsíce. S růstem Vesetu rostl i význam boha Amona, který začal být spojován se slunečním bohem Re, čímž vznikl nový „král bohů“ Amon-Re. Jeho chrám v Karnaku, který se nachází několik kilometrů severně od Luxoru, byl nejdůležitějším chrámem Egypta až do konce antiky.\n\nV 7. století před naším letopočtem bylo město napadeno a zničeno asyrským králem Aššurbanipalem, který dosadil na trůn svého syna, libyjského prince Psammetika I. Město bylo v troskách a klesl tak i jeho význam. Přesto ho později během svátku opět navštívil Alexandr Veliký a zúčastnil se zdejších slavností v karnackém chrámu. Luxor zůstal duchovním místem i za nadvlády Římanů, kdy do města přicházeli křesťanští mniši, kteří zakládali kláštery mezi zdejšími starověkými monumenty včetně chrámu královny Hatšepsut, místa, které se dnes nazývá Dér el-Bahrí („Severní klášter“).\n\nLuxorská ekonomika je stejně jako v mnoha dalších egyptských městech závislá na turismu. Velké množství obyvatel rovněž pracuje v zemědělství, přičemž je zde pěstována hlavně cukrová třtina. Místní ekonomika, závislá na turismu, dostala velkou ránu po Luxorském masakru v roce 1997, kdy bylo zavražděno 62 lidí (v drtivé většině se jednalo o turisty), což mělo za následek snížení zájmu turistů o toto město. Další úbytek návštěvníků přišel v roce 2011 po takzvaném arabském jaru. Místní obyvatelé se proto snaží pěstovat vlastní jídlo, aby snížili již tak velkou závislost na turistickém ruchu. Součástí většiny domácností je tak produkce vlastního kozího sýra, domácího chleba, rajčat a chov holubů.\n\nV Luxoru se nachází mezinárodní letiště, jež v roce 2011 obsloužilo 913 867 cestujících. V roce 1998 byl několik kilometrů jižně od Luxoru otevřen nový most, který spojuje východní a západní břeh Nilu. Přesto ve městě stále fungují tradiční přívozy. Cizinec v roce 2008 zaplatil za jednu cestu 1 libru a místní obyvatel pouze čtvrtinu ceny, 25 piastrů. Na západním břehu lze využít při pohybu mezi památkami taxislužbu nebo místní auta, avšak turisté této možnosti příliš nevyužívají. V samotném Luxoru na východním břehu operuje několik autobusových linek, které jsou používány hlavně místními obyvateli. Turisté při své obhlídce města často využívají kočáry tažené koňmi. Rovněž se zde hojně využívají služby místní taxislužby. V posledních letech se zde budují i nové silnice, aby se město vyrovnalo s růstem dopravy. Čtyři sta metrů od Luxorského chrámu se nachází železniční stanice, odkud míří několikrát denně vlaky na sever do Káhiry a na jih do Asuánu.\n\n\n\n"}
{"id": "213113", "url": "https://cs.wikipedia.org/wiki?curid=213113", "title": "Petra (rozcestník)", "text": "Petra (rozcestník)\n\nSlovo Petra má více významů:\n"}
{"id": "213114", "url": "https://cs.wikipedia.org/wiki?curid=213114", "title": "Sbor dobrovolných hasičů", "text": "Sbor dobrovolných hasičů\n\nSbor dobrovolných hasičů je obecné označení dobrovolnického hasičského sboru a zároveň součást názvu většiny konkrétních dobrovolných hasičských sborů.\n\nV mnoha zemích dobrovolné sbory doplňují činnost profesionálních hasičských sborů a činnost hasičských útvarů průmyslových a podobných firem. V Česku příspěvkové profesionální sbory tvoří dohromady Hasičský záchranný sbor České republiky, dobrovolné sbory jsou právně samostatné nebo jsou organizačními složkami občanských sdružení (Sdružení hasičů Čech, Moravy a Slezska, Česká hasičská jednota, Moravská hasičská jednota) a bývají sponzorovány obcemi nebo firmami a jako subjekty se nepodílejí na zásahových a likvidačních pracích při řešení mimořádných událostí. K mimořádným událostem vyjíždějí jednotky sborů dobrovolných hasičů, které zřizují obce nebo podniky jako svou organizační složku.\n\nKromě hašení požárů zasahují hasiči včetně dobrovolných obvykle také při povodních, jiných živelních pohromách, ekologických haváriích, pomáhají při dopravních nehodách a jiných mimořádných událostech, poskytují jinou technickou pomoc. Spolupůsobí též při prevenci požárů a prevenci dalších podobných nežádoucích událostí.\n\nHasičské sbory jsou často i spolkem významným z hlediska společenského života obce, podobně jako Sokol, myslivecké a lidové umělecké sbory, místní fotbalové kluby atd. Soutěže v hasičských dovednostech jsou nyní označovány jako požární sport.\n\nZ hlediska platné legislativy se rozlišují dvě podobně znějící označení. \"Sbor dobrovolných hasičů\" (zkratka \"SDH\") je \"zapsaným spolkem\" dle občanského zákoníku.\n\nNaproti tomu jednotky sboru dobrovolných hasičů obce nebo podniku (zkratka \"JSDH\") nemají přímou souvislost se \"sbory dobrovolných hasičů\". JSDH jsou zřizovány obcí nebo podnikem dle \"zákona o požární ochraně\". \n\nÚčast v JSDH není nijak podmíněna členstvím v SDH. Sbor dobrovolných hasičů (a další složky SH ČMS) pracuje ve vztahu ke zmíněnému zákonu jako \"Občanské sdružení působící na úseku požární ochrany\". Jeho úkolem je zejména:\n\n\nPrvní sbor dobrovolných hasičů na území Rakouského císařství, jehož součástí bylo i Česko, resp. České království, byl Sbor dobrovolných hasičů Zákupy, vytvořený roku 1850. Tento sbor byl složen převážně z německých občanů Zákup.\n\nPrvní ryze český sbor dobrovolných hasičů vznikl ve Velvarech, na přelomu roku 1863 a 1864.\n\nV Česku dobrovolné hasičské sbory zastřešuje Sdružení hasičů Čech, Moravy a Slezska. Provozuje vlastní web a od roku 1989 vydává čtrnáctideník Hasičské noviny.\n\nSdružení hasičů ČMS spolupracuje s Folklorním sdružením České republiky, v únoru 2001 spolu tato sdružení uzavřela smlouvy, které je zavazují navzájem propagovat a podporovat svoje akce.\n\nV červnu 2006 sdružení uzavřelo smlouvu s Vysokou školou báňskou – Technickou univerzitou Ostrava o spolupráci v odborné a studijní oblasti, například zadávání témat diplomových prací a exkurze.\n\nSH ČMS provozuje i dvě školy:\n\nPod patronací SH ČMS je také Centrum hasičského hnutí v Přibyslavi, což je hasičské muzeum (oproti tomu Hasičské muzeum v Ostravě je zřízeno městem Ostravou a za výrazného přispění pracovníků magistrátní požární inspekce).\n\nNěkteré sbory dobrovolných hasičů v Čechách zastřešuje Česká hasičská jednota, některé sbory na Moravě a ve Slezsku Moravská hasičská jednota. Tato sdružení jsou zcela samostatná, ačkoli hasiči z těchto sdružení i jejich činnost se nijak neliší od hasičů se Sdružení hasičů ČMS\n\nS tradicí hasičského dobrovolnictví souvisí i Hasičská vzájemná pojišťovna, založená roku 1900 a obnovená roku 1992. Většinu jejích akcií vlastní dobrovolní hasiči. Akcionáři mají akcie na jméno.\n\nSbor dobrovolných hasičů je organizační složkou občanského sdružení s názvem Sdružení hasičů Čech, Moravy a Slezska.\n\n\n"}
{"id": "213115", "url": "https://cs.wikipedia.org/wiki?curid=213115", "title": "Petra (město)", "text": "Petra (město)\n\nPetra ( \"petra\" – „skála“, \"Al-Butrā\") je skalní město a archeologické naleziště v Jordánsku. Od roku 1985 je zařazena na seznam světového kulturního a přírodního dědictví UNESCO. V Bibli je označováno jako \"Selá\" a Arabové mu dali jméno \"Mojžíšovo údolí\".\n\nMěsto původně vzniklo jako pohřebiště v dokonale krytém místě, kde se setkávají tři údolí (Vádí al-Araba). Město bylo založeno pravděpodobně mezi 3. století př.n.l. a 1. století n.l. V tuto dobu zde žili Nabatejci a Petra se stala hlavním městem jejich království. Všechny stavby byly vytesány do pískovce. Město dosáhlo největšího rozkvětu a významu kolem roku 62 př. n. l., kdy tu žilo kolem třiceti tisíc lidí. Petru opustili poslední obyvatelé po druhém ničivém zemětřesení v 6. století n. l. Údolí upadalo postupně v zapomnění. Stala se tajemstvím místních beduínů, kteří existenci skalního města pečlivě skrývali před světem. Prvním Evropanem (od dob křižáckých výprav), jenž spatřil Královskou hrobku v Petře, byl roku 1812 švýcarský badatel a cestovatel Johann Ludwig Burckhardt, který cestoval ze Sýrie do Egypta v přestrojení za Araba.\n\nPetra se nachází na jihu Jordánska přibližně tři hodiny cesty od Ammánu, dvě hodiny od Akaby a jednu a půl hodinu od Vádí Ram. Petra se nachází v údolí nazvaném Vádí Musa. Místo je ukryté před okolním světem hradbou skal a leží v samotném srdci Šarských hor. Město vzniklo na křižovatce karavanních cest. Do města vede pouze jedna cesta procházející moderním městem Vádí Musa.\n\nPřed devíti tisíci lety se zde začaly objevovat první zemědělské osady. Po dalších tisíc let tudy procházelo mnoho nomádských kmenů, ale rozvoj oblasti přišel až rostoucí potřebou navázat kontakt s tehdejšími mocnostmi, kterými byly Egypt a Mezopotámie.\n\nPrvní zmínky o Petře pocházejí ze Starého zákona, jedná se o vyprávění, jak Izraelité po čtyřiceti letech strávených na poušti přišli do Edomu. Legenda dále vypráví o tom, jak byl Mojžíš nucen Bohem vyprosit vodu ze skály pro Izraelity. Mojžíš na místo toho do skály udeřil holí a z onoho místa vytryskl pramen, který od té doby nese jméno Ain Musa. V bibli je Petra nazývána slovem Selá. Slovo je původem z hebrejštiny a označuje skálu nebo také kámen.\n\nOblast osídlili ve 2. pol. 4. st. př. n. l. Nabatejci, kteří zde vytvořili monarchii, která díky obchodování zbohatla. Město bylo vybudováno ve velice výhodném terénu, bylo prakticky schované v horách, a vzhledem k tomu sloužilo jako útočiště a shromaždiště okolních kmenů.\n\nPetra obchodovala kvůli snadnému přístupu k Rudému moři s Arábií a Mezopotámií a také měla velmi dobrý přístup k syrským přístavům a toto vše umožnilo zviditelnit vliv řecké kultury na její architekturu. Některé památky vytesané do skal během 1. století našeho letopočtu toto potvrzují. Počet obyvatel v době jejího největšího rozkvětu se pohyboval mezi třiceti a čtyřiceti tisíci obyvatel, z nichž většinu tvořili obchodníci. Postupem času začal význam města upadat.\n\nV roce 1812 byla Petra znovuobjevena švýcarským cestovatelem a objevitelem Johannem Ludwigem Burckhardtem. Kvůli nedůvěřivosti beduínů nemohl však město prozkoumat. Později toto místo prozkoumal po povolení, které získal, David Roberts, který pak proslul svými kresbami dalších oblastí například v Palestině, Egyptě, Jeruzalémě a v mnoha dalších.\n\nDnes je Petra turistickou atrakcí Jordánska. V roce 1985 byla zařazena na seznam světového kulturního a přírodního dědictví UNESCO. Dne 7. července 2007 byla jmenována novým divem světa.\n\nPetra je často využívaná jako kulisa filmů. Vidět ji můžeme například ve filmech: \"Indiana Jones a poslední křížová výprava\" (1989), \"\" (2009).\n\nPetra má tvar amfiteátru. Od východu na západ má délku přibližně jeden kilometr a od severu k jihu půl kilometru. Skály, které město ukrývají, jsou vysoké kolem tři sta metrů. Ve městě a na skalách se nacházely různé stavby a významná místa. A také se zde mísily vlivy různých stylů. Najdeme zde egyptský, řecký a římský styl.\n\nTímto slovem je označována soutěska vedoucí do města. Je dlouhá přes jeden kilometr a široká kolem 5 metrů, ale v některých místech úzká tak, že je možné dotknout se obou stran rozpaženýma rukama. Stěny mají výšku přibližně dvě stě metrů. Na začátku se nachází most, který měl bránit zatopení vodou z Wádí Musa. V některých místech jsou viditelné vodní kanály, které sloužily jako přívod vody do města. V roce 1997 zde bylo odkryto při vykopávkách římské dláždění.\n\nV překladu znamená Al-Chaznech pokladnici. Tuto budovu najdeme hned po východu ze soutěsky Sík. Její výhodná poloha ji chránila před přírodními vlivy. Pokladnici vytesali do železitého pískovce a původně měla sloužit jako hrobka nabatejského krále Arety III. Stavba má velmi propracované detaily, které znázorňují některé božské postavy, například Diovy syny nebo bohyni Tyché.\nK pokladnici se pojí legenda, že jeden z egyptských faraonů umístil do urny uprostřed horního patra poklad. Někteří z místních lidí této pověsti uvěřili a ve snaze poklad získat, do urny stříleli nebo na ní házeli oštěpy. V současné době je původně hladký povrch zvrásněn otvory po kulkách.\nVytesána do skály byla zřejmě mezi lety 100 před naším letopočtem a 200 našeho letopočtu. Na výšku stavba měří 43 metrů a na šířku přibližně 30 metrů.\n\nPřed 2000 lety bylo vytesáno do skály Nabatejci. Hlediště mělo 45 řad, ve kterých našlo místo 3 000 diváků. V průběhu času divadlo upravili Římané. Kvůli rozšíření pro 8 500 diváků zbourali několik hrobek v blízkosti. V roce 363 n. l. v důsledku zemětřesení, které divadlo poničilo, byly některé jeho části použity pro výstavbu dalších staveb v Petře.\n\nMísto bylo postavené v roce 106 n. l. Tvoří centrum města a na jejím začátku se nachází kašna zasvěcená nymfám. Do tohoto místa se stahovala voda vedená Síkem. Vedle kolonády se nacházelo tržiště, které bylo směrem na jih, na sever bychom kdysi mohli najít královský palác. Kolonáda končí branou, která dělí obchodní část města od části posvátné, kde najdeme především chrámy.\n\nTato stavba podobající se svým vzhledem pokladnici se v překladu nazývá klášter. Jeho výška je 45 a na šířku měří 50 metrů. Vytesán do skály byl přibližně v 1. stol. n. l. a původně měl sloužit jako hrobka. Označení klášter si získal podle křížů, které najdeme uvnitř stavby. Dříve bylo možné po úzké stezce při klášteře vylézt k jednomu místu nad ním, ale po nehodě, kdy se po pádu po tomto výstupu jedna turistka zabila, a s ohledem na monumentální stavbu, bylo šplhání nad klášter zakázáno. Z místa je nádherný pohled na krajinu a okolí.\n\nV Petře dále najdeme:\n\nPůvod tohoto národa je dodnes nejasný. Předpokládá se, že to byli kočovní nomádi, kteří obývali severozápadní a severní Arábii a postupem času se začali usídlovat v této oblasti. Byli to velmi schopní obchodníci a také se živili jako vedoucí karavan. První zmínka o této civilizaci pochází z roku 647 př. n. l.\n\n\n"}
{"id": "213121", "url": "https://cs.wikipedia.org/wiki?curid=213121", "title": "Bubnové z Litic", "text": "Bubnové z Litic\n\nBubnové z Litic (z Bubna a Litic, často psáni Bubna-Litic) jsou starý český šlechtický rod ze 14. století pocházející ze západních Čech. Původně používali přídomek „z Bubna“. Byl to nejprve vladycký rod, později rod hraběcí, jehož jméno bylo odvozeno od hradu Buben, jehož zříceniny dodnes stojí na skalnatém ostrohu u obce Plešnice asi 4 km západně od Města Touškova.\n\nStejného jména užívali i Varlichové (též Varlejchové) z Bubna, kteří měli v erbu zlatý buben v modrém poli, kdežto Bubnové z Litic užívali v jedné polovině ve zlatém poli podlouhlý buben a v druhé – modré polovině pak zlatou lví hlavu posazenou na zlaté korunce.\n\nNovější název rodu – přesněji jedné větve Bubnů – „z Litic“ se vztahuje k hradu Litice 8 km západně od Žamberka, který koupil roku 1562 příslušník tohoto rodu, Mikuláš z Bubna, vlastnící tou dobou nedaleké panství Přestavlky s tvrzí. A protože k litickému panství připojil ještě druhou polovinu městečka Žamberk s několika přilehlými vesnicemi, vzniklo již poměrně rozsáhlé dominium, které si zvolil za hlavní sídlo a začal používat přídomek „z Litic“.\n\nStavovské povstání poznamenalo i tento rod, neboť Jan st. Varlich z Bubna přišel o část svých majetků. Také další člen rodu – generál stavovského vojska – Jan ml. z Bubna musel uprchnout s králem Fridrichem, jelikož mu doma kromě ztráty majetku hrozila i ztráta života. Synové Mikuláše Vratislava z Bubna zachovali věrnost Habsburkům a tudíž byli roku 1629 povýšeni do panského stavu. V roce 1644 pak pro sebe obdrželi bratři Jindřich Jan a Kunata Jaroslav dědičný hraběcí titul. V tomto období se definitivně oddělují Varlichové z Bubna od větve Bubnů z Litic.\n\n\n\n\n\nErb Bubnů až do 16. století měnil svoji podobu. Erbovní znamení se podobalo zpočátku kouli (tympán) později zase duté nádobě. Varlichové z Bubna měli od 16. století buben kotlového tvaru. Tentýž buben zdobený pštrosími péry sloužil i jako klenot. Když byli Bubnové roku 1629 povýšeni do panského stavu, byl upraven i erb, a to tak, že štít byl rozpolcen a do pravé zlaté půle byl kosmo umístěn červený úzký buben, do levé modré zlatá lví hlava vyrůstající ze zlaté korunky. Vedle klenotu rovněž s červeným bubnem a třemi pštrosími péry byl i druhý klenot – lví hlava. Zajímavostí však je, že tesaný erb v Žamberku je osazen pouze jediným perem. Po povýšení do hraběcího stavu roku 1644 nebyl erb již měněn.\n\nLva v erbu Bubnů má údajně na svědomí Heřman, který se proslavil svými skutky ve válkách s Turky. Z cest si domů přivezl lva, na jehož kůži údajně odpočíval. Podle historických kritik vypráví básník z počátku 19. století Karel Simeon Macháček v romantické básni, jak v kostele v Horním Jelení prý odpočívá hrdina Heřman i jeho ochočený lev. Lev však byl na erbu již dávno před Heřmanem.\n\n\nBubnové kromě Litic, které vlastnili až do roku 1809, měli v držení ještě zámek v Žamberku a polovinu města Žamberka, Doudleby, Březno, Jelení, Blato, Horní Libchavy, Dolní Libchavy, Přestavlky, ad.\n\nNa Moravě pak žila další větev rodu, která se tam objevila v 19. století. Členové rodu žijí v Čechách dodnes.\n\nPříbuzenskými svazky byli Bubnové spojeni se Žampachy z Potštejna, Talacky z Ještětic, Valdštejny, Kolovraty, pány z Rýzmburka, Budovci z Budova, Kapouny ze Svojkova, ad.\n\n\n"}
{"id": "213132", "url": "https://cs.wikipedia.org/wiki?curid=213132", "title": "ELISA", "text": "ELISA\n\nELISA (z angl. Enzyme-Linked ImmunoSorbent Assay), někdy také označovaná jako EIA (Enzyme Immunoassay) je jednou z nejpoužívanějších imunologických metod sloužících k detekci a stanovení koncentrace antigenů nebo protilátek. Principem této metody je imunoenzymatické reakce bezbarvého (chromogenního) substrátu, který je hydrolyzován v barevný produkt a lze měřit spektrofotometricky. Intenzita zabarvení koreluje s koncentrací detekovaného antigenu nebo protilátky. ELISA využívá dvou základních vlastností imunoglobulinů. Za prvé je to schopnost vázat se na povrch plastů (např. polystyrenu) a v druhé řadě pak schopnost vázat enzymy na Fc fragmenty (viz protilátka) imunoglobulinových molekul.\n\n\nPro imunoenzymatickou reakci jsou používány různé typy enzymů a substrátů (enzym/substrát):\n\nAlkalická fosfatáza (AP) / paranitrofenyl fosfát (PNPP), žlutý produkt rozpustný ve vodě, absorbuje světlo o vlnové délce 405 nm\n\nKřenová peroxidáza (HRP) / 2,2'-Azinobis [3-ethylbenzothiazoline-6- kyselina sulfonová]-diammoniová sůl (ABTS) zelený produkt, absorbuje světlo o vlnové délce 410 a 650 nm, ortho-fenyldiamin dihydrochloride (OPD) ve vodě rozpustný žluto-oranžový produkt, vlnová délka 492 nm, 3,3',5,5'-tetramethylbenzidin (TMB) modrý produkt, po přidání kyseliny sírové nebo fosforečné přeměna na žlutý produkt, absorbance 450 nm.\n\nBeta galaktosidáza (β-Gal) / o-nitrofenol-β-D-galactopyranosid (ONPG), Naftol-AS-Bl-beta-D-galactopyranosid (Nap-Gal), and 4-Methyl-umbelliferyl-beta-D-galactopyranosid (MUm-Gal), chlorfenolová červeň β-D-galactopyranosid (CPRG)\n\nPoužívají se tyto čtyři detekce:\n\n\nPrimární protilátky jsou přímo konjugované s enzymem.\n\n\n\n\nDno jamky 96-jamkové destičky je potažené protilátkami, které vážou antigen. Na antigen se vážou i detekční protilátky. Může se jednat o ELISA přímou i nepřímou.\n\n\nPrimární protilátka je inkubována s antigenem. V reakci vznikají komplexy antigenu s protilátkou. Čím více antigenu je ve vzorku, tím méně volných protilátek zůstane. Tato suspenze je poté přidány do jamky s imobilizovaným antigenem. Volné primární protilátky se vážou na imobilizovaný antigen a jsou detekovány enzymaticky značenými sekundárními protilátkami. Nakonec je přidán chromogenní substrát. Koncentrace antigenu je nepřímo úměrná intenzitě signálu.\n\nMetody ELISA se využívají k diagnostice infekčních nemocí člověka a zvířat. Stanovují se buď protilátky proti konkrétnímu patogenu nebo se detekují přímo prionové, virové, bakteriální, parazitární antigeny. Antigen lze detekovat v séru, tkáních a tkáňových tekutinách (např. mozkomíšní mok), trusu (stolici) a slinách atd. Detekce patogenů v trusu se označuje jako \"koproantigen ELISA\". Dále se ELISA používá k detekci některých toxinů, hormonů, celé řady proteinů, případně dalších bioaktivních látek. Vědci pracují i na vývoji metod ELISA pro kosmický výzkum, například k detekci forem života na Marsu.\n\n\n"}
{"id": "213150", "url": "https://cs.wikipedia.org/wiki?curid=213150", "title": "Cirrus", "text": "Cirrus\n\nCirrus (Ci, lat. kštice, hříva) je oblak, který tvoří jasně bílá jemná vlákna, skoro vždy průsvitná a bez vlastního stínu. Vlákna mohou tvořit i chomáčky nebo jiné útvary. \n\nCirrus je typický oblak vysokého patra (8 až 13 km). Vzniká v oblastech velmi nízkých teplot -40° C až -50° C a je složen výhradně z ledových krystalků velikosti až do 0,05 mm. Za denního světla je bílý a tenký. Když jsou krystalky dost velké na to, aby mohly padat, proudí někdy dolů a dostanou se do větru, který fouká z různých směrů. Tím se oblak roztáhne do dlouhých ocasů (\"cirrus uncinus\"). Může mít vzhled kudrn, závojů, či vláken. I když pokrývají velkou část oblohy, slunce i měsíc skrz ně snadno prosvítá a člověku se může zdát den jako slunečný a pěkný, přestože přitom může být skoro zataženo. Z cirrů nikdy nepadají atmosférické srážky. Pokud se zhušťují a kombinují s cirrostraty, bývá to předzvěst pohybující se teplé fronty. Tvoří se i po bouřce jako zbytek vrcholu oblaku cumulonimbus. Při tomto typu oblaku vznikají také halové jevy. Halové jevy vznikají odrazem slunečního světla od krystalků a tyto krystalky právě obsahují mraky cirrus.\n\nCirus vzniká i při rychlých pohybech vzduchových hmot nad vysokými pohořími. Zajímavostí tohoto oblaku je to, že se běžně vyskytuje i v atmosférách jiných planet, například v atmosféře Marsu nebo Neptunu.\n\nCirrům se podobají noční svítící oblaka, které ale ve skutečnosti vznikají v mnohem větších výškách než cirry.\n\n"}
{"id": "213153", "url": "https://cs.wikipedia.org/wiki?curid=213153", "title": "Jižní Karpaty", "text": "Jižní Karpaty\n\nJižní Karpaty (rumunsky \"Carpații Meridionali)\" (čti [karpacii meridyonáli]), známé též jako Transylvánské Alpy, tvoří nejvyšší část karpatského oblouku v Rumunsku. Jejich východní konec navazuje v sedle Predeal (mezi městem Brašov a údolím řeky Prahovy) na Východní Karpaty. Podle Čížka a kol. se „za rozhraní mezi Východními a Jižními Karpatami dnes neuznává tzv. klasická hranice, tj. údolí řeky Prahovy a posunuje se do údolí řeky Dâmbovițy a kuloáru Rucar – Bran“. Na západě se Jižní Karpaty stýkají s (rumunskými) Západními Karpatami, přičemž hranice probíhá údolími řek Cerna a Timiș. Na severu spadají do Transylvánské vysočiny, na jihu do Dolnodunajské nížiny.\n\nNejvyšším vrcholem Jižních Karpat je Moldoveanu (2 544 m n. m.)\n\nPod Jižní Karpaty patří následující horské celky:\n\n"}
{"id": "213157", "url": "https://cs.wikipedia.org/wiki?curid=213157", "title": "Vykání", "text": "Vykání\n\nVykání je oslovování jedné osoby pomocí množného čísla (tj. užívání tvaru pro 2. osobu množného čísla v příslušném rodě místo tvaru pro 2. osobu jednotného čísla, v některých jazycích, např. v němčině a archaické češtině se užívá 3. osoba množného čísla, tzv. \"onikání\"), čímž se dané osobě prokazuje úcta. Vykání neznámým osobám se v češtině považuje za zdvořilé, tykání neznámé osobě naopak za urážlivé.\n\nVykání vzniklo jako následek nepochopení formy vlády pozdních římských císařů. Římským císařům se až do konce 3. století n. l. tykalo, protože latina oslovení množným číslem vůči jedné osobě ani neznala. Na sklonku Římského císařství byla za císaře Diocletiana zavedena Diarchie, spoluvláda dvou císařů, kterou zakrátko nahradila Tetrarchie se čtyřmi vládci, mezi něž byla rozdělena vláda nad jednotlivými provinciemi. Ačkoliv moc byla mezi císaře spíše rozdělena, než aby byla sdílena, pro zachování prestiže impéria a zdání jeho jednoty, tetrarchové navenek vystupovali jako císařské kolegium s jednotnou vůlí. Byli proto i v záležitostech týkajících se jen jednoho člena, oslovováni jako celek, aby se zdůraznila (ne vždy skutečná) jednota vlády a vůle všech spoluvládců (\"patrimonium indivisum\"). Nepochopením tohoto principu v raném středověku vznikl tzv. majestátní plurál, kdy vykání bylo přeneseno na první křesťanské vladaře, kteří už ovšem vládli sami. Mezi prvními o sobě v množném čísle referoval papež Řehoř I. Veliký (590–604).\n\nV češtině se vykání vyvíjelo od 15. století, v mnoha jazycích, např. ve finštině, sice vykání existovalo, ale již se téměř neužívá. Naopak v moderní angličtině se prakticky výhradně „vyká“ (you, your) – tykání (thou, thine) se omezuje na náboženské nebo záměrně archaicky znějící texty a proslovy. Zdvořilost se tudíž již nerozlišuje na úrovni tvarů slovesa a zájmena, ale podobný společenský rozdíl jako mezi tykáním a vykáním spočívá v používání křestních jmen nebo příjmení v oslovení, případně v používání neformálního nebo formálního jazykového rejstříku.\n\nRozlišování tykání a vykání existuje např. v jazycích románských a germánských. V orientálních jazycích (zejména je to patrné v japonštině, platí to ale i pro čínštinu, korejštinu a další jazyky) existují dva nebo více způsobů časování sloves (prostá a zdvořilá forma, případně mnohem rozvinutější systémy tříd zdvořilosti).\n\nSlova „tykání“ a „vykání“ jsou odvozena od zájmen druhé osoby jednotného čísla (\"ty\") a množného čísla, respektive zdvořilého (vykacího) tvaru jednotného čísla (\"vy\").\n\nV esperantu se tykání a vykání záměrně nerozlišuje (stejně jako se v druhé osobě nerozlišuje jednotné a množné číslo), v učebnicích se navíc tento fakt často opisuje formulací typu „\"vždy se vyká\"“ – tento způsob formulace má naznačovat vzájemnou úctu mezi esperantisty. Osobní zájmeno druhé osoby jednotného i množného čísla \"vi\" je také zřetelně odvozeno od slovanských a románských zájmen pro druhou osobu množného čísla. Podobně imperativ je obvykle označován jako „\"jussiv\"“ (dalo by se přeložit jako \"způsob žádací\"), což má poněkud zmírnit strohý rozkaz imperativu ve zdvořilou prosbu.\n\nV češtině se používá oslovení pomocí 2. osoby množného čísla, ovšem ne všechny mluvnické kategorie se důsledně převádějí do množného čísla:\n\n\n\n\nNa rozdíl od češtiny je ve většině ostatních slovanských jazyků převádění do množného čísla důslednější (např. slovenské \"boli ste prijatý\", nikoliv \"bol ste prijatý\" – tento tvar je považovaný za nezdvořilý, ne-li urážlivý).\n\nPokud si dvě osoby vykají, tykání by měla vždy navrhovat osoba tzv. společensky významnější, tedy starší osoba nebo nadřízený. Některé zdroje uvádějí mezi „společensky významnějšími“ osobami ženy, ale tento pohled je spojen jen s určitými etnickými a národnostními skupinami. Nicméně pokud jde o priority mezi těmito skupinami, není společenská konvence zcela jednoznačná. Zpravidla se soudí, že ženě, jako slabší bytosti, by mělo být dáno právo určovat vývoj společenského vztahu, a měla by tedy tykání navrhovat jako první. Tento názor je ovšem nejednoznačný a proto není pravidlem.\n\nPokud někdo navrhne tykání, je možné to slušně odmítnout a navrhující by to měl přejít. Důležitá je v tomto případě společenská vnímavost, protože jak navrhující, tak odmítající se zde pouštějí na „tenký led“.\n\nTykání může navrhnout i mladší staršímu či podřízený nadřízenému, ale pouze v případě, že žádá, aby dotyčná osoba tykala, ale on hodlá zůstat u vykání.\n\nTykání je vyjádřením faktu, že se dané osoby znají nebo jsou na podobné společenské úrovni. V převážné většině případů si tykají tyto osoby:\n\n\nStřídat tykací a vykací formu u téhož člověka je ve většině případů společensky nepřípustné. Zpravidla k němu dochází, pokud si mluvčí není jist svým postavením k oslovenému. Pokud se toho dopouští nevědomky nebo omylem, neměli bychom ho za to nijak vinit, ale jen ho upozornit, kterou formu preferujeme.\n\nPřesto lze tento fakt někdy akceptovat jako společensky vhodný:\n\nPokud jedna osoba ve vztahu tyká a druhá vyká, je k tomu třeba mít pádný důvod. K nerecipročnímu tykání dochází:\n\nTykací forma je běžná v některých příslovích, rčeních či úslovích a nelze ji převádět do vykání.\nTykání se užívá v afektu a v příkazech.\nTykání se někdy užívá v seznamovacích inzerátech, aby se ukázala vstřícnost zamýšleného vztahu.\n\nUžívá se, pokud chceme upoutat pozornost osloveného.\n\nV nápisech se často objevují opisné formy, které se vyhýbají přímému vykání nebo tykání.\nOpisnou formu bychom měli použít také v případě, že se setkáváme s osobou po velmi dlouhé době a nejsme si jisti společenským postavením.\n\n\n"}
{"id": "213158", "url": "https://cs.wikipedia.org/wiki?curid=213158", "title": "Tykání", "text": "Tykání\n\nTykání je v některých jazycích způsob oslovování jedné osoby pomocí 2. osoby jednotného čísla (\"ty\"). Tykání je v mnoha společnostech považováno za důvěrné, neformální a v mnoha situacích a společenských vztazích nepřijatelné. Tykání se používá především k oslovení dětí, členů vlastní rodiny a blízce známých osob, které s tykáním souhlasily. K vyjádření formálnosti, společenského odstupu či úcty, zejména při jednání s cizími, staršími či společensky významnějšími osobami se jako protiklad k tykání v češtině používá vykání (oslovování jednotlivého člověka v 2. osobě množného čísla, \"vy\"). V některých jiných jazycích, např. němčině, se obdobně využívá onikání (oslovování ve 3. osobě množného čísla, \"oni\"), případně dalších jazykových prostředků.\n\nV češtině s tykáním souvisí i volba neformálního pozdravu (\"nazdar, ahoj, čau\"). Při vykání se používá formální \"dobrý den\" a \"na shledanou\". Při tykání se též zpravidla oslovuje křestním jménem či přezdívkou. Oslovení \"pane, paní\" je formální a obvykle se používá jen při vykání.\n\nPříklady:\n\n"}
{"id": "213159", "url": "https://cs.wikipedia.org/wiki?curid=213159", "title": "Onikání", "text": "Onikání\n\nOnikání je v některých jazycích způsob oslovování jedné osoby pomocí 3. osoby množného čísla, čímž si prokazujeme úctu. Onikání je obdobou českého vykání.\n\nOnikání se používá např. v němčině, dánštině či norštině (v norštině lze používat onikání, ale již se v nynější mluvě nepoužívá, jelikož onikání nahradilo tykání). V minulosti se pod vlivem němčiny používalo i v češtině. Dnes je v češtině pokládáno za archaismus, respektive historismus, zpravidla mající charakter parodie. Užívá se též často v židovských anekdotách.\n\n\n\n"}
{"id": "213172", "url": "https://cs.wikipedia.org/wiki?curid=213172", "title": "Eduard IV.", "text": "Eduard IV.\n\nEduard IV. (28. dubna 1442 Rouen – 9. dubna 1483) byl králem Anglie v období 4. března 1461 až 2. října 1470 a znovu od 11. dubna 1471 až do své smrti.\n\nEduard, pocházející z rodu Yorků, se narodil v Rouen ve Francii a byl druhým synem Richarda, vévody z Yorku, který si činil nárok v nástupnictví na anglický trůn, a Cecílie Nevillové. Byl nejstarším ze synů, kteří dosáhli dospělosti. Uplatňování nároku vévody z Yorku na anglický trůn roku 1460 byla hlavní příčina vypuknutí konfliktu známého jako války růží. Když byl jeho otec v bitvě u Wakefieldu zabit, přešel nárok na trůn na Eduarda.\n\nS podporou Richarda Nevilleho, hraběte z Warwicku, porazil Eduard Lancastery v několika bitvách. V době, kdy byl Jindřich s manželkou na vojenském tažení na severu země, Warwick ovládl hlavní město a roku 1461 prohlásil v Londýně Eduarda anglickým králem. Eduard podpořil svůj nárok na trůn rozhodným vítězstvím v bitvě u Towtonu. I když bylo Eduardovi pouze devatenáct let, byl schopným vojenským velitelem.\n\nWarwick se domníval, že Eduardovým prostřednictvím bude dál ovládat zemi a že ho přiměje ke sňatku vytvářejícím spojenectví s důležitou mocností na kontinentu. Eduard se ale bez jeho vědomí oženil s Alžbětou z Woodvile, která byla obklopena sice nepříliš bohatými, ale zato ambiciózními lancasterskými příbuznými. Warwick nelibě nesl vliv, který měla tato skupina lidí na Eduarda a tak se s podporou Jiřího, vévody z Clarence postavil na vojenský odpor proti Eduardovi. Hlavní část Eduardova vojska (bez něho samotného), byla poražena roku 1469 v bitvě u Edgecote Moor a Eduard byl o něco později zajat u Olney. Warwick pak vládl jeho jménem. Mnoho šlechticů, kteří byli příznivci krále, ale hrozilo vzpourou a tak ho musel Warwick propustit. Eduard se pokusil s Warwickem a Clarencem usmířit.\n\nRoku 1470 se Warwick a Clarence vzbouřili znovu, ale byli poraženi a byli nuceni utéci do Francie. Tam vytvořili spojenectví s Markétou z Anjou, manželkou Jindřicha VI., a souhlasili s úmyslem Jindřichova návratu na trůn. Podporovaní Francií vylodili se roku 1470 v Anglii. Eduard byl nucen poté, co zjistil, že se na stranu Lancasterů přidal i Jan Neville, odjet ze země.\n\nJindřich se roku 1470 vrátil na anglický trůn a Eduard se uchýlil do Burgundska v doprovodu svého bratra Richarda, vévody z Gloucesteru. V Burgundsku vládl jeho švagr Karel, vévoda burgundský. I když se zpočátku Karel nechtěl angažovat na Eduardově straně poté, co Francie vyhlásila Burgundsku válku, změnil názor a sestavil armádu, aby Eduardovi pomohl získat zpět anglický trůn.\n\nKdyž se vrátil domů s relativně malým vojskem, aby se vyhnul většímu konfliktu, rozhodl se pouze uplatnit nárok na vévodství. Město York ale zavřelo před jeho vojskem své brány. Poté se Eduard vydal na jih a začal získávat podporu. Přidal se k němu i jeho bratr Jiří, vévoda z Clarence. Eduard a Jiří porazili Warwika v bitvě u Barnetu a poté co v této bitvě Warwick padl, byla porážka zbytku lancasterských sil roku 1471 v bitvě u Tewkesbury již jednodušší. V této bitvě nebo krátce poté byl zabit i poslední lancasterský dědic Eduard z Westminsteru. Eduard o několik dní později dorazil do Londýna a Jindřicha VI., který byl uvězněn, nechal zabít, čímž byli Lancasterové zcela poraženi.\n\nDva Eduardovi mladší bratři Jiří, vévoda z Clarence a Richard, vévoda z Gloucesteru (později král Richard III.) se oženili s Izabelou a Annou Nevillovou. Obě byly dcery Warwicka a Anny Beauchampové a byly soupeři v nástupnictví na anglický trůn. Jiří byl později obviněn z osnování vzpoury proti Eduardovi, uvězněn v Toweru a 18. února 1478 \"soukromě popraven\".\n\nEduard nemusel do konce své vlády řešit žádnou vzpouru, protože rod Lancasterů byl zničen a jediný jeho soupeř Jindřich Tudor žil v exilu. Roku 1475 vyhlásil válku Francii a mírová dohoda z Picquigny mu přinesla jednorázovou platbu 75 000 korun a roční rentu ve výši 50 000 korun. Dokázal také roku 1482 odrazit pokus Alexandra Stewarta, bratra skotského krále Jakuba III., zmocnit se skotského trůnu.\n\nEduardovo zdraví se, i z důvodu jeho nezdravého životního stylu, zhoršovalo a postupně ho postihovaly různé choroby. Na Velikonoce roku 1483 ho postihla vážná nemoc, ale byl schopen jmenovat svého bratra Richarda jako protektora, než 9. dubna 1483 zemřel. Je pohřben v kapli Svatého Jiří ve Windsorském hradu. Eduardovým nástupcem se stal jeho dvanáctiletý syn Eduard.\n\nEduard byl neobyčejně schopným vojenským velitelem, porazil a zničil rod Lancasterů a nikdy nebyl v bitvě poražen. Byl také úspěšným a oblíbeným králem. Období jeho vlády znamenalo zpočátku obnovení práva a pořádku, i když ke konci se začalo objevovat více pirátství a banditů. Eduard byl také úspěšným obchodníkem, který investoval do několika společností v City.\n\nEduardův rod se ale na anglickém trůnu udržel jen něco přes dva roky. Byl také jedním z mála mužských členů svého rodu, kteří zemřeli přirozenou smrtí (jeho otec i bratr padli v bitvě, dědeček i jiný bratr byli popraveni). Eduardovu nejstaršímu synovi byl udělen titul Princ z Walesu ve věku sedmi měsíců. I když byl po svém nástupu na trůn mladý Eduard velmi rychle sesazen a nahrazen Richardem, který nedlouho poté padl v bitvě u Bosworthu, stala se Eduardova dcera Alžběta z Yorku manželkou krále z rodu Tudorovců Jindřicha a v její osobě pokračoval vliv Yorků na Anglii.\n\nEdward IV. měl se svojí manželkou Alžbětou Woodville celkem deset dětí z nich sedm se dožilo dospělosti. Jejich děti parlament v roce 1483 prohlásil za nelegitimní, aby se Edwardův bratr Richard mohl bez problémů nastoupit na trůn.\n\n"}
{"id": "213173", "url": "https://cs.wikipedia.org/wiki?curid=213173", "title": "Seznam drahokamů", "text": "Seznam drahokamů\n\nToto je seznam drahokamů, seřazený abecedně:\n\n"}
{"id": "213175", "url": "https://cs.wikipedia.org/wiki?curid=213175", "title": "Seznam polodrahokamů a ozdobných kamenů", "text": "Seznam polodrahokamů a ozdobných kamenů\n\nNázev „polodrahokamy“ byl zrušen mezinárodní organizací BIBOA – Bureau International des Associations de Fabricants, Grossistes et Détaillants de Joaillerie, Bijouterie, Orfévrerie et Argenterie již v roce 1955 vydáním nového závazného názvosloví kamenů. Jako polodrahokamy bývaly před tímto datem označovány tyto ozdobné kameny (abecedně)\n\n"}
{"id": "213181", "url": "https://cs.wikipedia.org/wiki?curid=213181", "title": "Lýdie", "text": "Lýdie\n\nLýdie je historickým územím v Malé Asii shodným zhruba s dnešními tureckými provinciemi İzmir a Manisa. Tradičním centrem země bylo město Sardy. Obyvatelstvo mluvilo lýdštinou, dnes již mrtvým jazykem z anatolské skupiny indoevropských jazyků. Starověká Lýdie hraničila na severu s Mýsií, na východě s Frýgií a na jihu s Kárií – na západě tvořilo její hranici egejské pobřeží a ostrovy, obývané z velké části iónskými Řeky. V Lýdii byly nalezeny nejstarší známé mince z období kolem roku 660 př. n. l.\n\nPodle Hérodota pochází název Lýdie od mýtického krále Lýda, který údajně žil v době dobytí Tróje, v historických záznamech je však jméno doloženo teprve od 8. století př. n. l., zejména v pramenech asyrských, řeckých a v bibli. Asyřané se mj. zmiňují o zakladateli dynastie Mermnovců Gýgovi, jehož v 5. století př. n. l. několikrát připomněl Hérodotos. Kolem roku 600 př. n. l. ovládali Gýgovi potomci kromě vlastní Lýdie i větší část západu Malé Asie – v té době patřila jejich země k významným mocnostem Předního východu.\n\nLýdové udržovali s maloasijskými i pevninskými Řeky kulturní a obchodní styky. Často se je snažili ovládnout vojenskou silou, ale Řekové se jim skoro pokaždé dokázali ubránit. Na východě narážely jejich expanzivní snahy na moc médské říše, která po porážce Asýrie posunula své hranice až do bezprostředního sousedství jejich držav. Oba státy spolu vedly zhruba v letech 591–585 př. n. l. vyčerpávající válku. Při rozhodující bitvě, do níž ve snaze vynutit si konečné rozhodnutí nasadily obě strany všechny dostupné síly, rozhodl nakonec vnější faktor – zatmění Slunce – který přiměl Lýdy a Médy k uzavření míru. Od té doby se hranice mezi oběma státy ustálila na toku řeky Halys (dnes Kızılırmak).\n\nStatus quo v oblasti znovu porušil teprve poslední lýdský král Kroisos, který v roce 547 př. n. l. napadl dědice médských imperiálních tradic, perského krále Kýra II., byl však poražen a jeho země přičleněna k državám vítěze. Od těch dob byla Lýdie vždy součástí jiných státních útvarů – perské říše, říše Alexandra Velikého, seleukovské monarchie, římského impéria a říše byzantské. A třebaže téměř po celou dobu tvořila v rámci těchto států autonomní územní jednotku, vlastní lýdské zvyky a jazyk ustoupily v průběhu staletí do pozadí ve prospěch řecké kultury. Ta zde převládala až do velkých výbojů seldžuckých Turků v 11. století.\n\n\n"}
{"id": "213185", "url": "https://cs.wikipedia.org/wiki?curid=213185", "title": "Chotan", "text": "Chotan\n\nChotan (ujgursky خوتەن, čínsky 和田 pchin-jin \"Hétián\") je město a městský okres na západě Čínské lidové republiky, v jihozápadní části autonomní oblasti Sin-ťiang. V roce 2006 měl Chotan přibližně 114 000 obyvatel.\n\nChotan je hlavním městem Chotanské prefektury autonomní oblasti Sin-ťiang. Nachází se na jihozápadním okraji pouště Taklamakan, západně od řeky Jurungkaš. Většina obyvatel jsou Ujguři. Město má bohatou historii.\n\nChotan leží na bývalém jižním rameni Hedvábné stezky, v části, kde se na ni napojovala jedna z hlavních cest z Indie a Tibetu do Střední Asie. Město bylo známé svými výrobky z jadeitu a svou keramikou, v novější době i svými koberci. V oblasti existovalo Chotanské království.\n\n"}
{"id": "213189", "url": "https://cs.wikipedia.org/wiki?curid=213189", "title": "Pergamon", "text": "Pergamon\n\nPergamon (řecky \"Πέργαμος\"), případně Pergamum, byla starověká řecká obec na území Mýsie v severozápadní Malé Asii. Toto město, jež se rozkládalo na útesu vypínajícím se na severním břehu řeky Kaikos (dnešní Bakırçay), asi ve vzdálenosti 25 kilometrů od břehů Egejského moře, se stalo centrem mocného a významného helénistického království, kterému mezi léty 282 až 133 př. n. l. vládla dynastie Attalovců. V současnosti se zde nachází turecké město Bergama.\n\nPodle legendy založili Pergamon kolonisté z Arkádie vedení Télefem, jedním z Héraklových synů. Télefova matka Augé sloužila jako kněžka bohyně Athény ve městě Tegea, přičemž je třeba zmínit, že Athéna Polias byla patronkou Pergamu. Tento mýtus tudíž spojuje arkádský původ obyvatel Pergamu s tvrzením, že zakladatel města byl synem kněžky pergamského ochranného božstva. Pergamon není v historických análech nijak zmiňován až do doby Xenofónta, za něhož se prý na vrcholu pergamské skály rozkládalo malé opevněné město. Na důležitosti získal Pergamon teprve na počátku 3. století př. n. l., kdy jeden z Alexandrových nástupců, Lýsimachos, uložil do této pevnosti svůj poklad, ohromnou sumu 9000 talentů, jejímž hlídáním pověřil eunucha Filetaira. V roce 282 př. n. l. se ale Filetairos v důsledku intrik na Lýsimachově dvoře vzbouřil a přešel na stranu Seleuka I. Jelikož Lýsimachos padl dříve, než mohl tuto vzpouru potlačit, stal se Pergamon centrem malého, fakticky nezávislého státu. Částečně díky obratné diplomacii, využívající napětí mezi soupeřícími helénistickými králi, částečně v důsledku zmatků vyvolaných příchodem Keltů do Malé Asie se Filetairovi podařilo udržet poměrně dobré vztahy se svými sousedy.\n\nPo Filetairově smrti v roce 263 př. n. l. se vlády v Pergamu chopil jeho synovec Eumenés I., který teritoriálně rozšířil svojí doménu poté, co v roce 261 př. n. l. zvítězil nad seleukovským králem Antiochem I. v bitvě u Sard. Jeho nástupce Attalos I. dosáhl u pramene řeky Kaikos vítězství nad obávanými Galaty, pročež jako první z rodu Attalovců přijal královský titul. V letech 229 až 222 př. n. l. si pak podrobil značnou část Anatolie. Okolní monarchové, především seleukovští a bithýnští králové, však pohlíželi s nevraživostí na Attalův mocenský vzestup a zhruba kolem roku 222 př. n. l. pozbyl Pergamon většinu svého území v Malé Asii. Během první makedonské války podporoval Attalos od roku 212 př. n. l. nepřátele makedonského krále Filipa V., římskou republiku a aitólský spolek. V roce 201 př. n. l. se obrátil na Římany se žádostí o zakročení proti Filipově pokračující expanzi, načež byla zahájena druhá makedonská válka. Za Attalova panování se Pergamon povznesl mezi vůdčí helénistické státy. Kromě snahy o mocenský rozvoj království Attalos štědře podporoval rozvoj vědy a umění v četných řeckých obcích a ve svém sídle, jehož akropoli přebudoval podle athénského vzoru. Rostoucí bohatství Pergamu a králova záliba v monumentální oslavě svých vítězství vedla k rozmachu sochařské „pergamské školy“.\n\nAttalovci vládli své říši moudře a prozíravě. Jejich královská rezidence se díky tomu proměnila z dobře chráněné tvrze ve výstavní metropoli a kulturní centrum helénistického světa, které se honosilo skvostnými chrámy a výtečnými veřejnými budovami. Zachovalo se mnoho dokladů, prokazujících péči Attalovců o prospěch a růst jim poddaných měst, jimž posílali zručné řemeslníky či promíjeli daně. Řeckým obcím, spadajícím do jejich domény, ponechali širokou autonomii. Navíc obdarovávali skvělými dary četná starobylá kulturní střediska v Řecku, zvláště Athény, Delfy a Délos. Bohatství kvetoucích měst attalovského království plynulo z obchodu a řemesel, zejména z tkalcovství, zatímco na venkově se rozkládaly obrovské plochy půdy obdělávané zástupy otroků, lesy oplývající dřevem a velké množství stříbrných dolů.\n\nProslulost Pergamu dosáhla svého vrcholu na počátku 2. století př. n. l., za vlády Eumena II., který navázal na prořímskou politiku svého otce. Po boku Římanů se účastnil války se seleukovským králem Antiochem III., v níž sehrál klíčovou roli v rozhodující bitvě u Magnésie. Za tyto své zásluhy byl na základě míru z Apameie z roku 188 př. n. l. odměněn seleukovským územím až k pohoří Taurus. Pergamské království poté zahrnovalo Mýsii, Lýdii, Pisídii, Pamfýlii a většinu Frýgie a Iónie. Ve třetí makedonské válce zůstal Eumenés loajálním spojencem Římanů v boji proti králi Perseovi. Přesto poslední léta Eumenovy vlády byla nepříznivě poznamenána nemilostí Římanů, kteří ke králi pozbyli důvěru. Polybios i Livius v této souvislosti spekulují o Eumenových tajných stycích s Perseem, jež ovšem nebyly nikdy prokázány. Eumenés II. byl skutečným zakladatelem pergamského královského kultu. Po roce 180 př. n. l. byl na pergamské akropoli vztyčen Velký Diův oltář, jenž připomínal Eumenovo vítězství nad Galaty.\n\nPo Eumenovi nastoupil v roce 159 př. n. l. na trůn jeho bratr Attalos II. Tento zkušený vojevůdce a diplomat stál po většinu života věrně při svém bratrovi, ačkoli ho Římané pobízeli k jeho svržení. Do období jeho vlády spadá dokončení Pergamského oltáře započatého Eumenem. Rovněž nechal rekonstruovat po něm pojmenovanou Attalovu stou v Athénách. V roce 138 př. n. l. se ujal moci syn Eumena II., Attalos III. Tento podivínský a bezdětný král odkázal ve své závěti pergamské království římskému lidu. Po Attalově smrti v roce 133 př. n. l. se Pergamon pokusil ovládnout jeho nevlastní bratr Aristoníkos. S podporu chudiny a vzbouřených otroků zorganizoval lidové povstání, namířené proti Římanům, přičemž celé toto hnutí mělo výrazný sociální podtext. Po počátečních neúspěších se Římanům podařilo Aristoníka dopadnout, načež byl v roce 129 př. n. l. v Římě popraven. Většina teritoria pergamské říše byla poté přeměněna v provincii Asii.\n\nV prvních dvou staletích římské nadvlády setrvával Pergamon v pozici hlavního města provincie a později představoval společně s Efesem a Smyrnou nejdůležitější obchodní a kulturní středisko Asie. Na konci 1. století př. n. l. zde byl vztyčen jedinečný chrám, zasvěcený Augustovi, jenž se stal centrem kultu tohoto císaře. Pergamon byl také jedním z hlavních sídel uctívání boha léčitelství Asklépia. Císařové Traianus a Hadrianus finančně podpořili Pergamon a nechali rekonstruovat místní chrámy. V dobách raných křesťanů patřil Pergamon mezi významná střediska církve. Utužení císařského centralismu a pozvolný úpadek římské moci v období pozdní antiky měly negativní dopad na hospodářský vývoj města, které tak pozbylo mnoho ze své někdejší velikosti. V byzantských dobách razantně poklesl počet jeho obyvatel, neboť Pergamští opustili v důsledku ničivých arabských nájezdů níže položené „nové město“. V roce 716 byl Pergamon vypleněn Araby a na počátku 14. století připadl Osmanské říši.\n\nLokalita antického města se po roce 1878 stala místem rozsáhlých výkopových pracích, iniciovaných Berlínským muzeem. Prvním impulzem k této činnosti byl nález části vlysu, získaného z hradeb města Bergama a dodaného v roce 1873 do Berlína. Zkoumáním tohoto materiálu bylo zjištěno, že se jedná o součást Velkého Diova oltáře budovaného Eumenem II. Na něm byl znázorněn zápas bohů a gigantů (gigantomachie), symbolizující boj mezi pergamskými Řeky a barbarskými Galaty. Vykopávky na jižním konci akropole vedly k objevu vlastního oltáře a zbytků vlysu, které byly zrestaurovány a vystaveny v Pergamonském muzeu v Berlíně. Tyto plastiky se svým propracovaným znázorněním emocí představovaly nejlépe dochované dílo pergamské školy, jež v tomto směru překonávala všechny předchozí řecké sochařské školy. Vrchol pergamské akropole, tzv. „staré město“, byl tvořen tržištěm – Horní agorou, která ležela na jižní straně, a královským palácem na severu. Mezi nimi se nacházel Velký Diův oltář, který autor Apokalypsy označil za „trůn satanův“ a jehož základy dosud zůstávají na akropoli, dále Dionýsův chrám, hexastylový dórský chrám bohyně Athény na východě, divadlo s dlouhou terasou na západě, Pergamská knihovna a velký, v korintském stylu postavený Trajánův chrám (Trajaneum).\n\nNalézal se tu rovněž Heroon – svatyně, v níž byli uctíváni králové, především Attalos I. a Eumenés II. Pergamská knihovna soupeřila s knihovnou Alexandrijskou a byla druhou nejskvělejší knihovnou antické řecké civilizace. Když Ptolemaiovci na počátku 2. století př. n. l. zastavili vývoz papyru, aby poškodili své pergamské konkurenty, vynalezli Pergamští nový materiál vhodný k uchování textů, nazývaný \"pergaminus\" či \"pergamena\" (pergamen). Pergamská knihovna prý obsahovala kolem 200 000 svitků, které však Marcus Antonius věnoval ptolemaiovské královně Kleopatře jako svatební dar. Pergamské divadlo dokázalo pojmout 10 000 diváků a vyznačovalo se nejstrmějšími sedadly mezi všemi známými antickými divadly. V nižších patrech akropole stálo gymnasion a chrám Démétry. „Nové město“, část Pergamu, obývaná obchodníky, řemeslníky a chudinou, se rozkládala pod akropolí, nedaleko Velké Eumenovy brány. V současnosti zaujímá tento prostor město Bergama. Tři kilometry jižně od akropole se nacházel Asklépion, proslulá svatyně boha Asklépia. Toto místo navštěvovali nemocní lidé ze vzdálených koutů říše, aby se zde dotázali na radu Asklépiových kněží a vykonali koupel ve vodách posvátných pramenů, jež jim měly přinést uzdravení. O působivých léčivých účincích těchto lázní se ve 2. století zmiňoval i lékař Galénos.\n\n\n\n"}
{"id": "213194", "url": "https://cs.wikipedia.org/wiki?curid=213194", "title": "Seznam prezidentů Somálska", "text": "Seznam prezidentů Somálska\n\nOd svého vzniku v roce 1960 mělo Somálsko deset řádných a 4 úřadující prezidenty.\n\n\"Kurzívou\" jsou uvedeni úřadující prezidenti.\n"}
{"id": "213207", "url": "https://cs.wikipedia.org/wiki?curid=213207", "title": "Burrowsova–Wheelerova transformace", "text": "Burrowsova–Wheelerova transformace\n\nBurrowsova-Wheelerova transformace, anglicky Burrows-Wheeler transform (BWT) je pomocný algoritmus používaný v technikách komprese dat. Transformaci objevili Michael Burrows a David Wheeler.\n\nSamotná transformace data nijak nekomprimuje. Způsobí pouze změnu pořadí symbolů (permutaci). V případě, že vstupní řetězec symbolů má několik podřetězců, které se v něm vyskytují vícekrát, bude mít výstupní řetězec několik míst, kde se vyskytuje stejný symbol několikrát za sebou. To je výhodné například pro RLE kompresi. Transformace ovšem přidává k výstupnímu řetězci informaci o umístění symbolu konce původního řetězce (tzv. EOF symbol).\n\nPrincip této transformace spočívá v tom, že se ze vstupního řetězce (zakončeného symbolem EOF) vytvoří všechny jeho možné rotace. Tyto se dále lexikograficky seřadí. Ze seřazeného pole rotací původního řetězce se do výstupního zapíše postupně od počátku poslední symbol z každé rotace. Na výstupu je tedy transformovaný vstup rozšířený o ukazatel na konec původního řetězce. \n\nK transformaci se používá datová struktura sufixový strom, která umožňuje rychlé operace s řetězci. Tuto transformaci využívá například kompresní metoda bzip2.\n\nPříklad transformace textového řetězce \"codice_1\" (zavináč značí EOF symbol) je řetězec \"codice_2\".\n\nVstupem zpětné transformace je výstup původní transformace, tedy poslední sloupec seřazené tabulky. Pomocí něj můžeme získat první sloupec jeho seřazením. Známe-li první a poslední sloupec, známe všechny dvojice po sobě následujících znaků, které se v textu vyskytují – a jejich seřazením dostaneme první a druhý sloupec. Takto postupně zrekonstruujeme celou tabulku a posléze odečteme původní řetězec.\n\n"}
{"id": "213213", "url": "https://cs.wikipedia.org/wiki?curid=213213", "title": "Mistrovství České republiky v sudoku 2007", "text": "Mistrovství České republiky v sudoku 2007\n\nAirwaves Mistrovství ČR v sudoku 2007 se konalo 27. ledna v Brně v sále Semillasso. Zúčastnilo se ho přibližně 80 lidí, kteří se nominovali prostřednictvím sítě turnajů v Denících, časopisech „Křížovka a hádanka“ a „Luští celá rodina“ a internetové Sudoku ligy.\n\nPrvní tři místa byla obsazena takto:\n\n"}
{"id": "213214", "url": "https://cs.wikipedia.org/wiki?curid=213214", "title": "Žebrák (hrad)", "text": "Žebrák (hrad)\n\nŽebrák () je zřícenina gotického hradu v obci Točník na jižním okraji Křivoklátských lesů v okrese Beroun. Dominantou hradu je vysoká okrouhlá věž (bergfrit), dnes využívaná jako rozhledna. Od roku 1965 je hrad chráněn jako kulturní památka. Je ve vlastnictví státu (správu zajišťuje Národní památkový ústav) a je přístupný veřejnosti.\n\nHrad byl založen ve druhé polovině 13. století Oldřichem Zajícem z Valdeka nedaleko důležité obchodní stezky z Prahy do Bavorska. Za vlády Jana Lucemburského se stal majetkem českých králů. Velká přestavba a rozšíření hradu proběhlo za vlády Karla IV. a jeho syna Václava IV., který zde často pobýval. Po požáru v roce 1395 dal Václav IV. vystavět na nedalekém kopci nový hrad Točník a význam Žebráku postupně klesal. V roce 1425 byl Žebrák neúspěšně obléhán husity. Koncem 15. století ještě byla provedena oprava a posílení opevnění hradu. V roce 1552 však již byl Žebrák uváděn jako pustý. Rozsáhlá rekonstrukce hradu proběhla v osmdesátých letech 20. století, kdy byla zachráněna a zpřístupněna hlavní okrouhlá věž.\n\nHrad Žebrák se nachází na úzkém, protáhlém křemencovém skalnatém ostrohu obtékaném ze tří stran Stroupinským potokem. Na východě byl v křemencovém valu proražen příkop. Součástí obranného systému byla i soustava rybníků, která zanikla v 19. století. K nejvýznamnějším zachovalým stavbám patří vysoká okrouhlá věž (bergfrit), přístupná ze starého hradního paláce po padacím můstku. Dále se zachovala menší západní válcová věž, severovýchodní okrouhlá věž, palác krále Václava IV. a rozsáhlé opevnění v předhradí. Nad východním hradním příkopem stojí zbytky hradní kaple svatého Apolináře a svaté Markéty.\n\nZřícenina hradu Žebrák je přístupná v letní turistické sezóně od dubna do září. Z města Žebrák sem vede modře značená turistická trasa.\n\n\n\n"}
{"id": "213215", "url": "https://cs.wikipedia.org/wiki?curid=213215", "title": "PPD (samopal)", "text": "PPD (samopal)\n\nDěgťarjov PPD byl sovětský samopal zkonstruovaný Vasilijem Děgťarjovem. Jeho počátky spadají do první poloviny 30. let. První zkušební dodávky samopalů pro sovětská vojska se uskutečnily v roce 1935, přičemž se jednalo o několik kusů. Do konce roku 1936 bylo vyrobeno pouze 67 exemplářů. Větší sériová výroba započala až roku 1937, do roku 1939 bylo vyrobeno 4100 kusů vzoru PPD-34/38. Roku 1940 se rozjela výroba zmodernizovaného typu PPD-40, který byl vyráběn do roku 1941 v počtu asi 80 tisíc kusů.\n\nSamopal Děgťarjov vzor 1934 má neuzamčený závěr, zakřivený zásobník na 25 nábojů, plášť hlavně je opatřen ventilačními otvory. Přepínač způsobu střelby je umístěn před jazýčkem spouště. Pojistka na napínací páce může blokovat závěr v přední i zadní poloze. Sektorové hledí je nastavitelné do 500 m. Modifikace PPD-40 umožňuje použití velkokapacitního bubnového zásobníku na 71 nábojů.\n\n\nSamopal Děgtarjov vzor 1934 (PPD-34) byl přijat do výzbroje v roce 1935 pouze v omezeném počtu. Ačkoliv roku 1938 vznikl modernizovaný vzor PPD-34/38 v roce 1939 byla výroba úplně zastavena. Teprve po zkušenostech s finskými samopaly Suomi m/1931 byla roku 1940 znovu obnovena a modifikace PPD-40 byla vyráběna až do roku 1941. Většina těchto zbraní byla ztracena v průběhu počáteční fáze německého útoku, ale omezený počet jich sloužil ještě v pozdějším období.\n\n\n\n"}
{"id": "213218", "url": "https://cs.wikipedia.org/wiki?curid=213218", "title": "Gabra a Málinka, povedené dcerky", "text": "Gabra a Málinka, povedené dcerky\n\nGabra a Málinka, povedené dcerky je první díl knižní série Amálie Kutinové-Tauberové o sestrách Gabře a Málince. Stejně jako ostatní díly série je založen na autobiografickém vyprávění o dospívání autorky (\"Málinka\" je sama autorka a \"Gabra\" její starší sestra Gabriela), oproti realitě je tu ale několik podstatných změn (např. skutečný otec Amálie Kutinové zemřel, když jí bylo 11 let, ve svých knihách ho ale nechala žít dál, také v knihách zredukovala počet svých sourozenců ze skutečných dvanácti na čtyři). Kniha je psána převážně spisovnou češtinou vyjma hlavní řeči postav, které často mluví valašským nářečím (zejména děti).\n\nAmálie Kutinová původně chtěla napsat knihu o své matce (po vzoru Boženy Němcové, která napsala knihu o své babičce), ale nezdařilo se jí to - použila v knize tolik dětských příhod, že vzniklé dílo pojednávalo spíš o Amálii a jejích sestrách, a to i po přepracování. Autorka se je nakonec rozhodla vydat v této podobě jako „Gabru a Málinku“.\n\nKniha vypráví o příhodách Gabry a Málinky, nejmladších dcer pana řídícího Základní školy ve Štítné nad Vláří, a jejich příbuzných. Jednotlivé kapitoly, které většinou tvoří uzavřené příběhy, jsou propojeny tématem vzájemného vyřizování účtů mezi dětmi a nerudným kostelníkem Struhařem a také námluvami starší sestry Valči a učitele Fanúše Macka.\n\nNa začátku knihy Gabra s Málinkou vyloví z potoka kocourka, kterého pojmenují Macek. V kapitole o babiččině svátku upečou samy babičce dort a svým blahopřáním si u ní vykoledují peníze na pouť. Gabra se skupinkou chlapců seberou kostelníku Struhařovi klíče od zvonice, aby se tam mohli houpat na zvonech. Kostelník na to ale přijde, dětem nabije a ještě na ně žaluje panu faráři. Vzájemné spory jsou zapomenuty, když Gabra a Málinka utečou z domu a Struhař je přivede zpátky. V jednom z dalších příběhů ale Struhař před Gabrou a Málinkou předstírá, že je mu špatně, aby ho musely odtáhnout na vozíku domů, a Gabra mu přísahá pomstu.\n\nDo Štítné přijíždí učit nový učitel Fanouš neboli Fanúš, nápadník řídících dcery Valči. Příjmením se jmenuje stejně jako kocour, kterého kdysi zachránily Gabra s Málinkou – Macek. Fanúš se s děvčaty rychle skamarádí a slíbí jim pomoci s pomstou kostelníkovi. Potom chodí v noci v převleku za strašidlo kostelníka strašit, aby mu dal na pamětnou. Děti s Fanúšem prožijí ještě mnoho zajímavého, ale potom se Fanúš s Valčou pohádají kvůli fořtu Slepičkovi, který se o Valču začne také ucházet. Valča se rozhodne natruc provdat za Slepičku, ale Gabře s Málinkou se to nelíbí, a tak Valču před Slepičkou pomluví tak, že z námluv sejde a Valča se zase usmíří s Fanúšem. Kniha končí spolu s koncem školního roku. Gabra už vychodila pátou třídu a rodiče ji chtějí dát na Gymnázium ve Valašském Meziříčí. Gabra se ale nechce odloučit od rodiny, a tak je nakonec rozhodnuto, že tatínek půjde na penzi a do Meziříčí se přestěhuje celá rodina.\n"}
{"id": "213219", "url": "https://cs.wikipedia.org/wiki?curid=213219", "title": "Arthur Poe", "text": "Arthur Poe\n\nArthur Poe (obvykle uváděný jednoduše jako Pan Poe) je vymyšlená postava z \"Řady nešťastných příhod\" od Lemonyho Snicketa. Pan Poe je bankéř, který spravuje záležitosti sourozenců Baudelairových. Byl krátce jejich opatrovníkem v knize \"Zlý začátek\", ještě předtím než byli sourozenci dáni k hraběti Olafovi. Jeho neschopnost a jeho vlastní důležitost a pozice autority z něj udělaly nevšímavého člověka. Má manželku Polly a dvě děti Edgara a Alberta, ale objevují se pouze v první knize. Také má stále se opakující kašel, protože se mu vždy zdálo, že je nachlazený.\n"}
{"id": "213223", "url": "https://cs.wikipedia.org/wiki?curid=213223", "title": "PPS (samopal)", "text": "PPS (samopal)\n\nSamopal PPS-43 (rusky \"Пистолет-пулемёт Судаева\" / \"Pistolet-pulemjot Sudajeva\", česky \"Samopal Sudajeva\") byla sovětská automatická palná zbraň konstruktéra Alexeje Sudajeva. Byl určen zejména jako výzbroj výsadkových a tankových jednotek, kde měl nahradit méně skladný a těžší samopal Špagin PPŠ-41. Vyráběl se i v letech po druhé světové válce a byl používán v mnoha zemích světa.\n\nTato materiálově nenáročná zbraň se začala vyrábět roku 1942 v primitivních podmínkách obklíčeného Leningradu pod označením Sudajev PPS-42. Tato verze byla vyrobena pouze v menším počtu kusů a v létě roku 1943 byla nahrazena vylepšeným typem Sudajev vzor 43 (PPS-43). Jen do konce roku 1943 bylo vyrobeno přes 46 tisíc kusů. Výroba byla zaváděna i jinde v SSSR a do konce války bylo vyrobeno okolo 2 milionů kusů.\n\nPo druhé světové válce byly přebytečné samopaly dodávány do spřátelených rozvojových zemí v Evropě, Asii i Africe. Samopal byl licenčně vyráběn v Číně pod názvem typ 54 a v Polsku jako wz. 1943 nebo wz. 1943/52 s dřevěnou pažbou. Ve Finsku probíhala výroba kopií v ráži 9 mm pod označením Konepistooli m/44 a tento finský model byl později kopírován i v Německu pod názvem DUX-53 a DUX-59.\n\nTéměř celý samopal Sudajev byl zhotoven z kovu. V porovnání s předchozím samopalem Špagin PPŠ-41 je lehčí, kompaktnější a lépe ovladatelný. Spotřeba materiálu byla oproti modelu PPŠ dvakrát menší a třikrát se snížil čas potřebný k výrobě jednoho kusu. Ve velké míře je u tohoto typu využito technologie lisování a svařování. Vrchní část těla, plášť hlavně a úsťová brzda byly vylisovány z jednoho plátu kovu. Do střední části byl vložen blok oceli, do něhož byla zalisována hlaveň. Vývrt hlavně byl pro prodloužení životnosti chromovaný. Na přední části hlavně byly kruhové otvory chlazení hlavně. Sklopná ramenní opěrka byla připevněna na zadní části pouzdra závěru. Pistolová rukojeť byla vyrobena u prvních kusů ze dřeva, později byla vyráběna z černého plastu. Velmi jednoduché hledí ze dvou různě vysokých plátků se zářezy je určeno pro střelbu na vzdálenosti do 100 m a do 200 m. Páčka pojistky je umístěna před jazýčkem spouště. Segmentový schránkový zásobník pojmul 35 nábojů. Spoušťové ústrojí umožňuje pouze střelbu dávkou. Poměrně nevelká rychlost střelby - 500-600 ran/min (700-900 ran/min u PPŠ-41 ) umožňovala po získání cviku střílet jednotlivými ranami.\n\n\n"}
{"id": "213230", "url": "https://cs.wikipedia.org/wiki?curid=213230", "title": "Luis Ramirez de Lucena", "text": "Luis Ramirez de Lucena\n\nLuis Ramirez de Lucena (asi 1465 – asi 1530) byl přední španělský šachista, hlavním povoláním katolický kněz. Napsal nejstarší dochovanou tištěnou šachovou knihu, \"Repetición de amores y arte de Axedrez con CL juegos de partido\" (\"Opakování lásky a Umění hry v šachy se sto padesáti problémy\"), vydanou v Salamance roku 1497. První část této knihy (\"Opakování lásky\") je duchovním pojednáním, které nemá s šachem nic společného. Ve druhé části Lucena přináší analýzu jedenácti šachových zahájení a asi 150 pozic, zčásti vycházejících ze „staré hry“ (šatrandž), zčásti již „nových“, tj. podle pravidel moderního šachu. Právě v Lucenově době totiž docházelo ke střídání těchto dvou variant hry. Dodnes se dochovalo kolem deseti výtisků Lucenovy knihy.\n\nLucenovi je připisováno také druhé významné dílo novodobého šachu, tzv. Göttingenský rukopis, který své jméno dostal podle toho, že je uložen v Univerzitní knihovně v Göttingenu.\n\n"}
{"id": "213231", "url": "https://cs.wikipedia.org/wiki?curid=213231", "title": "BLU-82", "text": "BLU-82\n\nBLU-82B/C-130 je zbraňový systém používaný armádou USA a přezdívaný daisy cutter (česky \"trhač (sekačka) sedmikrásek\"). Jedná se o konvenční bombu, vážící zhruba 15 000 liber (6 800 kg), vypouštěnou z transportního letounu C-130 nebo MC-130.\n\nBLU-82 je jednou z největších konvenčních zbraní vůbec. Bylo vyrobeno celkem 225 těchto bomb. BLU-82 byla poprvé použita 23. dubna 1970, jedno z posledních operačních užití bylo v říjnu 2001.\n\nPůvodně byla navržena pro použití v džunglích ve válce ve Vietnamu pro svou schopnost vymýtit a zlikvidovat rozsáhlé území kolem místa dopadu a vytvořit tak přistávací plochu pro vrtulníky. Kromě toho měla umět zneškodnit i minová pole, ale praxe to nepotvrdila. V nedávné minulosti bylo BLU-82 použito při operaci Trvalá svoboda proti systému jeskyní u Tora Bora a pro ničení a zastrašení pozemních jednotek.\n\nBomba BLU-82 je naplněna 5 700 kg směsi „GSX“ tvořené dusičnanem amonným, hliníkovým práškem a polystyrenem.\n\nPřesnost zásahu tohoto zbraňového systému závisí na přesném navádění, které zajišťuje buď pozemní radar nebo navigační vybavení letadla nesoucího bombu. Nad místem shození musí posádka provést upřesňující výpočet, zahrnující balistiku a vliv větru. Minimální výška, z které může být BLU-82 shazována, je 1 800 m nad úrovní zemského povrchu. Prodloužená roznětka (o délce 965 mm) zajistí, že nálož vybuchne nízko nad terénem a část energie výbuchu není vyplýtvána na vytvoření kráteru. V epicentru výbuchu vzniká přetlak asi 1 000 psi (7 MPa). Výbuch pumy je pro člověka smrtelný do vzdálenosti 100–300 m v závislosti na terénu a počasí.\n\nPůvod přezdívky „daisy cutter“ není zcela jasný, používala se i pro jiné bomby nebo pro jejich roznětky.\n\n\n"}
{"id": "213234", "url": "https://cs.wikipedia.org/wiki?curid=213234", "title": "Zajišťovací brzda", "text": "Zajišťovací brzda\n\nZajišťovací brzda slouží k dlouhodobému odstavení vozidla. Má dvě polohy: zabrzděno, odbrzděno. Zajištění je buď ruční, pružinové, nebo kolejnicové s permanentním magnetem.\n\nU nákladních automobilů, autobusů a drážních vozidel je z bezpečnostních důvodů zajišťovací brzda konstruována jako samočinná, kdy zabrzděná je silou pružin a odbrzděná silou proti této pružině třeba elektromagnetem, hydraulickým olejem či vzduchem.\n"}
{"id": "213238", "url": "https://cs.wikipedia.org/wiki?curid=213238", "title": "Machine Head", "text": "Machine Head\n\nMachine Head (uváděno i zkratkou MH) je groove/thrash metalová hudební skupina z Oaklandu v Kalifornii.\n\nSkupina vznikla na troskách thrashové legendy \"Vio-lence\" v americkém Oaklandu v roce 1992. Zakládajícím členem a hlavním mozkem kapely byl od počátku Robb Flynn (vokál, kytara) ke kterému se připojil Adam Duce (baskytara) Logan Mader (kytara) a Tony Costanza, kterého brzy nahradil Chris Kontos. První deska vyšla roku 1994 pod názvem \"„Burn My Eyes“\" a na metalové scéně způsobila doslova revoluci. Kapela pojila tradiční thrash metalové riffy s valivým hardcorem a Robbův zpěv se pohyboval od řvavého vokálu po melodické zpívánky. Přes různé problémy s bubeníkem se natrvalo na bubenickou stoličku usazuje Dave McLain (ex-Secred Reich). Druhé album \"„The More This Change“\" vychází v roce 1997 a o dva roky později třetí počin \"„Burning Red“\" na kterém se kapela přiklonila k vlně nových nu-metalových kapel a kladla větší důraz na melodiku. V tomto duchu pokračují i na albu \"„Supercharger“\" z roku 2001. Návrat ke kořenům se koná roku 2003 s deskou \"„Trough The Ashes Of Empires“\", která je vynikající po všech stránkách, kritiky vřele přijímaná a ukazuje nám Machine Head v poloze v které jim to sluší nejvíc.\n\nMachine Head vždy bořili hranice metalu a ať už byla jejich alba víc mainstreamová a ne vždy fanoušky dobře přijata, vždy se drželi svého osobitého stylu, který si za ta léta vybudovali. V roce 2007 jim vyšlo další album \"„The Blackening“\".\n\nAlbum sklidilo obrovský úspěch a bylo v několika anketách vyhlášeno nejlepším metalovým albem uplynulé dekády. Obsahuje takové kousky jako na památku zesnulého Dimabeg Darella \" Aesthetics of Hate\" nebo hit \"Halo\". Kapela zde nastolila nový řád, kdy písničky na albu dosahovaly stopáže i 10 minut a byly do té doby u Machine head neobvykle melodické. V různých rozhovorech Robb Flynn zdůrazňoval Dave McClaina jako jejich tajnou zbraň co se melodií týče. Během turné na podporu alba zažili členové kapely i ponorkovou nemoc, kdy se Robb s Ducem dostávali často do konfliktů, což řešili chozením na terapie.\n\nRoku 2009 nastala kratší pauzu věnovanou skládání materiálů pro další album. To nakonec vyšlo v září roku 2011 a neslo název \"Unto the Locust\". Album navazovalo přímo na \"The Blackening\". Skladby nesou větší důraz na melodické vyhrávky a zachází i tam kde to na \"Blackening\" nebylo možné. Album sklidilo velké uznání a vysoká hodnocení po celém světě. Na konci turné (začátek roku 2013) však přichází smutná zpráva pro všechny fanoušky, když \"Adam Duce\" – basa ohlašuje svůj odchod z kapely v níž působil více než 20 let. Už před albem \"The Blackening\" chtěl odejít v té době byl ještě přemluven, ale během nahrávání \"Unto the locust\" nedostal žádné příležitosti zapsat se na album svými texty a usoudil, že je čas jít vpřed. Kapela vyhlásila po čase konkurz na jeho místo a ohlásila vydání nového alba na přelomu roku 2013/2014. Novým baskytaristou se stal Jared MacEachern, který působil dříve v kapele Sanctity. Už v roce 2013 odehráli Machine head několik koncertů v nové sestavě v rámci putovního Rockstar energy drink Mayhem festivalu. V roce 2014 se uskutečnilo turné s názvem Killers and Kings. Cílem bylo vystoupit ve městech, kde MH dlouho nebyli. Jednou zastávkou byla i Praha a koncert v Roxy klubu. Nahrávání nového alba se prodloužilo a jeho oficiální vydání se uskutečnilo pro Evropu 7. 11. 2014, pro USA a UK 10. 11. 2014. Následovalo turné na jeho podporu s místy zastávek v Evropě, ale převážně v USA. Cílem turné bylo vynechání festivalových akcí a uskutečnění tzv. <nowiki>\"</nowiki>An evening with Machine Head<nowiki>\"</nowiki>, což znamenalo vystoupení bez předkapely se setem trvajícím přes 2 hodiny.\n\n\n\n\n\n"}
{"id": "213239", "url": "https://cs.wikipedia.org/wiki?curid=213239", "title": "Stykkishólmur", "text": "Stykkishólmur\n\nStykkishólmur je rybářské město a zároveň obec na Islandu, položené na poloostrově Snæfellsnes. Zeměpisné souřadnice jsou 65°04' severní šířky a 22°44' západní délky.\n\n\n"}
{"id": "213243", "url": "https://cs.wikipedia.org/wiki?curid=213243", "title": "Mikel", "text": "Mikel\n\nPříjmení Mikel nosí více významných osobností:\n\n"}
{"id": "213257", "url": "https://cs.wikipedia.org/wiki?curid=213257", "title": "Francis Mark Mondimore", "text": "Francis Mark Mondimore\n\nFrancis Mark Mondimore je americký psychiatr na soukromé Johns Hopkins University v Baltimoru (Maryland).\n\nZabývá se maniodepresivní psychózou, depresí, ale také problematikou homosexuality a genetikou.\n\n\n"}
{"id": "213267", "url": "https://cs.wikipedia.org/wiki?curid=213267", "title": "KFTPGrabber", "text": "KFTPGrabber\n\nKFTPGrabber je FTP klient pro KDE. Byl vytvořen v roce 2003 Jernejem Kosem.\n\n"}
{"id": "213268", "url": "https://cs.wikipedia.org/wiki?curid=213268", "title": "Short Sunderland", "text": "Short Sunderland\n\nShort S.25 Sunderland byl britský hlídkový a protiponorkový hydroplán užívaný v druhé světové válce.\n\nV roce 1934 vznikla ve Velké Británii soutěž na zakázku dálkových poštovních létajících člunů. Jedním z potenciálních výrobců se stala firma Short Bros. Ltd. sídlící v Rochesteru, která měla v tomto oboru již zkušenosti. Letoun, který postavila, byl vskutku impozantní. Velký létající člun měl dvě paluby, přičemž horní paluba byla určena pro posádku letadla a poštu, dolní paluba s luxusním vybavením pro cestující. Stroj začal létat na trasách mezi Velkou Británií a jeho zámořskými koloniemi, např. Jižní Afrikou, Indií, Singapurem či Austrálií. Během druhé světové války byly hydroplány S.26 a S.30 zařazeny do vojenské služby. Byly využívány k hlídkové službě a k záchranným akcím na otevřeném moři. K tomuto účelu byly vybaveny kulometnými věžemi.\n\nKromě této civilní verze byl na podkladě specifikace R.2/33 vyvinut vojenský typ tohoto letounu. Verze dostala označení S.25 a její prototyp poprvé vzlétl 16. října 1937. Za řízení stroje usedl vrchní zalétávací pilot John Parker a druhý pilot Harold Piper, kteří v tento den uskutečnili dva lety o celkovém trvání 45 minut. Typ Mk. I byl vybaven čtyřmi motory Bristol Pegasus X, každý o výkonu 709 kW (950 hp), neboť plánované motory Pegasus XXII o výkonu 753 kW (1,010 hp) nebyly zatím k dispozici. S těmito pohonnými jednotkami, upraveným křídlem a stupněm na dně trupu prototyp poprvé vzlétl 7. března 1938. Následně letoun přelétl do zkušebního střediska námořních letadel (MAEE) ve Felixstowe.\n\n21. dubna 1938 zalétal Parker první předsériový Sunderland a 9. května s ním vystoupil do výšky 3 963 m při hmotnosti stroje 20 216 kg. Téhož dne dodal do Felixstowe další sériový S.25, zalétaný 4. května. Tento druhý vyrobený Sunderland převzala 28. května jedna z osádek operační 210. squadrony se základnou v Pembroke Docku, odkud pak 9. června odletěl do Singapuru. Vzdálenost 2 012 km do Gibraltaru ulétl za 8 hodin, na Maltu vzdálenou 1 931 km pak přelétl za 6,75 hodiny, téhož dne za 5,25 hodiny do Alexandrie. Přelet dále pokračoval do Habbánije, Bahrajnu, Karáčí, Gvaljóru, Kalkuty, Rangúnu a Margui, aby dolétl do singapurského Seletaru 22. června v rekordním čase. Zde byl letoun předán 230. squadroně.\n\nJiž 18. května byl zalétán třetí sériový Sunderland, který opět osádka 210. squadrony mezi 22. červnem a 4. červencem dodala do Seletaru. Poslední předsériový Sunderland vzlétl 10. srpna a koncem téhož měsíce byla 230. squadrona plně přezbrojena osmi S.25. Domovská 210. squadrona mezitím převzala dva stroje, koncem listopadu 1938 již disponovala devíti Sunderlandy. V dubnu 1941 jednotka přešla na dvoumotorové americké stroje Consolidated PBY Catalina.\n\nZ další desetikusové objednávky Ministerstva letectví vzlétl první Sunderland 1. září 1938, poslední pak 4. ledna 1939. V mezidobí byly objednány další tři kusy a brzy poté dalších 18 sériových exemplářů, z nichž poslední vzlétl těsně před začátkem II. světové války.\n\nDruhou jednotkou na britských ostrovech, vyzbrojenou S.25, se stala 202. squadrona, která převzala dva Sunderlandy. Záhy je však předala 228. squadroně, která se po plném přezbrojení na Sunderlandy přemístila v červnu 1939 do Alexandrie. Poslední perutí, vybavenou před válkou S.25, se stala počátkem června 204. squadrona Coastal Command.\n\nStroj však byl dále modernizován, roku 1941 byla zahájena výroba typu Mk.II s motory Pegasus XVIII s dvoustupňovým kompresorem o výkonu po 772 kW. Většina letounů byla vybavena novými radiolokátory ASV Mk.II s šestnácti vodorovnými dipóly na čtyřech stožárcích na zadní části trupu. Obě horní střeliště nahradila střelecká věž F.N.7, převzatá z pozemního torpédového typu Blackburn Botha, obsahující dva pohyblivé kulomety Browning ráže 7,7 mm. Zadní věž F.N.13 s 500 náboji na zbraň nahradila věž F.N.4A s 1 000 náboji pro každý kulomet, která se vyráběla ve velkých množstvích pro dvoumotorový bombardér Avro Manchester.\n\nNejpočetněji vyráběnou verzí byl typ Mk.III s radarem ASV Mk.III, který se stal tak jednou z nejužitečnějších zbraní proti ponorkám. Stroje měly nový přední stupeň na spodní části trupu, bez svislé části, což o 10 % snižovalo aerodynamický odpor. Prototyp Sunderlandu Mk.III byl upraven v Rochesteru ze sériového kusu Mk.II a Parker jej zalétal 28. června 1941. První sériový Sunderland Mk.III vzlétl 15. prosince.\n\nDalším vývojovým typem byl Sunderland Mk. IV., který však byl odlišný a měl se stát vývojovou řadou S.45 Seaford. Počátky jeho vývoje sahají do roku 1942, ovšem ten tak zaostal, že výroba byla zahájena až roku 1945 a bylo vyrobeno pouhých 8 kusů. Poslední verzí byl Sunderland Mk. V, který byl poháněn motory Pratt & Whitney R-1830-90B Twin Wasp. Letouny tohoto typu s radarem ASV Mk.VIC v parabolických krytech pod křídly, začaly k jednotkám přicházet až roku 1945 a byly vyráběny až do června 1946.\n\nV době vypuknutí války v Evropě v září 1939 používalo britské vojenské letectvo celkem 38 Sunderlandů, neboť dva byly ztraceny při haváriích. Výrobní linky dodávaly další kusy, ale ty byly určeny pro australskou 10. squadronu, oficiálně utvořenou 1. července 1939 v Point Cooku ve státě Victoria. Po zahájení války však bylo rozhodnuto, že 10. squadrona zůstane v Británii jako součást Pobřežního velitelství. Jejím prvním operačním letem se stala 10. října 1939 dodávka záložního motoru pro 228. peruť v severoafrické Bizertě.\n\nPrvní hlídkový let Sunderlandu proběhl již 3. září 1939 v den vyhlášení války Británie Německu. Během několika dnů pak Sunderlandy začaly chránit konvoje lodí před německými ponorkami. 8. září 1939 napadl Sunderland osmi pumami poprvé ponorku, zatím však neúspěšně.\n\nPrvní záchrannou akcí Sunderlandů se stala 18. září 1939 pomoc trosečníkům torpédované lodi Kensigton Court u ostrovů Scilly. Na pomoc odstartovaly dva letouny 228. squadrony, která byla 8. září převelena z Alexandrie. První stroj převzal 21 trosečníků z 34, zatímco druhý vzal na palubu zbývající. Podobná operace se během války několikrát opakovala. Jen 10. australská squadrona zachraňovala trosečníky 117krát.\n\n30. ledna 1940 se Sunderland 228. squadrony podílel na první likvidaci německé ponorky, která byla poškozená předchozí palbou povrchovými plavidly. Po zásahu letounu nařídil kapitán ponorky U-55 typ VIIB její potopení. V dubnu 1940 začala přezbrojovat ze zastaralých letounů Saro London na Sunderlandy 201. squadrona, dislokovaná v Sullom Voe.\n\n8. dubna poprvé odhalila osádka Sunderlandu 204. squadrony německá plavidla účastnící se invaze do Norska. Téhož dne byl její další stroj sestřelen bombardovacím letounem Heinkel He 111H. O dva dny později stíhací Messerschmitt Bf 110C od 1. staffel Zerstörergeschwader 76 sestřelil Sunderland od 210. squadrony. V Norsku se pak Sunderland široce uplatnil jako transportní letoun a jeho osádky při tom dokázaly sestřelit Messerschmitt Bf 110D.\n\nDíky poměrně slušné pasívní ochraně byly nepříjemným soupeřem pro německé stíhače. Od nich dostaly přezdívku „\"Fliegende Stachelschweine“ (Létající dikobraz).\" O palebné síle Sunderlandu se mohli piloti Luftwaffe přesvědčit 3. dubna 1940 při pokusu o bombardování lodního konvoje. Sunderland od 204. squadrony nejprve odrazil útok dvou letounů Junkers Ju 88A a následně zahnal další čtyři. Na britský stroj pak ze zadní polosféry zaútočilo dalších šest Junkersů. Jeden z nich zadní střelec W. Lillie sestřelil a dalšímu vyřadil z činnosti levý motor, což německý letoun přinutilo k ústupu za doprovodu zbylé čtveřice. Silně poškozený Sunderland velitele F. Phillipse se zraněnou částí osádky se přesto dokázal vrátit na domovskou základnu v Invergordonu.\n\nAustralská 10. squadrona se poprvé vyznamenala v leteckém souboji 13. července 1940, kdy jeden z jejích Sunderlandů odrazil útok Messerschmittu Bf 110D a vážně ho poškodil. O dva dny později se další australský létající člun střetl s pěti stroji Heinkel He 111H, které atakovaly parník City of Limeck u souostroví Scilly. Jeden z nich sestřelil a zbylé zahnal. 14. srpna 1941 Short Sunderland 10. squadrony sestřelil čtyřmotorový Focke-Wulf Fw 200 Condor, který naváděl německé ponorky. První ponorku (U-26) zlikvidoval Sunderland poručíka Gibsona z 10. perutě již 1. července 1940.\n\nSunderlandy Mk.II byly přidělovány k 95., 119., 201., 204., 228., 246. v Bowmore, 423. v Obanu, 461. na Mount Battenu a 10. a 422. (australské) squadroně, z nichž řada byla nově utvořena. Squadrony č. 10 a 210 sloužily mj. k zásobovacím letům na Maltu a do Alexandrie. V říjnu 1941 obě jednotky v Británii posílila 228. squadrona, která se vrátila ze Středomoří. Společně disponovaly 23 letuschopnými Sunderlandy.\n\n23. prosince 1941 poručík Hodkinson od 10. squadrony těžce poškodil v Biskajském zálivu tankovou zásobovací loď pro ponorky a s rozstříleným Sunderlandem dokázal nouzově přistát na pláži v Mount Batten.\n\nV roce 1942 bylo dodáno celkem 114 Sunderlandů, z nichž některé byly nové verze Mk.III. Již 5. dubna 1942 dva Sunderlandy kryly ústup Commandos v prostoru Biarritzu, kdy během čtyř hodin odrazily 14 útoků Junkersů Ju 88A-4. 27. července další Sunderland 10. squadrony vybojoval hodinové střetnutí se čtveřicí Ju 88A-4 a dolétl na základnu s jedním poškozeným motorem. Následující den jiný letoun 10. squadrony sestřelil stíhací Messerschmitt Bf 109G.\n\nSunderlandy se účastnily úspěšně evakuace britských vojáků z Kréty, kdy z celkového množství 28 tisíc mužů jich evakuovaly zhruba polovinu. Do konce války potopily 28 německých ponorek a měly podíl na potopení dalších. Koncem druhé světové války jejich poslání neskončilo. Stroje létaly se zásobami v době tzv. berlínské krize, účastnily se Korejské války a jiných bojů v Asii, komerčně byly využívány při civilních dálkových letech a expedicích.\n\nV roce 1951 se 19 letounů RAF Short Sunderland Mk.V podrobilo generálním opravám u firmy Short v Belfastu a následně byly předány francouzskému námořnictvu Aéronavale. Téměř bez výjimky byly předány jednotce 7FE dislokované v Dakaru v Senegalu. Z afrického západního pobřeží mohly radarem nebo vizuálně kontrolovat velkou oblast středního a jižního Atlantského oceánu.\n\n\n\n"}
{"id": "213271", "url": "https://cs.wikipedia.org/wiki?curid=213271", "title": "Christopher S. Ryder", "text": "Christopher S. Ryder\n\nChristopher S. Ryder je pediatr a odborník na problematiku cestování.\n\nMá soukromou praxi v Pensylvánii. Působil i mimo USA, např. v Jihoafrické republice. Zabývá se hlavně astmatem a alergiemi.\n\nAnotace k jeho vydané knize\nRyder, Christopher S., 2007. \"Take Your Pediatrician with You : Keeping Your Child Healthy at Home and on the Road\". Baltimore : Johns Hopkins University Press\n"}
{"id": "213273", "url": "https://cs.wikipedia.org/wiki?curid=213273", "title": "Ztracený svět: Jurský park", "text": "Ztracený svět: Jurský park\n\nZtracený svět: Jurský park (: ) je pokračování velmi úspěšného filmu \"Jurský park\". Byl natočen podle stejnojmenného románu Michaela Crichtona a uveden do kin v roce 1997 a do roku 2007 získal na tržbách více než 620 milionů dolarů, čímž se dlouho řadil mezi dvacítku nejúspěšnějších filmů všech dob.\n\nPříběh vychází z prvního dílu a opět zde hrají hlavní roli geneticky vytvoření dinosauři, žijící na původním místě klonování, ostrově \"Isla Sorna\", neboli „Site B“. Po krachu firmy \"InGen\" se Hammondův bezohledný synovec rozhodne dinosaury získat a převézt je na pevninu pro svůj plánovaný zábavní park v San Diegu. To ale nechce připustit Hammond a tak požádá skupinu dobrodruhů a paleontologů (včetně matematika Iana Malcolma), aby nafilmovali dinosaury v jejich přirozeném prostředí. Tak by snad mohl zapůsobit na světovou veřejnost a tím dinosaury na ostrově ochránit před vměšováním člověka. Oba týmy jsou vyslány na nebezpečné místo a mise, která zpočátku šlape podle plánu, se velmi rychle zvrhne v holý boj o přežití na ostrově plném nebezpečných zvířat z pravěku…\n\nV tomto filmu se představují někteří dinosauři, známí již z prvního dílu, i zcela nové rody. Jsou to \"Tyrannosaurus\", \"Triceratops\", \"Stegosaurus\", \"Pachycephalosaurus\", \"Parasaurolophus\", \"Procompsognathus\", \"Velociraptor\", \"Gallimimus\" a sauropod \"Mamenchisaurus\". V závěrečné scéně se také objeví velký létající plaz (ptakoještěr) \"Pteranodon.\"\n\nV původním románu Michela Crichtona Ztracený svět (Crichton) se navíc objevují také dinosauři rodu \"Ornitholestes\", \"Carnotaurus\", \"Apatosaurus\",\"Maiasaura\", \"Mussaurus\" a \"Hypsilophodon\".\n\nNa originální děj tohoto filmu (ale i prvního dílu JP) navázala především akční počítačová hra Trespasser, vydaná v roce 1998 a několik dalších her.\n\n\n"}
{"id": "213274", "url": "https://cs.wikipedia.org/wiki?curid=213274", "title": "Seznam řek v Německu", "text": "Seznam řek v Německu\n\nNejdelší řeky v Německu. Tabulka obsahuje řeky, které mají na území Německa délku 200 km a více.\n"}
{"id": "213279", "url": "https://cs.wikipedia.org/wiki?curid=213279", "title": "Fan Si Pan", "text": "Fan Si Pan\n\nFan Si Pan či Fansipan (vietnamsky \"Phan Xi Păng\") je s výškou 3143 m n. m. nejvyšší hora Vietnamu i celé Indočíny (Vietnam, Laos a Kambodža). Proto se jí také říká \"střecha Indočíny\".\n\nNachází se v pohoří Hoang Lien Son (\"Tonkinské Alpy\") v severozápadním Vietnamu, 9 kilometrů od města Sa Pa v provincii Lao Cai.\n\nMístní cestovní kanceláře organizují výstupy s průvodcem, trvající jeden až čtyři dny, nejčastěji dva nebo tři. Výstup začíná ve městě Sa Pa ve výšce 1600 m. První úsek cesty vede deštným pralesem, po zbytek výstupu převažuje bambusový porost. Ve výškách kolem 2000 m, 2300 m a 2700 m se nacházejí nevelké kempy, v nichž se nocuje před výstupem na 3143 m vysoký vrchol.\n\nSoučástí organizovaného výstupu je i oběd pod vrcholem, připravený z bambusových výhonků, nasbíraných na místě.\n\nNa Fan Si Panu dochází k častým změnám počasí, výhledům z vrcholu mnohdy brání hustá mlha. Vhodné období pro výstup je od září do dubna, přičemž od ledna do dubna bývá lepší počasí. Nejvhodnějším měsícem je únor, kdy začínají kvést rostliny. Během letních měsíců hodně prší, naopak sníh je i v zimních měsících ojedinělý.\n\n"}
{"id": "213280", "url": "https://cs.wikipedia.org/wiki?curid=213280", "title": "Mýtinka", "text": "Mýtinka\n\nNázev Mýtinka má více sídel:\n\n"}
{"id": "213282", "url": "https://cs.wikipedia.org/wiki?curid=213282", "title": "Zádub", "text": "Zádub\n\nNázev Zádub má více sídel:\n"}
{"id": "213284", "url": "https://cs.wikipedia.org/wiki?curid=213284", "title": "Závišín", "text": "Závišín\n\nNázev Závišín má více sídel:\n"}
{"id": "213285", "url": "https://cs.wikipedia.org/wiki?curid=213285", "title": "Sedlice (Přídolí)", "text": "Sedlice (Přídolí)\n\nSedlice () je ves na Českokrumlovsku, součást obce Přídolí. Nachází se v kopcovité krajině na okraji horského hřbetu oddělujícího údolí Vltavy a Malše. Nedaleko vsi se nachází nejvyšší vrchol hřbetu Poluška (919 metrů).\n\nVes leží v oblasti někdejší národnostní hranice, v roce 1930 byla většina obyvatel ve vsi (stejně jako v Přídolí) německé národnosti (zatímco v sousední Věžovaté Pláni už bylo významné zastoupení česky hovořících obyvatel). Většina domů nyní slouží rekreaci.\n\nNa okraji vsi vyvěrá Karlův pramen.\n\nPrvní písemná zmínka o vesnici pochází z roku 1259.\n"}
{"id": "213294", "url": "https://cs.wikipedia.org/wiki?curid=213294", "title": "Oileus", "text": "Oileus\n\nOileus (latinsky \"Oileus\") je v řecké mytologii král v Lokridě.\n\nKrál Oileus je vyjmenován mezi padesáti statečnými Argonauty, muži, kteří se zúčastnili plavby lodi Argó,\nkterá pod velením Iásona plula z Iólku do daleké Kolchidy pro zlaté rouno. Uvádí se, že\nutrpěl zranění kovovým perem stymfálského ptáka, s nimiž Argonauti svedli neobvyklým způsobem boj: spustili hlasitý křik a harašili zbraněmi tak, že ptáky vyplašili a donutili je tak opustit ostrov Arétiadu a usídlit se až v dalekých horách. Zranění, které od nich Oileus utrpěl, mu vyléčil lékař výpravy Asklépios, takže král se šťastně vrátil do své rodné Lokridy.\n\nV době trojské války byl již velmi pokročilého věku, proto se jí osobně nemohl zúčastnit. Zato jeho dva synové v ní prosluli: Aiás (malý), zvaný „malý Aiás“ byl jedním z nejlepších kopiníků. Svou slávu si vydobyl vedle jmenovce Aianta, zvaného „velký Aiás“. Malý Aiás nebyl žádný silák, zato vynikal rychlostí a mrštností.\n\nDruhý Oileův syn byl Medón, jeho matkou byla nymfa Rhéné. Ten vedl vojenské oddíly hrdiny Filoktéta, který byl s nevyléčitelnou ranou Řeky zanechán na ostrově Lémnos.\n\nJeště jiný Oileus figuroval v trojské válce. Byl řidičem válečného vozu. Z války se však nevrátil, byl zabit mykénským králem Agamemnonem.\n\n"}
{"id": "213303", "url": "https://cs.wikipedia.org/wiki?curid=213303", "title": "Chrám svatého Gorazda", "text": "Chrám svatého Gorazda\n\nChrámů zasvěcených svatému Gorazdovi I. je více:\n\n"}
{"id": "213304", "url": "https://cs.wikipedia.org/wiki?curid=213304", "title": "Podbílek šupinatý", "text": "Podbílek šupinatý\n\nPodbílek šupinatý (\"Lathraea squamaria\") je nezelená parazitická bylina z čeledi zárazovité (\"Orobanchaceae\"), parazitující na kořenech převážně listnatých stromů, méně na kořenech jehličnanů.\n\n\nPodbílek šupinatý roste ve vlhkých listnatých nebo smíšených lesích, zejména podél lesních potoků.\n\nV Česku roste roztroušeně od nížin po horské oblasti. Areál zahrnuje Evropu od Irska, jihu Skandinávie po Balkán a přes Malou Asii zasahuje až do Kašmíru a Afghánistánu.\n\nPodbílek šupinatý obsahuje jedovaté glykosidy.\n\n"}
{"id": "213307", "url": "https://cs.wikipedia.org/wiki?curid=213307", "title": "Medón", "text": "Medón\n\nMedón (latinsky \"Medon\") je v řecké mytologii jméno tří postav.\n\nKrál Oileus vládl v Lokridě, byl jedním z Argonautů. V době trojské války byl již starý, bojovali v ní však jeho dva synové.\n\nStarší Aiás, zvaný „malý“ byl proslulým kopiníkem. Dobře se ve dvojici doplňoval se jmenovcem Aiantem, nazývaným Aiás velký. Oč byl jeden větší a silnější, o to druhý byl více pohyblivý a rychlý.\n\nMladší královský syn Medón byl synem nymfy Rhéné, královy milenky. Ten v trojské válce velel oddílům vojska Filoktéta, kterého Řekové museli zanechat na ostrově Lémnos kvůli jeho zranění.\n\nKdyž ithacký král Odysseus odešel do trojské války, Medón pečoval o jeho syna Télemacha. Za to ho Odysseus ušetřil, když se zbavoval ženichů, kteří usilovali o jeho ženu i království.\n\nMedón, syn krále Kodra (Kodros), byl prvním archontem Atén.\n\n"}
{"id": "213311", "url": "https://cs.wikipedia.org/wiki?curid=213311", "title": "Kozarska Dubica", "text": "Kozarska Dubica\n\nKozarska Dubica (dříve \"Bosanska Dubica\") je město v regionu Banja Luka v Bosně a Hercegovině. Žije zde 13 680 obyvatel.\n\nOpština Kozarska Dubica se nachází v jihovýchodním cípu země na hranici s Chorvatskem, 26 km od dálnice A3. Kozarska Dubica je administrativní, politické a kulturní centrum dubického regionu, dynamicky rostoucí (hlavně v posledních letech, a to díky nové průmyslové zóně). Opština má rozlohu 499 km², 31 tisíc obyvatel, které tvoří hlavně Srbové (68 %) a Bosňáci (20 %), zbytek pak představují příslušníci dalších národností.\n"}
{"id": "213313", "url": "https://cs.wikipedia.org/wiki?curid=213313", "title": "Lesothosaurus", "text": "Lesothosaurus\n\nLesothosaurus („ještěr z Lesotha“) byl až kolem 1 metru dlouhý býložravý dinosaurus. Známý je z několika lebek a téměř kompletní kostry. Žil v období spodní jury, asi před 196 až 183 miliony let. Jeho fosilie byly objeveny v jihoafrickém Lesothu. Dosahoval maximální délky 2 metrů a hmotnosti kolem 6 kilogramů.\n\n\"Lesothosaurus\" byl velmi dobře přizpůsobený pro rychlý běh, někdy dokonce bývá považovaný za dinosauří obdobu antilopy. Měl lehkou stavbou těla, malou hlavu s velkýma očima a silnými čelistmi, nadměrně zkrácené přední pětiprsté končetiny (kratší i slabší než například u rodu \"Heterodontosaurus\"), neobvykle dlouhé zadní končetiny a dlouhý vyztužený ocas. Před většími dravci se mohl zachránit jedině útěkem.\n\nNa základě vnějšího vzhledu byl \"Lesothosaurus\" původně považovaný za zástupce infrařádu Ornithopoda. Později se však zjistilo, že byl vývojově mnohem primitivnější a nepatří dokonce ani do podřádu Cerapoda. Mohl by být také velmi primitivním zástupcem skupiny Thyreophora.\n\n\n"}
{"id": "213325", "url": "https://cs.wikipedia.org/wiki?curid=213325", "title": "Heterodontosaurus", "text": "Heterodontosaurus\n\nHeterodontosaurus („různozubý ještěr“) byl rod vývojově primitivního ptakopánvého dinosaura z území současné jižní Afriky.\n\nTento malý stádní živočich byl asi 1 až 1,2 m dlouhý a 3,5 nebo 5,2 kg vážící býložravý dinosaurus. Žil přibližně před 199 až 196 milióny let (v období spodní jury). Jeho fosilie byly objeveny v Jihoafrické republice a v Lesothu.\n\nMěl mohutnější stavbu těla a delší, silnější přední končetiny se silným palcovým drápem, kterými během období sucha vyhrabával kořínky. Heterodontosaurus (a celá jeho čeleď) je velmi zajímavý zejména díky chrupu se třemi typy zubů. V přední části horní čelisti měl řezáky (v přední části dolní čelisti je nahradil rohovinový zobák), kterými odkusoval potravu, ostré tesáky a silné stoličky v zadní části čelisti, jimiž potravu rozemílal. Tesáky měli zřejmě jen samci, kteří jich používali jako zbraň, když mezi sebou soupeřili. Našly se totiž lebky bez klů, jinak úplně identické s lebkami vybavenými kly. Pozdější ptakopánví dinosauři už měli vždy obvykle jen jediný typ zubů, přičemž řezáky se jim neujaly a byly nahrazeny rohovinovým zobákem. \n\nNěkteré anatomické znaky na kostře (přední končetiny, lopatkový pletenec) spojují heterodontosaury s vývojově primitivními sauropodomorfy. V říjnu roku 2008 byla publikována studie, jejímž závěrem je překvapivé zjištění, že tito dinosauři byli spíše omnivorní (všežraví) než pouze býložraví.\n\n"}
{"id": "213330", "url": "https://cs.wikipedia.org/wiki?curid=213330", "title": "DŠK (kulomet)", "text": "DŠK (kulomet)\n\nDŠK vz. 1938 byl sovětský velkorážní kulomet užívaný ve druhé světové válce i po ní.\n\nPočátky vývoje kulometu spadají do počátku 30. let, ovšem návrhy zbraní byly neúspěšné až do roku 1938, kdy byla představena zbraň, která nesla jména konstruktérů Děgťarjova a Špagina – DŠK. V tomtéž roce byl velkorážní kulomet přijat do výzbroje Rudé armády. Užíval se zejména k protiletadlové obraně a to nejen samostatně, ale také jako součást výzbroje tanků (IS-2, IS-3), samohybných děl (ISU-122, ISU-152), či obrněných automobilů (BA-64). Přepravoval se zejména na korbách vozidel GAZ AA, kde stál na trojnožce, přičemž hmotnost zbraně s podstavcem (trojnožkou) činila 82 kg. Po druhé světové válce byla přijata do výzbroje zmodernizovaná verze DŠK vz. 1938/46, nazvaná též jako DŠKM.\n\nKulomet sloužil dále i po druhé světové válce a to nejen v SSSR, ale i v ostatních sovětských satelitech. Dodával se i do rozvojových zemí, kde v mnohých případech slouží dodnes. Byl součástí protivzdušné ochrany tanků T-54 a T-55. Čína tuto zbraň vyráběla licenčně pod označením Typ-54.\n\nZa druhé světové války byl kulomet součástí výzbroje 1. československého armádního sboru v SSSR, po válce byl v Československu licenčně vyráběn.\n\nPro kulomety DŠK a DŠKM byly v československé armádě zavedeny následující varianty náboje 12,7 x 108 mm:\n\nNáboje byly v rámci československé armády uloženy většinou v dřevěných truhlících na 300 ks nábojů. Truhlice obsahovala tři krabice z pozinkovaného plechu po 100 nábojích.\n\n"}
{"id": "213334", "url": "https://cs.wikipedia.org/wiki?curid=213334", "title": "Strojírenství", "text": "Strojírenství\n\nStrojírenství je technický obor, který je postaven na základech fyziky a nauky o materiálech. Strojírenství se zabývá návrhem, výrobou a údržbou strojů a zařízení. Je to jedna z nejstarších a nejobsáhlejších technických disciplín.\n\nStrojírenství zahrnuje poznatky z mechaniky, kinematiky, dynamiky, hydromechaniky, termomechaniky a nauky o materiálech. Strojní inženýři používají znalosti z těchto oborů spolu s nástroji, jako jsou CAD, rapid prototyping a správa životního cyklu výrobku ke konstrukci turbín, jaderných reaktorů, motorových vozidel, letadel, lodí a mnoha dalších strojů a zařízení.\n\nStrojírenství se nejrychleji rozvíjelo v průběhu průmyslové revoluce, nicméně jeho počátky lze vysledovat již ve starověku. V tomto oboru dochází k neustálému vývoji, strojní inženýři se dnes pohybují v oblastech jako biomechanika, mechatronika, nanotechnologie a kompozity.\n\nZáznamy o strojírenství se nacházejí v mnohých starověkých a středověkých kulturách po celém světě.\n\nStarověké Řecko\n\nČína\n\nBlízký východ\nV období od 8. do 13. století, nazývaném Zlatý věk islámské vzdělanosti, docházelo na blízkém východě k rozvoji strojírenství.\n\nEvropa\nK důležitému průlomu ve strojírenství došlo v Anglii během 17. století, kdy sir Isaac Newton zformuloval Newtonovy pohybové zákony (Zákon setrvačnosti, Zákon síly, Zákon akce a reakce). Newton nechtěl tyto zákony dlouhou dobu vydat, nakonec byl svými kolegy přesvědčen a v roce 1687 je publikoval ve svém díle \"Philosophiae Naturalis Principia Mathematica\".\n\nŘada strojírenských firem, zejména těch, které působí v průmyslově vyspělých zemích, používá k návrhu a výrobě svých výrobků moderní nástroje, jako jsou CAE, CAD, MKP, CAM, CNC.\n\n"}
{"id": "213339", "url": "https://cs.wikipedia.org/wiki?curid=213339", "title": "Bosanska Kostajnica", "text": "Bosanska Kostajnica\n\nBosanska Kostajnica ( ) je město v regionu Banja Luka v Bosně a Hercegovině. Žije zde 7874 obyvatel. Opština Bosanska Kostajnica se nachází v jihovýchodním cípu země na hranici s Chorvatskem, na řece Uně.\n\nJako malé město má dlouhou historii; osídlení zde je doloženo již z dob Římské říše, současný název se pak poprvé připomíná v roce 1258. Roku 1513 padla \"Kostajnica\" do rukou Osmanům, roku 1718 pak Rakušanům. Podle \"Bělehradského míru\" se však vrátila zpět roku 1738 pod správu Osmanské říše; řeka Una se stala hranicí mezi oběma impérii. Po první světové válce zde kvetl obchod. Během druhé světové války zde došlo k bojům a útokům Ustašovců na civilní obyvatelstvo. Stejně tak o dalších zhruba 50 let později při občanské válce docházelo k etnickým čistkám; tentokráte vládnoucích Srbů. Ti dokonce odstranili z názvu města přídavné jméno \"Bosanska\". To mu však bylo nakonec v roce 2004 vráceno rozhodnutím Ústavního soudu.\n"}
{"id": "213343", "url": "https://cs.wikipedia.org/wiki?curid=213343", "title": "PL", "text": "PL\n\nSpojení písmen P a L může mít různé významy:\n\n\n\n"}
{"id": "213352", "url": "https://cs.wikipedia.org/wiki?curid=213352", "title": "Bruce Knauft", "text": "Bruce Knauft\n\nBruce Knauft (* 24. ledna 1954, Hartford) je etnolog na Emory University. (Ph.D. University of Michigan)\n\nPopsal rituály čarodějnictví u kmene Gebusi (Gobasi), Papua-Nová Guinea.\n\n\n"}
{"id": "213355", "url": "https://cs.wikipedia.org/wiki?curid=213355", "title": "76,2 mm divizní kanón vz. 42", "text": "76,2 mm divizní kanón vz. 42\n\n76,2 mm divizní kanón vz. 42 (ZIS-3) je víceúčelový kanón sovětské konstrukce ráže 76,2 mm, který bylo možné používat jako protitankový kanón. Zbraň byla zkonstruována pod vedením V. G. Grabina. Vyráběn byl hlavně v dělostřelecké továrně č. 92 ve městě Gorkij (dnes Nižnij Novgorod). Zkratka ZIS znamená (Zavod imeni Stalina, Stalinovy závody). Kanón představoval nejrozšířenější sovětskou dělostřeleckou zbraň používanou během druhé světové války. Díky originální konstrukci, výrobním a technologickým kvalitám je zbraň považována za jednu z nejlepších dělostřeleckých zbraní druhé světové války. ZIS-3 zůstal ve výzbroji Sovětské armády i dlouho po válce a byl také vyvážen do několika zemí. V některých armádách je ve službě dodnes. Kromě běžného užití byly kanóny montovány na podvozky tanku T-70 a vzniklo tak samohybné dělo SU-76.\n\nZbraň byla vyvíjena na základě dvou předešlých konstrukcí: 76 mm divizního kanónu vzor 1941 (F-22USB) a 57 mm protitankového kanónu vzor 1941 (ZIS-2) od května 1941. Zatímco 76 mm kanón vzor 1941 (F-22USB) byl dostatečně účinný, byl příliš těžký na to aby ho bylo možné prakticky využít při protitankových boji. Jeho chybou byl například i fakt, že ovládání náměru a odměru se nacházely na opačných stranách děla, což vyžadovalo obsluhu zároveň dvěma muži. O 57 mm kanonu se naopak předpokládalo, že nebude dostatečně účinný proti budoucím německým těžkým tankům, které byly očekávané v průběhu roku 1942. ZIS-3 v podstatě představoval velmi jednoduchou konstrukci, která skloubila lehkou a obratnou lafetu 57 mm kanónu ZIS-2 a s těžkým kanónem ráže 76 mm s jednoduchým štítovým krunýřem. Na rozdíl od předchůdce však byla na kanonu použita silnější úsťová brzda. Zbraň byla projektována tak říkajíc v tajnosti \"do šuplíku\" na odpovědnost hlavního konstruktéra V. G. Grabina a po úspěšných zkouškách byla ponechána pouze jako prototyp.\n\nZačátek německo-sovětské války byl pro sovětské ozbrojené síly velkou katastrofou, která si vyžádala mezi jiným i velké ztráty sovětského dělostřelectva. Armádu bylo třeba rychle dozbrojovat, bylo proto nutné vyrábět mnoho nových, podle možnosti co nejjednodušších dělostřeleckých zbraní. Právě v tomto období přišel závod č. 92 v Gorkém se svým prototypem víceúčelového kanónu, který přesně vyhovoval státnímu zadání a byl okamžitě přijat do sériové výroby. Kuriozitou je, že oficiální schválení Stalinem v únoru 1942 proběhlo až několik měsíců poté, co byly zbraně používané na frontě. 12. února 1942 byl nakonec kanón oficiálně přijat do výzbroje sovětské armády pod označením \"76 mm divizní kanón vzor 1942\".\n\nKanón byl vyráběn ve více verzích. ZIS-3 byl poměrně revoluční konstrukcí i z hlediska technologie jeho výroby a je považován za první kanón produkovaný na výrobní lince. Některé součástky byly pro zjednodušení výroby odlévané, lisované nebo svařované, čímž se výrazně snížilo množství potřebné práce jakož i potřeba kvalifikované pracovní síly a to vše aniž klesala jejich kvalita. Od roku 1941 do roku 1945 bylo vyrobeno 103 000 kusů těchto kanónů. Dalších přibližně 13 300 kanónů bylo instalováno do stíhače tanků SU-76. Pro srovnání, ve stejném období, průmysl nacistického Německa vyrobil asi 25 000 podobných protitankových děl Pak 40 ráže 75 mm a asi 2 600 těchto kanónů pro stíhače tanků.\n\nKromě továrny č. 92 v Gorkém byly tyto zbraně v menší míře produkované i závodem č. 235 ve městě Votkinsk v Povolží.\n\nSovětští vojáci si kanóny ZIS-3 oblíbili pro jejich vysokou spolehlivost, odolnost a přesnost. Jednalo se o univerzální kanón, který bylo možné použít i jako lehkou houfnici s dostřelem 13 km. Zbraně byly jednoduché na obsluhu a rychle se je naučili obsluhovat i úplní nováčci. Lehká lafeta dovolovala, aby mohly být kanóny taženy za běžnými nákladními automobily nebo těžkými džípy jako byly na základě zákona o půjčce a pronájmu dovážené americké Dodge WC54. Na krátkou vzdálenost nebyl problém odtlačit kanón ani pro jeho 4-člennou obsluhu.\n\nZIS-3 se stal známý především jako protitanková zbraň. Německými jednotkami přezdívaný „rač-bum“, pro krátký čas mezi zvukem výstřelu a pozorováním dopadu střel při přímé palbě. Kanón měl dobrou průbojnost a v počáteční fázi války mohl protipancéřovou municí vyřadit jakýkoliv německý lehký či střední tank. Kolmý 80 mm pancíř střely prorážely na vzdálenost 500-700 m. 80 mm pancíř skloněný pod úhlem 45° prorážely už pouze z krátké vzdálenosti menší než 300 m. Koncem roku 1942 se obejvily německé těžké tanky Tiger a v roce 1943 střední tanky Panther, což dominanci sovětských protitankových zbraní ukončilo. Čelní pancéřování těchto tanků už bylo pro 76,2 mm kanón s výjimkou některých slabých míst při palbě na standardní vzdálenost neproniknutelné. Tanky však bylo stále možné vyřadit palbou na méně pancéřované boky. V roce 1943 tot částečně vyřešilo zavedení podkaliberní munice a v roce 1944 kumulativních střel, které prorážely i čelní 80 mm pancéřování na vzdálenost 500 m. 100 mm čelní pancíř tanků Tiger však nadále nebylo možné prorazit. To však nic nemění na faktu, že zbraň byla životně nebezpečná pro všechny ostatní typy německých středních tanků a samohybných děl, které představovaly většinu německé nasazené obrněné techniky.\n\nBaterie kanónů ZIS-3 se skládala ze 4 zbraní. 3 baterie vytvářely prapor. Samostatné protitankové pluky se skládaly ze 6 baterií. Jednotky mívali i samostatnou štábní baterii, která měla i četu řízení palby.\n\n7V roce 1943 se kanón dostal do výzbroje 1. čs. armádního sboru v SSSR a po válce přešel do výzbroje československé armády. V Československu se i licenčně vyráběl. Mnoho těchto zbraní SSSR postupně prodal svým spojencům do zemí Afriky a Asie, kde často slouží dodnes. V Sovětské armádě byly v poválečném období postupně zbraně vyřazovány, část byla konzervovaná, většina však byla sešrotována.\n\nUkořistěné zbraně během druhé světové války úspěšně používaly i německé síly. Zbraně se v jejich rukou vyznamenaly např. během bojů v Severní Africe.\n\n"}
{"id": "213362", "url": "https://cs.wikipedia.org/wiki?curid=213362", "title": "Jan Kozler", "text": "Jan Kozler\n\nJan Kozler (* 4. června 1976 Praha) je duchovní Církve československé husitské a v letech 2006–2015 hlavní kaplan Armády České republiky.\n\nStředoškolské studium absolvoval na gymnáziu v Týně nad Vltavou, následně v letech 1994–2001 studoval na Husitské teologické fakultě Univerzity Karlovy. Po promoci přijal kněžské svěcení (2001), vykonal vojenskou základní službu a nastoupil jako kaplan Hradní stráže (říjen 2001–září 2006). Zúčastnil se zahraničních misí v Iráku (2004) a Kosovu (2005–2006). S manželkou Martinou mají syny Adama a Tomáše a dceru Elu.\n\n"}
{"id": "213367", "url": "https://cs.wikipedia.org/wiki?curid=213367", "title": "Pravidla šachů", "text": "Pravidla šachů\n\nStandardní pravidla hry šach jsou v současnosti definována Mezinárodní šachovou federací FIDE.\n\nZákladní potřebou je \"šachovnice\", čtvercová deska 8×8 polí, která jsou střídavě tmavá a světlá (tato vlastnost není pro hru kritická, používá se hlavně pro usnadnění orientace). Na desku lze pohlížet jako na 8 \"sloupců\" a 8 \"řad\". Na desce je také možno sledovat diagonály (úhlopříčky), šikmé posloupnosti polí stejné barvy. (Dvě nejdelší z nich se označují jako \"hlavní diagonály\".) Sloupce se označují zleva doprava (z pohledu bílého) písmeny \"a\"–\"h\", řady zepředu dozadu číslicemi 1–8 (opět z pohledu bílého, tzn. řada, která je bílému nejblíž, má číslo 1). Pomocí kombinace příslušného písmene a čísla je možné jednoznačně pojmenovat libovolné pole šachovnice.\nDále jsou ke hře potřeba dvě sady kamenů (figur) – bílé a černé. Každá sada obsahuje\nV soutěžních zápasech se obvykle hraje s časovým limitem. K jeho měření se používají specializované šachové hodiny, které měří oběma hráčům čas nezávisle, pouze tehdy, když je hráč na tahu. Jakmile hráč tah provede, stisknutím tlačítka na své straně hodin svoje hodiny zastaví a spustí soupeřovy. Na hodinách je též vidět signalizace překročení časového limitu (tzv. \"praporek\") a která strana hodin je v chodu.\n\nPro oficiální soutěže má FIDE standardy pro šachovnici i kameny týkající se velikostí, tvaru, barvy, stability a celkové formy. Další standardy se týkají šachových hodin, elektronických partiářů, stolů a hrací místnosti.\n\nPravidla hry jsou již půl tisíciletí ustálena.\n\nNejprve se vhodným způsobem (losováním, podle určených pravidel soutěže apod.) určí, který z hráčů bude hrát bílými figurami. Ten bude partii také zahajovat, což je ve hře výhodou (viz též níže).\n\nPřed zahájením partie se deska otočí tak, aby měl bílý po své levici černý roh (pole \"a1\"). Poté se rozestaví kameny do počátečního postavení, které je vidět na obrázku. První řada obsahuje (zleva doprava) věž, jezdce, střelce, dámu, krále, střelce, jezdce a věž. Černý má svou první řadu identicky rozestavěnou na protějším konci šachovnice. Jeho král, resp. dáma jsou na stejném sloupci jako král, resp. dáma bílého. Jako mnemotechnická pomůcka pro pozici dam a králů se používá rčení „Dáma ctí barvu“, tzn. bílá dáma je na bílém poli, černá dáma je na černém poli.\n\nVe druhé řadě stojí všech 8 pěšců bílého, předposlední řada obsahuje pěšce černého.\n\nŠachové hodiny se vynulují a zastaví. Poté bílý provede první tah a stisknutím svého tlačítka na hodinách spustí soupeřovo měření času, nebo černý stiskne tlačítko na hodinách. Tím je hra zahájena.\n\nJak už bylo zmíněno, tah každého hráče sestává z přesunutí jednoho kamene v souladu s pravidly (výjimkou je rošáda, při které se táhne dvěma kameny současně, viz níže). Hráč se svého tahu nemůže vzdát, i když je pro něj jakýkoli tah nevýhodný. Pokud nastane situace, při které neexistuje platný tah, který by hráč mohl provést, ale přitom hráči není vyhrožováno šachem (hráčův král není ohrožován, viz níže), hra končí patem, remízou. Pokud hráčův král je ohrožen a neexistuje platný tah, který by hráč mohl provést, je to mat a hráč prohrává.\nŽádným tahem se nesmí kámen přesunout na pole, na kterém již je jiný kámen stejné barvy. Pokud je proveden tah na pole, na kterém je kámen soupeře, nazývá se to \"braní\", soupeřův kámen je takovým tahem odstraněn z desky a zbytku partie už se neúčastní. (Situace, kdy by byl takto odstraněn soupeřův král, nemůže ve hře nastat.)\n\nJednotlivé druhy kamenů se liší ve způsobu, jakým se po hrací desce pohybují:\n\nVěž se pohybuje po řadách a sloupcích. Z daného pole se může přesunout na takové pole, které je buď ve stejné řadě, nebo ve stejném sloupci. Při tom však nesmí přeskočit žádný kámen, který by stál v cestě.\n\nJezdec se pohybuje skoky ve tvaru písmene \"L\" (dvě pole rovně a jedno nabok, respektive jedno rovně a dvě nabok. Může přeskakovat kameny své i soupeřovy. Jezdec při každém svém skoku změní barvu pole, na kterém stojí. Z bílého pole se při svém tahu dostane vždy na černé pole a naopak. (Viz obrázek.)\n\nStřelec se pohybuje po diagonálách. Z daného pole se může přesunout podél jedné ze dvou diagonál, na kterých stojí. Střelec nesmí při svém pohybu přeskočit žádný kámen, který by stál v cestě. Z pohybu po diagonálách vyplývá, že žádným tahem nelze změnit barvu pole, na které střelec stojí. Tzn. střelec, který na začátku hry stojí na černém poli, se bude až do konce partie moci dostat pouze na černá pole. Podle toho se také střelci daného hráče mohou (např. při rozboru partie) označovat jako \"černý\" či \"bílý\". Často se ale používají méně matoucí pojmy střelec černopolný a bělopolný. (Neplést s popisem kamenů podle toho, kterému hráči patří!) Tato vlastnost je také důležitá pro herní taktiku.\n\nDáma se pohybuje po sloupcích (řadách) nebo diagonálách. To jí dává vysokou mobilitu, pro kterou je dáma nejcennějším kamenem. Při svém pohybu nesmí přeskočit žádný kámen, který by jí stál v cestě.\n\nPěšec se může pohybovat jedním z následujících druhů tahů:\n\nKrál se žádným svým tahem nesmí dostat na ohrožené pole (na pole, na které by se v příštím tahu mohl přesunout soupeřův kámen a tím krále brát). Král se pohybuje o jedno pole v libovolném směru, tzn. na libovolné ze sousedních polí (včetně polí sousedících po diagonále).\n\nDruhým způsobem tahu krále je tzv. rošáda, při které se v jednom tahu pohybuje králem a věží stejné barvy v situaci, kdy oba stojí na svých původních pozicích na první řadě hráče a mezi nimi je volné místo. Král se tímto tahem posune o dvě pole směrem k věži a věž ho pak „přeskočí“ na pole, které král právě přešel. Rošádu nelze provést v případě, že králem nebo věží, která se má rošády účastnit, již bylo v této hře taženo (ani pokud se vrátili na původní místa). Pokud ale v dané partii táhla jen jedna z věží a král se dosud nepohnul, lze (za splnění ostatních podmínek) nadále provést rošádu s účastí druhé věže. Rošádou také nelze uniknout z šachu (nelze ji provést, je-li král ohrožován), ani král nesmí přejít přes ohrožené pole či na něm skončit. Naproti tomu, je-li napadena věž, nebo přechází-li věž přes ohrožené pole, rošádě to nebrání. Celý postup rošády se považuje za jediný tah králem, což je důležité pro pravidlo dotknuto-hráno.\n\nPokud hráč nějakým tahem napadne soupeřova krále, tzn. přesune se tak, že by potenciálně příštím tahem mohl krále brát, říkáme, že soupeřovi dal \"šach\". Pokud taková situace nastane, soupeř je povinen hrát tak, aby tuto hrozbu odvrátil, tzn. jedním z následujících způsobů:\n\nPokud neexistuje žádný takový tah, který by vyhovoval pravidlům, znamená to mat (dříve se používal i složený výraz \"šach-mat\" znamenající „šáh (král, panovník) je mrtev“), tzn. konec hry, vítězství hráče, který takto úspěšně soupeřova krále napadl, tedy soupeřovu králi „dal mat“.\n\nJelikož hráč musí napadeného krále ochránit (nebo hra končí), ve hře nemůže nastat situace, kdy by hráč soupeřova krále sebral.\n\nPartie končí tzv. \"remízou\" v následujících případech:\nDříve se uplatňovalo také pravidlo věčného šachu. Partie skončila remízou, pokud jeden z hráčů (zpravidla slabší) sice nebyl schopen dát mat, ale neustálým napadáním krále donutil soupeře pouze řešit tento šach a neumožnil mu jeho vlastní hru. Dnes je toto pravidlo opuštěno, situaci řeší pravidla tří stejných pozic a padesáti tahů.\n\nHráč může kapitulovat a tím okamžitě ukončit hru uznáním své prohry. Na vyšších úrovních se obvykle nestává, že by partie skončila matem, hráči v jasně prohrané pozici raději kapitulují už dříve. Obvyklým gestem kapitulace je potřesení rukou s oznámením: vyhrál jste, vzdávám se apod., popřípadě položení vlastního krále. Pokud se hraje s hodinami, je srozumitelným signálem i prosté zastavení hodin a potřesení rukou.\n\nNepřijatelným způsobem kapitulace je smetení figurek ze šachovnice či jejich rozhození po stole. Za obzvlášť hulvátský a nepřijatelný způsob je považováno odejití od partie bez oznámení své kapitulace. Poslední (téměř nepředstavitelná) je možnost, že prohrávající strana nezvládne své nervy a fyzicky soupeře napadne (např. mu doslova \"„hodí šachovnici na hlavu“\"). V takovém případě provinilec nejenže prohrává partii, ale je vyloučen z turnaje, přičemž mu jsou obvykle odebrány všechny body, které získal. Zákaz účasti na turnajích zpravidla následuje – \"tresty\" se pohybují v řádech roků.\n\nNa nejvyšších úrovních je kontroverzní záležitostí zbytečné protahování partie a odkládání kapitulace už v beznadějných pozicích. Někteří mají sklony to považovat za obdivuhodnou vytrvalost, běžně je to ale vnímáno spíše za urážku a znevažování soupeře, kromě toho se tak silnějšímu soupeři odčerpávají síly do dalších nesnadných partií.\n\nTurnajová pravidla se stále zdokonalují. Poslední změna organizací FIDE proběhla roku 2014. Přesto je zřejmé, že nemohou postihnout všechny situace. Pro prosazování pravidel a řešení nesprávností, nestandardních či sporných situací jsou ustanoveni rozhodčí.\n\nV soutěžním šachu je hra limitována časem. Každý z hráčů má svoje vlastní hodiny, které běží jen v době, kdy je na tahu a přemýšlí, soupeřovy hodiny v té době stojí. Existuje mnoho druhů pravidel pro měření šachu. Základními způsoby jsou\n\nŠachové hodiny jsou samy o sobě schopné měřit časové limity. Překročení limitu signalizují tzv. \"praporkem\", který se při překročení času otočí (tzv. \"spadlý praporek\"). Pokud se tak stane, tak jakmile si toho soupeř (nebo rozhodčí) všimne, hráč, který takto překročil čas, partii prohrál.\n\nV moderním šachu se z důvodů divácké popularity často aplikují poměrně krátké časové limity, tzv. rapid šach a bleskový šach, ve kterých má hráč na celou partii stanovený čas ne větší než 60 minut (v bleskovém šachu maximálně 15 minut, typicky např. 5 minut; v rapid šachu typicky např. 20 minut).\n\nO časovém omezení partií se začalo uvažovat v polovině 19. století, neboť se běžně stávalo, že hráči u partie i usínali, když jejich soupeř neúměrně dlouho přemýšlel nad tahem. Prvním krokem k časové kontrole bylo zavedení přesýpacích hodin roku 1852 na popud článku Howarda Stauntona v \"Chess Player’s Chronicle\", nebylo to však opatření obecně přijaté. Časové omezení partie bylo také použito na turnaji v Londýně roku 1862 z podnětu Georga Webba Medleyho (za dvě hodiny muselo být odehráno dvacet čtyři tahů, přičemž čas byl měřen opět přesýpacími hodinami). Šachové hodiny podobné dnešním byly poprvé použity v Londýně až roku 1883.\n\nV některých případech jako např. při vnějším narušením hry rozhodčí může herní čas jednomu nebo oběma hráčům přidat.\n\nJakmile se hráč úmyslně dotkne nějakého svého kamene, pak jím v tomto tahu musí táhnout (pokud to pravidla umožňují). Pokud se úmyslně dotkne soupeřova kamene, pak ho musí v tomto tahu brát (pokud to pravidla umožňují). Dotkne-li se nejprve svého krále a potom své věže, musí provést těmito kameny v tomto tahu rošádu (pokud to pravidla umožňují), pokud rošáda možná není, musí provést jiný tah králem, pokud pravidla umožňují alespoň ten. Pokud se nejprve dotkne své věže a potom svého krále, musí provést tah věží (pokud to pravidla umožňují), avšak nikoli rošádu. Jakmile hráč nějaký kámen pustí na cílovém políčku, musí tam tento kámen zůstat (pokud to pravidla umožňují). Pokud není možné provést tah vyžadovaný těmito pravidly (tzv. pravidla \"dotčeno-taženo\"), může hráč hrát libovolně.\n\nKvůli zamezení pochybnostem se celý tah včetně rošády, braní a zmáčknutí hodin provádí jednou rukou.\n\nPokud chce hráč opravit pozici špatně položeného kamene, musí být na tahu a musí tento úmysl předem ohlásit, např. slovy „opravuji“ nebo „j' adoube“.\n\nV soutěžním šachu (kromě rapid či bleskového šachu) si hráči zaznamenávají provedené tahy do tzv. \"partiáře\" podle následující šachové notace.\nZnačka pro pěšce se obvykle nepoužívá.\nPři následném rozboru partie se používají za zápis tahu další značky:\nOba hráči jsou povinni do partiáře zaznamenávat své i soupeřovy dokončené tahy, a to co nejčitelněji a nejsrozumitelněji ve svém jazyce, aby partii bylo možné přesně rekonstruovat. Vedením partiáře může hráč pověřit pomocníka. Partiáře musí být neustále viditelné pro rozhodčí ke kontrole správnosti průběhu partie.\n\nKontumace je započítání partie jako prohrané kvůli hrubému porušení pravidel. Partii prohrává mimo jiné ten, kdo se do časového limitu nedostaví k zahájení partie, u koho se ukáže, že má s sebou zařízení schopné komunikace či analýzy partie, kdo se opakovaně odmítá podřídit pravidlům hry.\n\nPokud se proviní oba soupeři, partii lze kontumovat oběma soupeřům najednou.\n\nZa vítězství se v šachu přiděluje (hlavně ve vícezápasových soutěžích) obvykle jeden bod, za remízu / bodu, za prohru 0 bodů. Výsledek je tedy běžně 1–0 (zvítězil bílý), 0–1 (zvítězil černý) nebo /–/ (remíza). Pravidla konkrétní soutěže mohou stanovit i jiné ohodnocení.\n\nVýsledek sehraných ale kontumovaných partií může být výjimečně i /–0, resp. 0–0, pokud např. černý, resp. oba byli v průběhu hry potrestání za nedovolené elektronické zařízení, přičemž bílý v prvním případě neměl materiál na výhru a rozhodčí usoudil, že nikoli podvodem soupeře. U nesehraných kontumovaných partií může být výsledek zapsán např. i +/−, pokud se např. černý nedostavil v čekací době, bílému se ale výhra nesehrané partie nemůže započítat do Elo ratingu.\n\nRozhodčí může za porušování pravidel a sportovní etikety uložit následující tresty:\nV nejkřiklavějších případech (jako byl případ Nigalidzeho) může zastřešující organizace hráče následně vyloučit ze všech jí garantovaných soutěží i na delší dobu.\n\n"}
{"id": "213369", "url": "https://cs.wikipedia.org/wiki?curid=213369", "title": "Zvičina", "text": "Zvičina\n\nZvičina je kopec v katastrálním území Zvičina obce Třebihošť v okrese Trutnov. Představuje nejvyšší vrch Zvičinsko-kocléřovského hřbetu, podřazeného celku Krkonošského podhůří. Vrchol Zvičiny leží v nadmořské výšce 671 metrů, přibližně 0,5 km východně od vsi Zvičina.\n\nPříkřejší severovýchodní svahy jsou odvodňovány Brusnickým potokem do řeky Labe, mírnější jihozápadní svahy jsou odvodňovány do Bystřice. Severovýchodní svahy jsou oproti jihozápadním více zalesněny, převládají porosty smrku.\n\nPrůměrná roční teplota vzduchu v období 1929–1934 byla 7,0 °C. Průměrný roční úhrn srážek v období 1910–1935 činil 613 mm.\n\nZvičina je populárním turistickým cílem a významnou křižovatkou turistických cest ( 0409, 0426, 1865, 4245, 4247, 7287). Na vrchu stojí barokní kostel svatého Jana Nepomuckého z roku 1706, Raisova turistická chata s vyhlídkou a dva stožáry radiokomunikací. Za příznivých sněhových podmínek jsou v provozu lyžařské vleky skiareálu s dlouholetou tradicí.\n\nZvičina a její blízké okolí nabízí výhled do České tabule, na Krkonošské podhůří a Krkonoše.\n\nVznik jména Zvičina není bezpečně znám. Existují četné dohady. Nejstarší výklad z roku 1827 pochází od profesora Antonína Jungmanna, který se domníval, že hora byla pojmenována po slovanském bohu světla Zviči. Tento názor zahrnul do svého slovníku jeho starší bratr Josef Jungmann a převzal jej i František Petera-Rohoznický (1798–1877), bělohradský farář a lidový archeolog.\n\nPodle jiných názorů je jméno odvozeno z osobního mužského příjmení majitele. Tak například roku 1897 uvádí jméno \"Zvak\" a \"Zvík\" (v současné češtině znamená „zvuk“) ve své knize o českých příjmeních Antonín Kotík. Podobně Josef Karásek (1868–1916), miletínský rodák, vychází z mužského jména \"Zvieka\". Shodně s ním tak činí i Antonín Profous a německý badatel Erhard Müller.\n\nMiletínský dějepisec Jan Nepomuk Lhota (1811–1890) odvozuje jméno od slova „zvýšenina“ (tj. kopec) a hořický učitel a kronikář František Strnad (1885–1950) z kmene \"-vid-\" (tj. vidět), neboť Zvičina se nacházela v pomezním hvozdu českého státu, jehož hranice byly již v dávných dobách zde střeženy.\n\nVes Zvičina byla založena českým osídlováním za husitské doby. Na temeni Zvičiny byl roku 1584 postaven dřevěný kostelík zasvěcený mistru Janu Husovi (letopočet na starém zvonu – na postálu bylo datum 2. 5. 1560).\n\nHrabě Ferdinand Kotulínský dal roku 1706 na jeho místě postavit kostelík kamenný, který byl dokončen roku 1711. V duchu protireformace byl zasvěcen jinému Janu – pokornému Janu Nepomuckému, a to v předstihu, neboť Vatikánem byl prohlášen za svatého až v roce 1729.\n\nV roce 1740 byl v kostelíku umístěn pískovcový oltář od Františka Pacáka, spolupracovníka Matyáše Bernarda Brauna. Pod postavou Boha Otce s ukřižovaného Krista je vepředu postava klečícího Jana Nepomuckého a po stranách jsou sochy Jana Křtitele a Jana Evangelisty. V době kolem roku 1760 byly po stranách umístěny na dřevěných konzolích sochy sv. Jana Papeže, sv. Jana Kapistrána, sv. Jana z Boha, sv. Ivana, sv. Jana Zlatoústého a Jana Almužníka – asi aby mnoho svatých Janů zastřelo památku a vzpomínku na mistra Jana Husa.\n\nRoku 1825 dal poličanský zámecký pán, rytíř Cecinkar, zvičinskou kapli opravit a přistavit věžičku, aby se změnila v kostel. Současně v kostele vystavil pamětní knihu, v níž jsou zápisy návštěvníků, z těch vzácných např. K. J. Erbena, Jana Nepomuka Lhoty (právník na odpočinku v Miletíně, autor českého dílka z roku 1888 \"Miletín nad Bystřicí, příběhy jeho a památky\"), K. V. Raise, Aloise Jiráska, Ignáta Hermanna, Jaroslava Vrchlického. Erbenovy výlety na Zvičinu jej inspirovaly k napsání básně \"Horal Čech\", nazvané ve třetím vydání \"Na horách\". Pamětní kniha je dnes uložena v rukopisném oddělení Národního muzea v Praze.\n\nNa jaře roku 1873 při bouři blesk kotel zapálil a shořela střecha věže. Majitelka panství Rosa von Hohenlohe opravu neprovedla, zřekla se patronátu. Teprve roku 1877 byl kostel opraven z veřejných sbírek. Další úpravy kostela byly provedeny v letech 1972–1973 a v roce 1981.\n\n\n"}
{"id": "213376", "url": "https://cs.wikipedia.org/wiki?curid=213376", "title": "Vladimír Vokál", "text": "Vladimír Vokál\n\nVladimír Vokál (* 29. března 1978 Plzeň) je český novinář a publicista, věnující se zejména tématům politiky a sportu. Pracoval pro Český rozhlas, Rádio Impuls či zpravodajský server \"iDNES.cz\". V letech 2005–2006 vedl tiskové oddělení na Ministerstvu práce a sociálních věcí. Je autorem tří knih a množství článků a komentářů (\"Právo\", \"Právo lidu\", \"Ventil\", \"Britské listy\").\n\nVystudoval jazykově zaměřené Masarykovo gymnázium v Plzni a v letech 1996–2002 absolvoval magisterské studium českého jazyka a společenských věd / občanské výchovy na Pedagogické fakultě Západočeské univerzity v Plzni.\n\nV roce 1995 začínal působit jako reportér Českého rozhlasu Plzeň, když během třetího gymnaziálního ročníku prošel konkurzem. Do roku 2005 působil jako televizní a rozhlasový novinář na stanicích Český rozhlas Plzeň a Český rozhlas Radiožurnál, kde moderoval sportovní magazíny a četl sportovní přehledy. Pracoval rovněž pro TV Praha. Po odchodu Vladimíra Hrubého z pořadu \"Bona Dea\" převzal spolu s dalšími přípravu a moderování tohoto pořadu. Zpočátku byl také členem realizačního týmu pořadu \"LeGaTo\", který začala vysílat Česká televize v lednu 2004.\n\nOd roku 2005 začal spolupracovat se zpravodajským serverem \"iDNES.cz\" jako redaktor, moderátor či editor videozpravodajství. Od září 2016 zde spolu s Jaroslavem Pleslem moderuje pořad \"Rozstřel\", v téže dvojici moderuje i volební studia. V květnu 2017 byl mezi 155 novináři \"MF DNES\" a \"iDNES.cz\", kteří podepsali veřejné prohlášení distancující se od bývalého kolegy Marka Přibila a odmítající možnost, že by hnutí ANO, jehož předseda Andrej Babiš byl faktickým vlastníkem vydavatelství, jakkoli skrytě ovlivňovalo či manipulovalo obsah článků těchto médií. Prohlášení reagovalo na zveřejnění tajných nahrávek anonymní skupinou Julius Šuman.\n\nOd roku 2008 pracuje jako hlasatel zpráv na \"Rádiu Impuls\", patřící rovněž pod mediální dům MAFRA.\n\nVěnoval se výuce rétoriky, zejména mluvy v médiích, řeči politiků a manažerů. Vyučuje také na Gymnáziu Karla Sladkovského a soukromé vysoké škole – Fakultě společenských studií Vsetín Vysoké školy Humanitas v Sosnowci.\n\nOd roku 2000 je členem správní rady nadačního fondu Euromedica.\n\nZávodně hrál tenis, věnuje se i dalším sportům nebo cestování, literatuře, historii.\n\nByl členem Mladých sociálních demokratů, v letech 1999–2001 byl místopředsedou jejich ústřední rady.\n\nV roce 1999 se účastnil pozorovatelské mise v bombardovaném Bělehradě.\n\nV letech 1998–2002 působil jako zastupitel a člen sociální komise v obvodním zastupitelstvu pro Plzeň 1.\n\nV letech 2000–2002 byl poradcem místopředsedy Poslanecké sněmovny Parlamentu České republiky. Kolem roku 2002 byl tiskovým asistentem v poslaneckém klubu sociální demokracie. V té době se stal jednou z osob, na které falešný asistent ministra Jana Kavana Lukáš Kohout, který na objednávky neoprávněně vystavené jménem Poslanecké sněmovny cestoval letadlem po celém světě, rozepisoval letenky. V roce 2002 se spolu s ním zúčastnil cesty na Maledivy. V roce 2003, po propuknutí skandálu, byl Vladimír Vokál také obžalován. Na podzim 2005 jej soud osvobodil, protože nebylo prokázáno, že by o podvodech věděl.\n\nV letech 2005–2006, za působení ministra Zdeňka Škromacha, vedl tiskové oddělení na Ministerstvu práce a sociálních věcí. V roce 2006 ukončil své členství v ČSSD.\n\n\n"}
{"id": "213380", "url": "https://cs.wikipedia.org/wiki?curid=213380", "title": "Hypsilophodon", "text": "Hypsilophodon\n\nHypsilophodon (\"zub podobný zubům leguána rodu \"Hypsilophus\"\") byl rod malého, lehce stavěného ptakopánvého dinosaura ze západní Evropy. Žil v době před asi 130 až 125 milióny let, v období spodní křídy. Jeho fosilie byly objeveny v Anglii (Sussex, ostrov Wight), Španělsku (Teruel) a možná i v USA (Jižní Dakota).\n\n\"Hypsilophodon\" dosahoval délky asi 1,8 až 2,5 metru a v nejvyšším bodě hřbetu byl asi 1 metr vysoký. Vážil zhruba kolem 20 kilogramů.\n\nLehce stavěný hypsilofodon měl malou, poměrně vysokou hlavu s čelistmi zakončenými rohovinovým zobákem, v horní čelisti ještě vybaveným zuby (řezáky), které jsou však primitivním znakem ornitopodů a vyspělejší \"Iguanodoni\" je ztratili. Jeho přední končetiny měly pět prstů se zakrnělým malíčkem, přičemž zadní končetiny byly u něho značně dlouhé a silné, vhodné pro rychlý běh. Podobně jako antilopy, žil v menších skupinách a v nebezpečí se zachraňoval útěkem.\n\nPodle vědecké studie z roku 2008 se na základě přítomnosti zpevňujících kosterních elementů dokázali hypsilofodonti pohybovat velmi rychle, zřejmě běhali rychlostí i přes 40 km/h.\n\nPrvní známé zkameněliny hypsilofodona byly objeveny již roku 1849, správně určeny však byly až později. Formálně byl tento dinosaurus popsán přírodovědcem Thomasem Henrym Huxleym v roce 1870.\n\nHypsilofodon je známý poměrně dlouhou dobu, proto patří mezi často zobrazované malé ornitopody. Objevil se také v populárním románu \"Jurský park\" spisovatele Michaela Crichtona z roku 1990 (ve stejnojmenném filmu už se ale neobjevil). Byl v něm zobrazen jako menší, rychle skákající zvíře, vzdáleně podobné například dnešním klokanům. Ve skutečnosti se však tímto způsobem zřejmě nepohyboval.\n\n\n"}
{"id": "213382", "url": "https://cs.wikipedia.org/wiki?curid=213382", "title": "Chasidismus", "text": "Chasidismus\n\nChasidismus (z hebrejského , \"chasid\" – zbožný) je židovské pietistické hnutí, které vzniklo na počátku 18. století v Podolí, dnes jihovýchodním Polsku a západní Ukrajině, „jako reakce na talmudickou suchopárnost a na tehdejší rozvrstvenost společnosti“. Jeho zakladatelem byl rabín Jisra'el ben Eli'ezer, zvaný také Ba'al Šem Tov nebo \"Bešt\" (בעל שם טוב, בעש\"ט „Pán dobrého Jména“, kolem 1700–1760).\n\nSlovo \"chasid\", zbožný, se vyskytuje již v Bibli a Mišně jako duchovní ideál člověka. V \"Pirkej Avot\" 5:10 se učí, že chasid je ten, kdo hlásá „co je mé, je tvé a co je tvé, je tvé“. Jako \"chasidim\" (zbožní) se označovaly některé skupiny v dobách Druhého chrámu (za vlády Hasmonejců), které dnes označujeme jako \"chasidim rišonim\" (první chasidé), nebo dále skupiny židovských pietistů ve 13. století v Německu (\"chasidej aškenaz\", aškenázští chasidé). Název chasidismus označuje charismatické hnutí lidové zbožnosti, které vzniklo v 18. století, v době ideologického tápání po pogromech proruského kozáckého vůdce Bohdana Chmelnického, jehož oběťmi se stalo mj. asi 40 000 východoevropských Židů, a po rozčarování z falešných mesiášských hnutí Šabtaje Cviho a Jakoba Franka, která značně podkopala autoritu rabínů jakožto duchovních vůdců židovského národa ve východní Evropě.\n\nChasidismus hlásal v protikladu k tehdejšímu většinovému východoevropskému judaismu především radost z každodenního konání, kladl důraz na intenzivní náboženský prožitek, jehož člověk může dosáhnout pouze celým odevzdáním se a přilnutím k Bohu (tzv. \"devekut\" – „přilnutí“), chasidé také nezřídka propadali během modliteb extatickému vytržení. Podle chasidismu proniká Boží přítomnost (Šechina) celým světem a pro zbožného člověka je všechno dílo Hospodinovo; základním chasidským postojem je proto radost a pokora.\n\nChasidismus je příkladem lidového mysticismu a často se uvádí jako zatím poslední živoucí směr v judaismu, v jehož ideologii hraje velkou roli kabala. Mezi chasidy se kabalistické spisy, zvláště pak Zohar a spisy týkající se extatické a prorocké kabaly, těšily a těší velké oblibě.\n\nChasidé se rekrutovali především z lidových a venkovských vrstev židovského obyvatelstva, z lidí, kteří byli velmi často negramotní, nevzdělaní a žili ve velké bídě. Jejich hnutí bylo svým způsobem symbolem odporu proti autoritativním typům učenců (např. Gaon z Vilna). Jejich odpůrci (hebrejsky: mitnagdim) jim kromě nevzdělanosti vytýkali pověrčivost, jako byla např. víra ve skřítky či démony (dybuky), zanedbávání studia halachických spisů a praktikování mystických praktik a meditací, jakož i kouzel a jistého druhu lidové magie. Halič v 18. století byla pro prostého člověka žijícího na venkově plná strašidel, skřítků a dalších nadpřirozených sil, proti kterým existovaly amulety, které Ba'al Šem Tov rovněž vyráběl a „posvěcoval“. Sám Ba'al Šem Tov často odcházel do hlubokých lesů v okolí města Medžybiž ( , , / \"Medžbiž\", český ekvivalent Mezibuží), kde meditoval, působil též jako léčitel. Tyto aktivity byly často v očích odpůrců chasidismu dokladem heretické tendence nového hnutí. Chasidé i \"mitnagdim\" se vzájemně uvalovali do klatby a exkomunikovali. Stav nepřátelství trval až do 19. století, kdy chasidismus pod vlivem generací učenců následujících po Ba'al Šem Tovovi ustoupil ze svého původního lidově-extatického pojetí a stal se jedním ze směrů ultraortodoxního judaismu.\n\nOdpůrcem chasidismu bylo také židovské osvícenské hnutí (Haskala), které naopak usilovalo o zařazení a uznání v okolní většinové společnosti. Inspirátory tohoto hnutí byli hlavně Moses Mendelssohn a Gotthold Ephraim Lessing.\n\nBa'al Šem Tov měl započít svou mystickou dráhu někdy kolem roku 1730 v okolí města Tovste ( , jižně od Ternopilu). Kolem sebe záhy soustředil kruh zhruba 30 žáků, kteří uvěřili v autentičnost jeho zjevení a v pravost jeho nadpřirozených schopností. Někteří jeho první žáci, jako např. Nachman z Kosova nebo Avraham Geršon z Koutů se časem dostali do větší či menší polemiky se svým učitelem (a v případě Avrahama Geršona i příbuzným), jiní, jako rabi Dov Ber, velký Magid z Meziříče (1710–1772), patřili původě k typům učenců, proti kterým Ba'al Šem Tov brojil. O Dov Berovi se traduje, že nejprve přišel chasidismus vyvrátit, ale po setkání s Ba'al Šem Tovem se sám stal jeho žákem, a nakonec i nástupcem. Magid z Meziříče a Ja'akov Josef z Polonného se stali prvními velkými teoretiky chasidismu, kteří do Ba'al Šem Tovova extatického a místy chaotického učení implantovali prvky luriánské kabaly jakož i \"cimcum\" nebo již výše zmíněné \"devekut\". Právě teorii o \"devekut\" Magid posunul z původního panteistického charakteru na konkrétní lidské poměry, a podle něj je to \"cadik\", který stojí jako prostředník mezi Bohem a světem, právě díky svému přilnutí se (naprostému odevzdání se) Bohu. Jeho nástupce, Ja'akov Josef z Polonného, autor díla \"Toldot Ja'akov Josef\", pak dokončil první fázi ideologického vývoje chasidismu. Pokud se Ba'al Šem Tovův chasidismus zrodil v lesích v Podolí, nyní se z něj stalo silné a motivované hnutí, které rychle šířilo v oblastech Haliče, Běloruska, Ukrajiny a Litvy.\n\nDalšími učenci byli např. rabi Lévi Izák z Berdyčeva (1740–1809), jeden z nejbližších žáků a nástupce Dov Bera, rabi Michal ze Zločova (zemř. 1742), rabi Nachum z Černobylu (1730–1798), rabi Nachman z Braclavi (1772–1810) nebo Šneur Zalman z Ljady, zakladatel směru Chabad a autor díla \"Tanja\". Chasidští rabíni požívali velké autority, často se jim připisovaly zázračné vlastnosti jako schopnost přivolat nebo naopak odvrátit déšť, odvrátit pogrom nebo stvořit umělého člověka – golema. Rabíni se v chasidském prostředí postupně stávali vyšší vrstvou, jakousi obdobou šlechty, s velkou mocí a vlivem. Takto vznikaly celé rabínské dynastie. Literární činnost, jež byla u první generace chasidů minimální, se postupně rozšiřovala. Zatímco sám Ba'al Šem Tov údajně nikdy nic nenapsal (a díla jemu připisovaná jsou díly jeho žáků), s postavou Magida z Meziříče se do chasidismu dostává prvek učenosti. Díla chasidských rabínů, jako \"Sfat emet\", \"Noam Elimelech\" nebo \"Tanja\" se stala významnými pojmy v literárním odkazu judaismu.\n\nKromě ideologických rozporů mezi jednotlivými osobnostmi, které se daly očekávat, se chasidismus potýkal (a stále ještě potýká) i s jiným problémem. Vůdcovství v chasidismu vyžadovalo kromě vlastní učenosti i velkou váhu osobního charismatu, kterou ovšem nebyli rabíni vždy obdařeni. Osobní schopnosti jednotlivců se tak dostávaly do střetu s rabíny, jejichž původ jim ovšem sám o sobě nezaručoval nástupnictví ve vedoucí pozici chasidského hnutí nebo jednotlivých dynastií, jež si nárokovali. Tak docházelo ke kontroverzím mezi např. Šneurem Zalmanem z Ljadi a Nachmanem z Braclavi, pravnukem Ba'al Šem Tovovým. V těchto sporech, které propukaly mezi jednotlivci na konci 18. století, jsou kořeny dnešních sporů, a často i otevřené nenávisti mezi některými dynastiemi (např. mezi braclavskými a lubavičskými chasidy).\n\nChasidské dynastie se pojmenovávaly podle měst, ve kterých vznikly. Např. dynastie z města Bobowa se nazývá \"Bobover\" (v jidiš: bobovská), rabínská dynastie z města Szatmárnémeti (dnes Satu Mare v Rumunsku) se nazývá \"Satmar\". Řada dynastií zanikla během holokaustu (např. Ba'al Šem Tovova medžybižská dynastie), některé přežily až do dnešních dnů, především v USA a Izraeli.\n\n\nChasidských dynastií stále existuje obrovské množství, jsou mezi sebou často vzájemně provázány. Výše uvedené dynastie patří skutečně pouze k těm nejpočetnějším a nejvlivnějším.\n\nChasidismus nebyl teoretický směr, nýbrž obnova lidové zbožnosti a každodenního života v bezprostřední důvěře a blízkosti Hospodinově a v očekávání mesiášského zásahu. Mesiášský element byl však téměř vytlačen postavou cadika - צדיק, spravedlivého. \"Cadik\" se stal z původně lidového typu světce osobou požívající mimořádné autority, jíž se přisuzovala zázračná moc. V chasidismu se společně s adorací cadika rozmohla i víra, že cadik je jedním z 36 spravedlivých (ל\"ו צדיקים), na nichž stojí svět. Číslo třicet šest je někdy odvozeno od hebrejského výrazu לו (\"[lo]\", dosl. „jeho“, „jemu“, tj. Boha), jehož číselná hodnota v gematrii je 36. Idea 36 spravedlivých pochází již z talmudických dob, ale v chasidismu dostala nový náboj. Jednotlivec ze 36 spravedlivých bývá někdy označován v jidiš jako „lamedvovnik“ (lamed + vav (v aškenázské výslovnosti hebrejštiny jako „vov“) + ruská koncovka „-nik“, která přešla do jidiš).\n\nDalším pojmem, kterým jsou označováni chasidští rabíni a představitelé dynastií, je Admor (אדמו\"ר), zkratka slov אדוננו מורנו ורבנו, \"adonejnu, morejnu, rabejnu\" - „náš pán, náš mistr, náš učitel“. \"Admor\" někdy slouží jako protiklad k titulu \"gaon\", užívanému především mezi mitnagdim a dalšími nechasidskými směry.\n\nKromě ideologie se chasidský judaismus odlišuje od nechasidského především liturgickým ritem. Dnešní chasidé jsou bez výjimky potomky východoevropských Židů, jsou tedy původními následovníky aškenázského ritu. Vlivem luriánské kabaly se ovšem do jejich liturgie dostaly prvky sefardské liturgie, konkrétně palestinského ritu, na němž Luria během svého Safedského působení založil svou liturgii. Modlitební ritus (nusach), který chasidé následují, se nenazývá ani \"aškenaz\", ani \"sefardi\", nýbrž \"sfarad\", tj. kombinace výše zmíněných vlivů.\n\nVyprávění, průpovídky a příběhy chasidských rabínů počátkem 20. století zaujaly německého židovského filosofa Martina Bubera. Jeho „Chasidská vyprávění“ pak inspirovala řadu dalších, včetně českého spisovatele Jiřího Langera; tito autoři navštěvovali meziválečné chasidské osady a psali o nich. Mimořádně barvitý pohled do chasidského života nabízejí povídky a romány Isaaka Bashevise Singera (1902–1991).\n\nPrávě ty oblasti, kde žili chasidští Židé (Halič, Volyň, Podolí) asi nejhůře postihlo nacistické vyvražďování (šoa), takže se zachránili většinou jen exulanti, kteří dodnes tvoří chasidské obce hlavně v USA a v Izraeli. V Evropě se tedy s živým chasidismem prakticky nesetkáme; hnutí však zanechalo výrazný odkaz v umění, literatuře a filosofii.\n\n\n\n"}
{"id": "213399", "url": "https://cs.wikipedia.org/wiki?curid=213399", "title": "Giro d'Italia 2007 - 6. etapa", "text": "Giro d'Italia 2007 - 6. etapa\n\n6. etapa - 18. květen 2007, Tivoli-Spoleto, 181 km:\n\nŠestá etapa Gira 2007, z Tivoli do Spoleta, s 3 vrchařskými prémiemi, měla překvapivého vítěze Luise Felipe Laverde Jimeneze (Ceramiche Panaria - Navigare) druhý dojel Marco Pinotti (T-Mobile), oba společně s dalšími třemi cyklisty (Hubert Schwab z QuickStep, Christophe Kern z Crèdit Agricole a Daniele Contrini z Tinkoff) byli autory 100 Km úniku.\n\nTěchto pět cyklistů uniklo před stoupáním na Terminillo (první kategorie). Uprchlíci získali maximální náskok 7' 55\" v počátku stoupání na Forca Capistrello (třetí kategorie).\n\nSkupinka dorazila ke stoupaní Forca di Cerro (17%), tady se skupinka trhá: Contrini ztrácí kontakt téměř okamžitě, k dalšímu trháku nasazuje Laverde, reaguje na to pouze Pinotti. Tato dvojice dokáže dotáhnout únik až do cíle. Pinotti nechává Laverdeho vítězit, ví že tímto únikem získal růžový trikot. Další skupinu přivádí do cíle Alessandro Petacchi .\n\nTento únik znamenal pro skupinku získání důležitých trikotů:: Pinotti svlékl Danilu Di Lucu z růžového, Schwab přebírá bílý trikot od a Nibaliho a Laverde získává zelený trikot krále vrchařů.\n"}
{"id": "213410", "url": "https://cs.wikipedia.org/wiki?curid=213410", "title": "Juan Čobrda", "text": "Juan Čobrda\n\nJuan Čobrda (11. srpna 1930, Príbovce − 1. července 2010) byl luterský biskup.\n\nSlovensko opustil po druhé světové válce. V letech 1966−1976 působil jako biskup v Argentině, v letech 1993−2002 byl biskupem Slovenské synody Sion v USA.\n"}
{"id": "213411", "url": "https://cs.wikipedia.org/wiki?curid=213411", "title": "Ouranosaurus", "text": "Ouranosaurus\n\nOuranosaurus („odvážný ještěr“) byl asi 8 až 8,3 m dlouhý a 2200 kg vážící býložravý dinosaurus, který žil před 115 milióny let. Jeho fosílie byly nalezeny v Nigérii.\n\nByl to po dvou i po čtyřech se pohybující dinosaurus s nízkou podlouhlou hlavou a silnými zadními končetinami, na kterých spočívala většina váhy těla. Tento býložravec měl výrazně prodloužené neurální trny rostoucí z páteře, které se mu od špičky ocasu stále prodlužovaly až k vazu, kde prudce klesly. Mezi těmito výčnělky byla za života dinosaura zřejmě upnutá kožená plachta, kterou se její majitel zbavoval zbytečného tepla. Samcům se však v období páření mohla vlivem hormonálních změn pestře zbarvit, aby lákala samice a demonstrovala silu jejího nositele. Přední končetiny byly štíhlejší než u iguanodonta a i bodec na palci byl méně výrazný. Zobák tohoto blízkého příbuzného prvních hadrosaurů už měl podobný tvar jako zobák kachny. Na lebce je zajímavý malý výčnělek před očima. Podobný měli i někteří jiní dinosauři z podřádu Ornithopoda (např. \"Maiasaura\"). Význam těchto útvarů je dosud neznámý.\n\n"}
{"id": "213413", "url": "https://cs.wikipedia.org/wiki?curid=213413", "title": "Prague Interbank Bid Rate", "text": "Prague Interbank Bid Rate\n\nPrague Interbank Bid Rate, zkráceně PRIBID, je průměrná úroková sazba, za kterou schválené banky bez jakékoli kontroly deklarují, že si jsou ochotny vypůjčit depozita/peníze od ostatních bank. Je to sazba pražského trhu a jeden z nejvýznamnějších ukazatelů úvěrových trhů v ČR. Jedná se o přímý protiklad úvěrové sazby PRIBOR. Sazba PRIBID je vždy nižší než PRIBOR, protože maximalizace rozdílu mezi oběma je důležitá pro banky, jelikož je částí jejich zisku. Ve skutečnosti by se obě sazby měly rovnat, protože realizovaný mezibankovní úvěr a depozitum je jedno a totéž, rozdíl je pouze v opačném pohledu obou stran obchodu.\n\nTyto sazby existují i pro jiné země; například LIBID pro britský trh apod. \n\nNa sazbu PRIBID se mohou vázat pohyblivé úrokové sazby pro některá depozita a dokonce i úvěry; celková úroková sazba se mění podle stanovených podmínek (například jednou měsíčně) v souvislosti s vývojem sazby. \n\nVe skutečnosti je kotace definovaná jako úroveň ceny, za kterou jsou podle informací získaných referenční bankou při použití odborné péče referenční banky ochotny prodat (strana kotace bid) jiné referenční bance mezibankovní depozitum . Tyto informace zahrnují především ceny vlastních depozitních obchodů provedených referenční bankou, a pokud tyto nebyly uskutečněny, jedná se o odborný odhad těchto cen při použití odborné péče a znalosti trhu. Kotace pro výpočet hodnot sazeb PRIBID a PRIBOR jsou referenčními bankami dodávány kalkulačnímu agentovi každý pracovní den mezi 10:30 až 10:45 hod. místního času. V době mezi 10:45 až 11:00 hod. místního času provádí kalkulační agent kontrolu formální správnosti dodaných kotací a případné nesrovnalosti řeší přímo s dotyčnou referenční bankou. Referenční banky mohou výjimečně své kotace v tomto čase ještě změnit, nejpozději však do 11:00 hod. místního času. Výpočet (fixing) hodnot referenčních sazeb PRIBID a PRIBOR probíhá v 11:00 hod. místního času.\n\nHN ze dne 24.3.2015 přinesly informaci, že nejde v případě PRIBORu a PRIBIDu o sazbu tržní ani o sazbu skutečných úrokových sazeb, ale o sazbu fiktivní, která proto nekopíruje vývoj trhů. Existuje dokonce podezření, že tzv. referenční banky se sazbou manipulují, aby neklesla na hodnotu blízkou nule a bankám tak výrazně nepoklesly výnosy z úvěrů, jejichž sazba je na PRIBID navázaná. \"V praxi proces stanovování mezibankovní sazby vypadá tak, že šest bank (Česká spořitelna, ČSOB, KB, UniCredit Bank, Raiffeisenbank a Expobank) pošle každý den svůj odhad agentuře Reuters. Ta z čísel spočítá průměr. Právě tato hodnota pak tvoří pohyblivou část celkového úroku typického firemního úvěru či nefixované hypotéky – a to u všech bank na českém trhu. Dnešní praxi ministerstvo financí kritizuje, nemá však příliš možností, jak zasáhnout. Od tvorby sazby se podle deníku HN distancovala Česká spořitelna a následně Česká národní banka. Tuto sazbu sama zveřejňnuje na svých stránkách jako oficiální a mezibankovní a dále určuje, že kalkulantem je pověřená organizace soukromým sdružením The Financial Markets Association of the Czech Republic (A.C.I.) a kotace není odvozena jen od oznámení od uskutečněných obchodech ale i odhadu bez toho, že by stanovala nějakou nezávislou kontrolu takového oznámení nebo odhadu. Banky ani nejsou povinny sdělovat, co je průměr ze skutečných obchodů a co pouhý odhad a jak byl stanoven. Dále je také možné dodaná čísla referenčních bank bez vysvětlení a publicity měnit.. Navíc bez ohledu na textaci sdělení CNB způsob výpočtu hodnot referenčních sazeb PRIBOID dle pravidel může měnit Czech Forex Club po konzultaci s Českou národní bankou, referenčními bankami a kalkulačním agentem. Podle článku navíc pokles seznam referenční bank na polovinu z důvodu skandálu při stanovování LIBORu. ČNB sdělila ohledně PRIBORu a PRIBIDu, že o objektivnosti takového postupu se centrální banka bavit nechce. „\"Tyto sazby nejsou produktem České národní banky, proto nevidíme důvod k jejich komentování\"“.\n\n"}
{"id": "213421", "url": "https://cs.wikipedia.org/wiki?curid=213421", "title": "Moulin Rouge", "text": "Moulin Rouge\n\nMoulin Rouge (česky \"Červený mlýn\") je francouzský kabaret, který se nachází ve čtvrti Pigalle, na \"Boulevardu de Clichy\" na úpatí Montmartru v Paříži. Kabaret byl založen v roce 1889. Za dobu jeho existence zde vystupovalo mnoho umělců, jako např. La Goulue, Josephine Baker, Frank Sinatra, Jean Gabin, Yvette Guilbert, Jane Avril, Mistinguett, Joseph Pujol, Édith Piaf, Ella Fitzgerald, La Toya Jackson aj. O tomto kabaretu bylo také natočeno několik celovečerních filmů, filmových dokumentů a objevil se i v literárních dílech. S tímto kabaretem je spojen tanec kankán, jehož tanečnice zachytil častý návštěvník podniku malíř Henri de Toulouse-Lautrec.\n\nMoulin Rouge založili v roce 1889 Joseph Oller, který v té době již vlastnil podnik Olympia, a Charles Zidler, jehož postava se objevila i ve filmu \"Moulin Rouge!\" (jako Harold Zidler). Podnik byl otevřen 6. října 1889 a jeho jméno odkazuje na červený mlýn na střeše. Tato symbolika se váže k historii Montmartru, kdy se na kopci nacházelo množství větrných mlýnů.\nNejprve byl Moulin Rouge využíván jako tančírna, kde tanečnice předváděly především \"cancan\" a \"chahut\". Vystupovaly zde významné umělkyně své doby jako byly La Goulue, Yvette Guilbert, Jane Avril nebo Mistinguett. Mnohé reklamní plakáty pro podnik vytvořil Toulouse-Lautrec.\n\nPozději se v Moulin Rouge uváděly operety a revue, také bylo po určitou dobu využíváno jako kino. Od roku 1955 jsou zde uváděny tzv. \"dinner-spectacles\" (představení s večeří). V prvních letech na nich vystupovali také známí zpěváci šansonů jako Charles Trenet nebo Charles Aznavour. V roce 1964 bylo na pódiu jako atrakce instalováno akvárium, ve kterém vystupovaly nahé tanečnice. Po finanční krizi v polovině 90. let zaznamenal podnik rostoucí oblibu opět zhruba po roce 2000, čemuž dopomohl i americký film \"Moulin Rouge!\". Podnik má 850 míst a v roce 2000 jej navštívilo zhruba 420 000 hostů.\n\nJméno i styl pařížského originálu byly napodobeny v mnoha jiných městech, nejznámější se nachází v Las Vegas. Nicméně stejnojmenný podnik \"Moulin Rouge\" ve Vídni byl založen o pět let dříve v roce 1884.\n\n"}
{"id": "213424", "url": "https://cs.wikipedia.org/wiki?curid=213424", "title": "Tatra 600", "text": "Tatra 600\n\nTatra 600 neboli Tatraplan byl osobní automobil střední třídy vyráběný v letech 1948 až 1951 firmou Tatra, n. p. a následně do roku 1952 podnikem AZNP Mladá Boleslav. Vůz s proudnicovou karosérií a vzadu umístěným vzduchem chlazeným plochým čtyřválcem navazoval na sérii aerodynamických automobilů značky Tatra. Velikostně odpovídal předválečnému typu Tatra 97. Během čtyř let sériové výroby vzniklo přes 6300 vozů Tatraplan.\n\nTatraplan měl původní označení Tatra 107, a šťastnou \"7\" následoval předchozí aerodynamické vozy z Kopřivnice – T 77, T 87 a T 97. Vývoj Tatraplanu začal koncem druhé světové války a vůz měl navázat na úspěchy a tradici do té doby vyráběných aerodynamických vozů. Přitom však měl být jejich novější, menší a lacinější verzí, která by zároveň nahradila i v té době už poněkud zastaralou Tatru 57, jejíž výroba v té době končila. Pozdější označení Tatra 600 vycházelo z nové poválečné koncepce číslování produkce firmy Tatra, která osobním vozům přidělovala číselnou řadu začínající číslem 600. Název Tatraplan si vysloužil srovnáním ladného tvaru s letadlem - aeroplanem i na dobových prospektech (podobná slovní hříčka traktor \"Z\" → Zetor), později to jisté kruhy překroutily do souvislosti s dvouletkou a plánovaným hospodářstvím včetně dlouhého á v názvu.\n\nPrvní prototyp nazývaný \"Ambrož\" podle jmenin dne dokončení koncem roku 1946, začátkem roku 1947 (nejspíše 19. března) byl dokončen druhý označovaný „Josef“. Na základě získaných zkušeností s těmito vozy následovaly už pozměněné prototypy T 107 se silnějším motorem o objemu 1 952 cm³ (38,2 kW – 52 koní) a s několika technickými i karosářskými vylepšeními. Tyto vozy byly představeny veřejnosti ještě v roce 1947 na pražském autosalónu, kde ihned vzbudily velký ohlas. Vozidlo však v té době ještě neabsolvovalo potřebné zkoušky, takže zájemci měli počkat až na zahájení sériové výroby v roce 1948. Na odstraňování nedostatků a dětských nemocí se měl údajně podílet radami konstruktérům při jejich návštěvách i Hans Ledwinka, internovaný tou dobou v Novém Jičíně.\n\nI když se T 600 nevyráběla ve velkých sériích, zaznamenala i značný obchodní úspěch v zahraničí, což bylo podmíněno i mnoha úspěchy, které vozy dosáhly na sportovním poli. Tatraplan se vyvážel do mnoha zemí Evropy a některé dodávky směřovaly i do zámoří. V Československu však sloužil jako služební vůz pro státní a stranické funkcionáře a pro běžné motoristy byl nedostupný, což souviselo se změnou politické situace po únoru 1948.\n\nV roce 1951 byla výroba Tatraplanu rozhodnutím Ministerstva průmyslu centrálně plánovaného československého hospodářství v Kopřivnici zastavena a převedena do Mladé Boleslavi. Tatraplany vyráběné ve Škodovce (rozpoznatelné podle několika odlišných detailů) si však velmi rychle pokazily své jméno vinou zhoršení kvality výroby, čímž o ně postupně klesal zájem v zahraničí. Rozhodnutí ministerstva postihlo i škodováky zastavením jejich projektu a tam je asi třeba hledat příčiny - ostatně vzájemné vztahy moravské Tatry a české Škody a Pragy byly v té době z podobných důvodů napjaté v mnoha směrech - Tatra se měla soustředit jen na výrobu těžkých nákladních vozů, podobně importované klasické koncepce s tuhými nápravami a žebřinovým rámem. Výroba T 600 byla ve Škodovce ukončena v roce 1952. Celkově bylo vyrobeno 6 342 vozů T 600, z toho 4 242 v Kopřivnici.\n\nV současnosti patří vozy Tatra 600 – Tatraplan k vyhledávaným objektům automobilových sběratelů a i když se netěší až takové pozornosti, jako jejich větší a starší (i mladší) aerodynamické sestry, taktéž patří k ozdobám setkání historických vozidel. Více jsou však ceněny vozy vyrobené v mateřském závodě.\n\nTatraplan se vyznačoval na svou dobu moderní konstrukcí s několika pokrokovými prvky. Byl například jedním z prvních vozů, který měl pontonový tvar karosérie. Karosérie byla ocelová, samonosná, již bez dřevěné konstrukce. Zajímavostí bylo i přední dvojdílné šípovité sklo bez středního sloupku, vprostřed utěsněné jen úzkým pryžovým profilem. Přední náprava byla tvořena dvěma příčnými poloeliptickými listovými pružinami, řízení bylo převáděno ozubeným hřebenem, což přispělo k lehkému a přesnému ovládání vozů. Zadní náprava byla výkyvná, odpružená příčnými torzními tyčemi. Čtyřstupňová převodovka se synchronizací 2. až 4. převodového stupně se ovládala řadicí pákou umístěnou pod volantem. \nMotor byl čtyřválcový, typu flat-four, s poměrně vysokým objemem jednotlivých válců (vrtání 85 mm, zdvih 86 mm), chlazený jedním axiálním ventilátorem, který byl zpočátku poháněn kuželovým ozubeným převodem, u pozdějších vozů pomocí klínových řemenů; přitom bylo změněno i jeho uspořádání z vertikální na horizontální osu rotace. Při této úpravě byl motor osazen i dvěma karburátory, což prospělo dynamice vozu. Celý agregát byl do karosérie uložen na mohutných pryžových blocích. Aerodynamicky zdařile tvarovaná karosérie se zapuštěnými reflektory, kličkami i závěsy dveří měla v té době špičkovou hodnotu součinitele odporu vzduchu sériového vozu 0,32 až 0,33, což je hodnota, kterou dosahovaly sériové vozy jiných firem až o mnoho let později. I díky tomu dosahoval Tatraplan (přes motor poměrně malého objemu a při svých rozměrech) rychlosti až 130 km/h. V pozdějším období, při použití nového motoru Tatra 603, byly vozy T 600 (zpravidla ve službách bezpečnosti) schopny dosahovat rychlost hodně přes 170 km/h. V rámci vývoje T 600 byl v Kopřivnici vyzkoušen i prototyp s vznětovým motorem; i to byl v té době průkopnický počin. Tři v roce 1949 vyrobené vozy Tatraplan Diesel měly výkon 31 kW (42 k) a dosahovaly rychlost 125 km/h.\n\nI přes poměrně hlučnější motor patřil Tatraplan díky dobrému odhlučnění k vozům s nejnižším vnitřním hlukem; vliv na to měl i zavazadlový prostor umístěný za zadními sedadly a oddělený samostatnou přepážkou. Prostor pod přední kapotou byl určen jen pro příruční zavazadla, místo tu zabíralo hlavně rezervní kolo (bylo sem možno umístit 2 rezervy), nářadí a palivová nádrž. V přední části byl umístěn ještě chladič oleje.\n\nTatraplan byl vyroben i ve sportovní dvoudveřové variantě s hliníkovou karosérií – Tatra 601 Monte Carlo (pojmenované po slavné rallye, které se sice měl, ale nezúčastnil) a několika kusech otevřené závodní verze T 602 Tatraplan Sport. Později se všechny tyto vozy staly nosiči pro vývoj osmiválcového motoru o objemu 2 545 cm³ použitého pro pozdější vozy, kterým dal jméno Tatra 603.\nOd Tatraplanu byly taktéž odvozeny prototypy užitkových verzí s motorem T 600 umístěným v přední části karosérie. Uvažovaná vícemístná verze, existovaly verze dodávka, sanitka, nebo provedení pick-up s přezdívkou „Dakota“.\nZajímavým prototypem byl kabriolet T 600 karosovaný firmou Sodomka ve Vysokém Mýtě určený pro ženevský autosalon 1949, kde vzbudil zaslouženou pozornost. Místo připravované sériové výroby, která mohla vývozem přinést cenné devizy, se ale soudruzi rozhodli vůz darovat k narozeninám J. V. Stalinovi (ten jej však patrně nikdy nepoužil). Vůz se naštěstí později shodou okolností výměnou za T-603 vrátil a od 80. let dvacátého století se nachází ve sbírkách podnikového muzea v Kopřivnici.\n\n"}
{"id": "213429", "url": "https://cs.wikipedia.org/wiki?curid=213429", "title": "Kaučukovník brazilský", "text": "Kaučukovník brazilský\n\nKaučukovník brazilský (\"Hevea brasiliensis\"), také Pará rubber tree, sharinga, seringueira, je tropický strom čeledi pryšcovité, jehož latex je využívaný jako zdroj přírodního kaučuku.\n\nJak napovídá jeho název v angličtině, \"Pará rubber tree\", domovem kaučukovníku brazilského je Amazonie.\n\nPříbuzné stromy však využívali např. také Olmékové ve středním Mexiku.\n\nV Evropě byl strom znám již od dob K. Kolumba, ale latex z kaučukovníku brazilského se začal využívat až v průběhu 18. století, kdy byla objevena jeho schopnost skvěle vygumovat text napsaný tuhou. Větší nárůst poptávky byl zaznamenán v souvislosti s vynálezem galoší v roce 1825 a především po objevu vulkanizace ve 40. letech 19. století, což vedlo ke zbohatnutí brazilských oblastí Belém a Manaus.\n\nObjevitel Henry Wickham ve službách Britského impéria v 70. letech 19. stol. tajně vyvezl z Belému do Británie 70 tisíc semen stromu. Vzešlo jich sice málo, pouhých 2000 bylo postupně rozesláno na Cejlon, do Indie, Britského Malajska a Indonésie. Největším producentem na světě se mělo stát a také stalo Britské Malajsko. Britský botanik a dlouholetý ředitel Botanické zahrady v Singapuru a neúnavný propagátor kaučukovníku Henry Nicholas Ridley jako první přišel s návodem, jak efektivně získávat kaučuk, aniž by se ubližovalo stromu.\n\nCena přírodního kaučuku na světovém trhu je provázána s cenou ropy. Thajsko, Indonésie a Malajsie se společně podílí na 72 % ze celosvětové produkce.\n\nV divoké přírodě strom vyrůstá do 30 metrů. Bílý či dožluta zbarvený kaučuk se nachází v kůře, před floémem. Kaučukové cévy běží kůrou spirálovitě pravotočivě nahoru, pod úhlem 30 stupňů do výšky zhruba 15 metrů.\n\nNa plantážích pěstované kaučukovníky jsou z důvodu odebírání latexu výrazně nižšího vzrůstu. Po 30 letech jsou pokáceny pro výrazný pokles produkce, dřevo může být následně ještě využito (nábytek). Na rozdíl od plantáží palmy olejné kaučukovníky poskytují prostředí spíše podporující biologickou diverzitu.\n\nStrom vyžaduje tropické či subtropické klima s minimem 1200 mm srážek, ale nesmí být za žádných okolností vystavený mrazu.\n\nStrom pochází z tropické Jižní Ameriky z oblasti Amazonské pánve. Je přirozeně rozšířen v Brazílii, Bolívii, Peru, Venezuele a Kolumbii. Roste jako součást tropických deštných lesů v nadmořských výškách do 500 metrů. Často roste na periodicky zaplavovaných stanovištích.\n\n\n"}
{"id": "213435", "url": "https://cs.wikipedia.org/wiki?curid=213435", "title": "Atila", "text": "Atila\n\nAtila je maďarské mužské křestní jméno gótského původu. Další variantou jména jsou Attila a Atilla. Vykládá se jako „malý otec“, „tatínek“ z gótského \"atta\" „otec“ a zdrobňující přípony. Jménem Attila nazývali východoevropští Gótové hunského vládce Attilu, jehož původní jméno bylo Avithohol.\nPodle maďarského kalendáře má svátek 7. ledna.\n\n\n"}
{"id": "213439", "url": "https://cs.wikipedia.org/wiki?curid=213439", "title": "Rhizosféra", "text": "Rhizosféra\n\nRhizosféra (z řečtiny \"rhizo-\": \"kořenový\") v ekologii označuje oblast povrchu a nejbližšího okolí kořenů rostlin, popřípadě i půdu, která je jimi prostoupena a ovlivněna (odsáváním, vyměšováním). Někdy se do tohoto pojmu zahrnují i půdní mikroorganismy, kterým tato oblast poskytuje prostředí a specifické podmínky.\n\n"}
{"id": "213443", "url": "https://cs.wikipedia.org/wiki?curid=213443", "title": "Český zahrádkářský svaz", "text": "Český zahrádkářský svaz\n\nČeský zahrádkářský svaz, z.s. (ČZS) je zapsaný spolek majitelů a nájemců zahrádek a přátel způsobu trávení volného času nazývaného zahrádkaření. Je veden ve veřejném rejstříku u Městského soudu v Praze zn. L 1147.\n\nČOZS i ČZS navázaly na činnost prvorepublikových svazů a na zahradnickou a zahrádkářskou tradici sahající až téměř do středověku. Od konce 19. století byly zakládány různé místní a oblastní okrašlovací spolky a spolky přátel přírody, v jejichž rámci působili často i zahrádkáři. Za druhé světové války byla podobná lokální spolková činnost omezována a na pokyn (protektorátního) ministerstva zemědělství byly některé stávající spolky zrušeny či sloučeny do jednotného Svazu zahrádkářů. V padesátých letech nejprve vznikaly regionální organizace (například na Plzeňsku Jednota zahrádkářů).\n\nV roce 1957 vznikl Československý zahrádkářský a ovocnářský svaz (ČOZS) jako typická monopolní zájmová socialistická organizace, do níž byla začleněna dosavadní místní, regionální i oborová sdružení. Byl do něj donucen vstoupit například i Svaz českých kaktusářů.\n\nRoku 1979 (některé zdroje uvádějí 1989) se ČOSZ přejmenoval na Český zahrádkářský svaz a byl začleněn pod působnost ministerstva zemědělství.\n\nPo roce 1989 bylo zahrádkáření ovlivněno restitucemi, politickými změnami i změnami životního stylu a společenské struktury, ale Český zahrádkářský svaz jako jednotná celostátní organizace přetrvává a působí i nadále.\n\nSvaz sdružuje téměř 156 000 členů ve 3000 základních a 16 specializovaných organizacích, což z něj vytváří největší nepolitické seskupení v Česku.\n\nČeský zahrádkářský svaz byl členem Evropské unie zahrádkářů (Evropské ligy zahrádkářů), kde je sdruženo 14 národních svazů se třemi a půl miliony členů.\n\nV březnu 1974 byla ve Velkých Losinách zřízena Ústřední zahrádkářská akademie (ÚZA).\n\nZa účelem uchování písemných dokumentů o činnosti ČZS bylo v roce 1999 v Hradci Králové založeno Zahrádkářské muzeum.\n\nCílem existence tohoto sdružení je hájit zájmy jeho členů, vytvářet podmínky pro zahrádkaření a smysluplné využití volného času. Členům také zajišťuje poradenský servis, podílí se na vzdělávání, pořádá přednášky, výstavy a mnohé další.\n\nMezi problémy ČZS patří zejména stárnoucí členská základna a tlaky měst, obcí i soukromých vlastníků na přeměnu zahrádek na pozemky s jiným využitím.\n\nVelkým problémem, se kterým se ČZS potýká je fakt, že organizace vznikla před více než padesáti lety a do \"tržní\" atmosféry došla bez větších změn v organizační struktuře. I proto v současnosti klesá počet členů a svaz nemá respekt orgánů státní správy, ani samotných zahrádkářů. Sama činnost, převládající na zahradách, se posunula od pěstování nedostatkového ovoce a zeleniny k rekreačnímu využití. Dříve se zahrady využívaly do posledního centimetru jako plantáže jahod, cibule, mrkve, apod. Dnes, kdy obchody nabízejí toto zboží celoročně, se více zahrádkářů věnuje trávníkům, ozdobným keřům a tropickým dřevinám, květinám. Ale po tomto úpadku pěstitelské činnosti musí zákonitě nastat obrat zpět, protože si každý uvědomuje chuťový a kvalitativní rozdíl mezi dováženým ovocem a vlastními výpěstky. A právě v tom spatřujeme význam ČZS do budoucnosti - poradit a naučit zahrádkáře pěstovat a pečovat o plodiny.\n\nPři RR ČZS (Republiková rada Českého zahrádkářského svazu) byla vytvořena devítičlenná Komise pro práci s mládeží. Jejími členy jsou někteří zástupci Územních sdružení. Organizují např. Národní kolo mladých zahrádkářů, což je vyvrcholení soutěže určené pro žáky 4.-9.tříd, kroužků Mladých zahrádkářů a Mladých přírodovědců. Počátky soutěže se datují rokem 1981.\n\n\n"}
{"id": "213446", "url": "https://cs.wikipedia.org/wiki?curid=213446", "title": "Josef Beránek (1969)", "text": "Josef Beránek (1969)\n\nJosef Beránek (* 25. října 1969, Litvínov) je český hokejový trenér a bývalý profesionální hokejový útočník. Od roku 2014 je asistentem trenéra v týmu HC Slavia Praha. Je členem Klubu hokejových střelců deníku Sport.\n\nJosef Beránek má za sebou téměř dvacetiletou kariéru ve vrcholovém hokeji, kterou strávil střídavě v české extralize (HC Chemopetrol, HC Vsetín, HC Slavia Praha) a v severoamerické NHL (Edmonton Oilers, Philadelphia Flyers, Vancouver Canucks, Pittsburgh Penguins). Od roku 2001 byl klíčovým hráčem pražské Slavie, kterou mimo jiné dovedl jako kapitán k ligovému titulu. Do NHL vlétl 6. října 1991 proti Los Angeles Kings a hned si připsal první gól i asistenci. Dne 16. ledna 1993 byl vyměněn spolu s Gregem Hawgoodem za Briana Benninga do Philadelphia Flyers. Do Pittsburgh Penguins se poprvé dostal 18. března 1997 za vyrovnání v budoucnu. Dne 15. února 1995 byl vyměněn do Vancouver Canucks za Shawna Antoski. Do Edmonton Oilers se vrátil 16. června 1998. Podruhé byl do Pittsburgh Penguins vyměněn 14. března 2000 za Germana Titova.\n\nPo ukončení aktivní hráčské kariéry (14. dubna 2010) se vydal na dráhu trenéra, stal se asistentem trenéra Vladimíra Růžičky v mužstvu HC Slavia Praha. V ročníku 2013/2014 se přesunul do funkce hlavního trenéra mladšímu dorostu Slavie, po ukončení této sezóny se vrátil k A-týmu jako asistent trenéra Ladislava Lubiny. Ve funkci asistenta měl skončit 5. prosince 2014, kdy byl společně s trenérem Ladislavem Lubinou odvolán po sérii šesti proher v řadě, během nichž se tým propadl na poslední místo tabulky. Vedení Slavie nakonec jmenovalo přechodným trenérem Petra Nováka a Josef Beránek mu ve dvou utkáních sekundoval. Beránek nakonec u týmu zůstal i poté, co se mužstva ujal slovenský trenér Dušan Gregor. Oba muži se znali ze své hráčské kariéry a Gregor si tak Beránka zvolil za svého asistenta.\n\n\n\n"}
{"id": "213450", "url": "https://cs.wikipedia.org/wiki?curid=213450", "title": "Důl ČSA", "text": "Důl ČSA\n\nDůl ČSA (v minulosti zněl celý název Důl Československé armády, v současnosti je užívána pouze zkratka) je důlní komplex společnosti OKD, skládající se ze dvou těžebních závodů: \n\nHistorie každého dolu je spojena s počátkem hloubení konkrétní jámy.\n\nJáma Karel hloubení r. 1862,\nJáma Karel větrní hloubení r. 1859,\nJáma Jan hloubení r. 1860,\nJáma Františka hloubení r. 1856 *,\nJáma Františka větrní hloubení r. 1874,\nJáma Hlubina hloubení r. 1870,\nJáma Hlubina větrní hloubení r. 1867,\nJáma Jindřich hloubení r. 1856 *,\nJáma Jindřich větrní hloubení r. 1870,\nJáma Jindřiška větrní hloubení r. 1878.\n\nZaložení jámy Jindřich a Františka r. 1856 je uznáváno jako rok založení velkodolu ČSA.\nNázev Důl Československé armády vznikl k 31. 12. 1951 sloučením dolů Jindřich, Františka a Hlubina a Jan Karel. Těžba v jednotlivých lokalitách byla postupně utlumována (Hlubina - 1963, Františka - 1964, Jindřich - 1995) a využitelné části jejich důlních polí byly přičleňovány k dolu Jan Karel.\n\nK 1. 7. 1995 byl k dolu ČSA připojen do té doby samostatný důl Doubrava.\n\n14. 11. 2014 došlo v dole k silnému otřesu, při kterém zemřeli 3 pracovníci, 9 bylo zraněných. Otřes byl tak silný, že byl zaznamenán i na okraji Ostravy.\n\nDůlní pole se vyskytuje na katastrech obcí Karviná, Orlová, Doubrava a Dětmarovice a jeho plocha činí okolo 26 km².\n\nZávody Jan Karel a Doubrava jsou propojeny chodbou, která bude po uzavření dolu Doubrava sloužit pro přepravu uhlí z této lokality na závod Jan Karel. Důl ČSA je producentem zejména kvalitního koksovatelného černého uhlí.\n\nSoučasná těžba se odhaduje cca na 3 mil. tun ročně. Mocnosti uhlonosných slojí jsou řádově okolo 2 - 3 m. Důl zaměstnává cca 2800 zaměstnanců, z toho asi 2000 pracuje pod zemí.\n\nNatáčely se zde snímky z filmu Parta HIC s Vladimírem Menšíkem, Vlastimilem Brodským, a dalšími...\n"}
{"id": "213453", "url": "https://cs.wikipedia.org/wiki?curid=213453", "title": "Úholičky", "text": "Úholičky\n\nObec Úholičky se nachází v okrese Praha-západ ve Středočeském kraji. Žije zde obyvatel. Rozkládá se v údolí Podmoráňského potoka, osada Podmoráň v dolní části obce vede až do údolí řeky Vltavy, železniční trať se zastávkou ani vltavské pobřeží však už k ní katastrálně nepatří. Centrum Úholiček je položeno výše, blíže k obci Velké Přílepy.\n\nV období od 12. do 9. století před naším letopočtem žil v oblasti Úholiček lid knovízské kultury. Rozhodující bitva na Turském poli z legendy o lucké válce bývá situována do lokality „Na zabitém“, tedy do oblasti dnešní skládky odpadu na území Úholiček mezi Úholičkami a Turskem.\n\nPůvodní název vsi zněl \"Hoholice\". Ve 14. století byly majetkem svatovítské kapituly, císař Zikmund je v roce 1420 církvi zabavil a upsal Václavu z Valovic. Ze záznamu sporu Zdeňka Konopišťského a Oldřicha z Hradce o Stodůlky a Hoholice, „vsi purkrabství pražského“, se usuzuje, že část zdejších statků mohla patřit pražskému purkrabství. Kolem roku 1600 získala ves nakrátko znovu pražská kapitula. Po roce 1620 byla majiteli V. Trmalovi z Toušic zkonfiskována a poté ji koupil císařský místodržící kníže Karel z Lichtenštejna, který ji majetkově spojil s Roztokami. Roku 1837 prodal majitel roztockého zámku J. Leder Úholičky pražskému měšťanu Martinu Novákovi. Ten se proslavil tím, že místní provinilce vsazoval bez soudu do vězení při svém dvoře i za drobné přestupky. Jeho dědicové velkostatek roku 1860 prodali. Roku 1873 jej koupil hrabě Waldštejn, který, jak píše obecní kronika, „ze sebe nedělal žádné panstvo“. Skoupil dva sousední statky, nechal je zbořit a na jejich místě zřídil zámecký park se vzácnými dřevinami. Jeho syn Zdeněk Waldštejn nabídl pozemek obci pro stavbu obecné školy, ale obec z finančních důvodů odmítla. Roku 1880 Waldštejnové pronajali pole a hospodářská stavení Abrahamu Steinovi, který zde založil farmu na šlechtění řepného semene.\n\nV roce 1901 koupil zámek, velkostatek a polnosti všestranný podnikatel a politik Josef Wohanka, který se už předtím zabýval šlechtěním řepného semene. Za zásluhy o rozvoj zemědělství mu byl císařem udělen rytířský titul. Roku 1909 zrestauroval a přestavěl zámek. Jeho synové rozšířili činnost i do Turska a Roztok a firma vyvážela řepné semeno do mnoha zemí světa. Za první světové války padlo na frontách 20 zdejších občanů, včetně jednoho z Wohankových synů.\n\nV roce 1932 bylo obci Úholičky (tehdy ještě bez Podmoráně) 600 obyvatel a byly zde evidovány tyto živnosti a obchody: 6 autodpravců, holič, 4 hostince, konsum Včela, kovář, 2 obuvníci, 7 rolníků, 2 řezníci, 2 obchody se smíšeným zbožím, 2 trafiky, velkostatek. V čp. 2 byl výstavní hosinec „U Slovanské lípy“ a zejména pro pražské výletníky sloužil zájezdní hostinec „U Hlaváčků“. Na svatou Annu roku 1933 došlo v zatáčce u zámku k první srážce aut v dějinách obce, šlo o nákladní auta. V místní části Krakov bylo za první republiky zřízeno přírodní divadlo.\n\n26. března 1942 byl z věže obecního domku zabaven zvon se sv. Floriánem z roku 1859. V květnu 1945 se na velkostatku v Úholičkách ubytovali vojáci Rudé armády. Objekt šlechtitelské stanice proměnili v kasárna a zničili její zařízení. Majitelům se podařilo odvézt a zachránit selekční materiál, roku 1949 pak byli Wohankové donuceni ukončit své podnikání.\nV roce 1950 byla k Úholičkám připojena Podmoráň, dosud náležející k Žalovu. Zemědělci byli zkolektivizováni. V 60. letech bylo zdejší zemědělské družstvo začleněno do gigantického JZD Rudá záře Velké Přílepy. 1. dubna 1976 byla obec Úholičky připojena k obci Velké Přílepy. Ves chátrala a vylidňovala se, za tři desetiletí klesl počet jejích obyvatel na třetinu. Od 1. ledna 1991 se na základě referenda opět osamostatnila. Mezi její první kroky patřilo vybudování obecního vodovodu a kanalizace a v roce 1994 zřízení první části velkoskládky. 7. července 1997 byla do oblasti zavedena Pražská integrovaná doprava, přes Úholičky je závlekem vedena linka 350 s intervalovým provozem po celý týden.\n\n28. května 2012 zastupitelstvo obce jednomyslně schválilo zřízení tříčlenného osadního výboru osady Podmoráň. Z řad podmoráňských v té době zazníval například odpor k záměru obce zřídit pod Podmorání přístavní molo, osadní výbor se poté vyjadřoval i k záměru zřídit v Podmoráni čističku odpadních vod (dosud jsou odpadní vody z Úholiček přečerpávány nahoru do Velkých Přílep). Webová stránka podmoráňského osadního výboru, inzerovaná na obecním webu, v únoru 2014 již nebyla dostupná.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (části obce) v roce, kdy ke změně došlo:\n\nPočet obyvatel je uváděn za Úholičky podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé roztocké aglomeraci nicméně žije necelý 1 tisíc obyvatel.\n\n\nVsi dominuje památkově chráněný zámeček. Další výraznou budovou je statek u návsi, který je zčásti přebudován na moderní bydlení. Ve vsi se nachází se zde též jeden obchod na návsi, dětské hřiště, školka, dva hostince, veterinář, obecní úřad, obecní knihovna s přístupem na internet a malý soukromý zookoutek. V obci funguje vodovod s pitnou vodou, elektrická síť, internet a kabelová televize. V severní části obce, v klínu mezi silnicemi III/24013 k Tursku a III/2407 k Chýnovu, se nachází velkokapacitní skládka odpadu, kterou provozuje společnost REGIOS.\n\nNa vltavském břehu se u Podmoráně, zčásti na území Žalova a zčásti na území Letek, nachází vodárna Podmoráň, což je úpravna a čerpací stanice průmyslové vody pro kladenský průmyslový areál. Přes území Úholiček vede dálkové potrubí a nedaleko skládky se nachází horní část úpravny vody.\n\nK obci patří též zčásti zalesněné a skalnaté kopce lemující údolí Vltavy a Podmoráňského potoka. V jižní části Podmoráně se nachází vrchol kopce Stříbrníku (311, 2 m n. m.), v severní části na masivu Moráňských skal Podmoráňská vyhlídka na údolí Vltavy. Levou stranu Podmoráňského údolí protíná též údolí menšího přítoku, u nějž se nacházejí v oblasti \"V Sedlištích\" bývalé lomy, na okraji vsi přírodní divadlo \"Na Krakově\". Místními zajímavostmi provázejí směrovky a informační tabule naučné stezky „Rozhlédni se, člověče“, vybudované roku 2013, směrovky vedou též ke Švestkovně, na Stříbrník, na Řivnáč a další místa. Na jižní straně obce byl vybudován park \"Švestkovna\" pro setkávání obyvatel obce; je tam umístěno několik prolézaček, lanový most, lanovka pro starší děti a ohniště pro společné akce. Revitalizaci obce a rozvojové projekty obec provádí prostřednictvím akční skupiny Přemyslovské střední Čechy o. p. s., přes kterou žádá o dotace na obnovu a rozvoj venkova. V obci jsou pojmenovány ulice prostými místopisnými jmény (jen jedna z ulic, Haškova, nese pojmenování po osobě), hlavní prostranství nese jméno \"Náves\".\n\nV obci působí výtvarný a šachový kroužek. Konají se zde pravidelně dětské či jiné karnevaly, výtvarné vánoční, velikonoční či jiné dílny, lampionové průvody, jejichž součástí bývá také divadlo pro nejmenší, svatomartinský průvod, vynášení Morany, společné slavení začínajícího adventu v první adventní neděli na úholičské návsi a jarní čištění studének u příležitosti vítání jara.\n\nPod osadou Podmoráň prochází katastrálními územími Letky a Žalov železniční trať Praha – Kralupy nad Vltavou – Děčín. Na území Žalova má u Podmoráně železniční zastávku Úholičky, v níž zastavují frekventované příměstské osobní vlaky.\n\nSeverním okrajem Úholiček prochází silnice III/2407, která přichází levým břehem Podmoráňského potoka z Velkých Přílep a pokračuje k severovýchodu přes Chýnov do Libčic nad Vltavou. Severně od vsi se od ní odděluje silnice III/24013 na sever do Turska. Od návsi na opačnou stráň Podmoráňského údolí stoupá serpentinou silnice III/2423 až na hřebínek po němž vede silnice III/2421 mezi Roztokami a Velkými Přílepy. Touto silnicí zajíždějí závlekem do Úholiček autobusy linek 350 a 604 Pražské integrované dopravy. Obě linky provozuje ČSAD MHD Kladno a. s., po většinu pracovního i volného dne mají autobusy hodinový interval, ve špičkách pracovního dne jezdí dva až tři za hodinu. Na návsi mají zastávku Úholičky, cestou dolů zastávku „Úholičky, V Kopci“, cestou nahoru zastávku „Úholičky, Na Habří“. Úzká silnička vedoucí od návsi Podmoráňským údolím až do Podmoráně k železniční trati nese označení III/2408.\n\nV roce 1991/1992 jezdila do obce frekventovaná linka ČSAD 10360 (Praha–Roztoky–Lichoceves/Libčice n. Vlt.) a jeden a půl páru spojů na lince 13840 (Kladno–Úholičky).\n\nU Podmoráně se na vltavském břehu nachází přístavní molo, pravidelné lodní linky však tímto úsekem Vltavy jezdí jen několikrát do roka a v Úholičkách nezastavují. Od dubna 2014 byl zaveden víkendový přívoz z Úholiček do Řeže, který je v době letních prázdnin v provozu denně.\n\nV Úholičkách se křižují značené cyklotrasy 0081 a 0082, které je spojují s Úněticemi, Velkými Přílepy, Turskem a Libčicemi. Přes Úholičky vedou dvě turistické trasy KČT: zelená z vlakové zastávky Úholičky do Roztok a žlutá z Přední Kopaniny přes Statenice, Černého vola, Úholičky do vlakové zastávky Roztoky-Žalov. Je zde rovněž naučná stezka \"Rozhlédni se člověče\".\n\n"}
{"id": "213458", "url": "https://cs.wikipedia.org/wiki?curid=213458", "title": "Zkouška tvrdosti podle Vickerse", "text": "Zkouška tvrdosti podle Vickerse\n\nZkouška tvrdosti podle Vickerse patří mezi statické zkoušky tvrdosti materiálu.\nZpůsob jejího provedení je popsán a ujednocen normou ČSN EN ISO 6507-1.\nPrincip spočívá ve vnikání zkušebního tělesa – indentoru – do zkoumaného materiálu a následného zjišťování míry deformace tohoto materiálu. Jakožto indentor se v tomto případě používá diamantový čtyřboký jehlan s vrcholovým úhlem 136°, měřítkem tvrdosti materiálu jsou délky dvou úhlopříček vtisknutého jehlanu. Vickersova zkouška se označuje HV, je značně univerzální, lze ji použít na tvrdé i měkké materiály. Její výhodou je též to, že výsledná hodnota tvrdosti nezávisí na zatěžovací síle. Toto však platí pouze při zkoušce tvrdosti homogenního materiálu. Při zkoušce tvrdosti povlaků je třeba aby maximální hloubka vtisku nepřesáhla 1/10 tloušťky zkoušeného povlaku. V takovémto případě se volí odpovídající zatížení již od 10g.\n\n\n"}
{"id": "213460", "url": "https://cs.wikipedia.org/wiki?curid=213460", "title": "Zkouška tvrdosti podle Rockwella", "text": "Zkouška tvrdosti podle Rockwella\n\nZkouška tvrdosti podle Rockwella patří mezi statické zkoušky tvrdosti materiálu.\nZpůsob jejího provedení je popsán a ujednocen normou ČSN EN ISO 6508-1.\nPrincip: zkušební těleso - indentor - vlivem přesně stanoveného zatížení vniká do zkoumaného materiálu, přičemž se z míry deformace povrchu tohoto materiálu (měří se hloubka vtisku zkušebního tělíska) určuje jeho tvrdost. Zatížení se provádí jako předběžné a celkové. Předběžné zatížení je z důvodu minimalizace vlivu pružnosti materiálu.\n\nZnačení a provedení jednotlivých druhů zkoušek podle Rockwella \n\nHRA je nejméně invazivní metoda vhodná pro testování křehkých materiálů a tenkých vrstev, HRB se testují měkké a středně tvrdé materiály, HRC pak tvrdé materiály. \n\nMenší zatížení používají stupnice Super Rockwell. Velikosti zatížení jsou 15 - 30 - 45kg. V závislosti na použitém vnikacím tělísku se označují jako N (diamantový kužel) resp.T (kulička 1,587mm). Označení stupnice Super Rockwell je tedy například HR15N kde 15 je velikost celkového zatížení. \n\n\n"}
{"id": "213461", "url": "https://cs.wikipedia.org/wiki?curid=213461", "title": "Zkouška tvrdosti podle Brinella", "text": "Zkouška tvrdosti podle Brinella\n\nZkouška tvrdosti podle Brinella je měření tvrdosti materiálů podle švédského inženýra Johana Augusta Brinella, která patří mezi statické zkoušky tvrdosti materiálu. Způsob jejího provedení je popsán a ujednocen normou ČSN EN ISO 6506-1 .\nPrincip spočívá ve vnikání zkušebního tělesa - indentoru - kulového tvaru do zkoumaného materiálu a následného zjištění průměru vtisku. Tvrdost podle Brinella se označuje akronymem HB (Brinell hardness). Jestliže je pro měření použita kulička z kalené oceli, označujeme metodu ve zkratce HBS. Ta je vhodná pro měkčí materiály. Chceme-li měřit materiály větší tvrdosti, pak použijeme kuličku ze slinutých karbidů. Označení takové zkoušky je potom HBW. Obecně se však Brinellova metoda používá na materiály měkké a středně tvrdé.\n\nU zkoušení tvrdosti dřeva je typickým testem ocelová kulička o průměru 10 milimetrů jako indentor tlačená silou 1000 N u tvrdých dřevin, 500 N u středně tvrdých a 100 N u měkkých.\n\nTvrdost se měří podle vzorce:\n\nkde:\n\n\n\n"}
{"id": "213463", "url": "https://cs.wikipedia.org/wiki?curid=213463", "title": "Hideki Jukawa", "text": "Hideki Jukawa\n\nJukawa Hideki ( 湯川 秀樹, \"Yukawa Hideki\", 23. ledna 1907 Tokio – 8. září 1981 Kjóto) byl fyzik, první japonský nositel Nobelovy ceny za fyziku (1949), kterou obdržel za předpověď existence mezonů na základě teoretického výzkumu jaderných sil. Je po něm pojmenován Jukawův potenciál silné interakce.\n\n\n\n"}
{"id": "213766", "url": "https://cs.wikipedia.org/wiki?curid=213766", "title": "Western blot", "text": "Western blot\n\nWestern blot (v české literatuře též označovaný jako imunoblot) je analytická technika používaná k detekci specifického proteinu ve směsi s dalšími proteiny, např. ve vzorku homogenátu tkáně či jiného biologického vzorku. Využívá gelovou elektroforézu k separaci proteinů podle jejich velikosti (denaturující SDS-PAGE), popř. podle jejich celkové trojrozměrné struktury (nativní elektroforéza). Následně jsou proteiny přeneseny („přeblotovány“) z gelu na povrch membrány (nejčastěji nitrocelulosové či PVDF), na jejímž povrchu jsou detekovány specifickými protilátkami.\n\nTouto metodou se v praxi diagnostikuje řada infekčních onemocnění člověka a zvířat. Oproti běžným sérologickým metodám jako je ELISA, je Western Blot sice časově náročnější a dražší, ale zato přesnější (větší specifičnost).\n\nMetoda dostala své jméno \"Western blot\" jako slovní hříčka na podobnou metodu Southern blot používanou k detekci DNA a vyvinutou dříve Edwinem Southernem.\nPrvní část se skládá z klasické SDS-PAGE elektroforézy, kdy je antigen nanesen do polyakrylamidového gelu a separován v elektrickém poli podle své molekulové hmotnosti. Jednotlivé proteiny vytváří v gelu tzv. zóny (v laboratorním slangu tzv. bandy, z angl. proužky).\n\nGel z elektroforézy se následně přiloží na PVDF či nitrocelulosovou membránu a pomocí blotovacího zařízení dojde působením elektrického proudu k přenosu proteinů z gelu na povrch membrány. Na membráně vznikne jakoby „kopie“ proteinů separovaných na gelu. Přístroj je realizován jako soustava anody (spodní díl) a katody (horní díl). Záporně nabité proteiny (obalené SDS) jsou elektrickým proudem přeneseny z gelu směrem dolů, tj. na povrch membrány).\n\nPovrch membrány je nutné tzv. zablokovat, neboť povrch membrány váže proteiny, tj. jak antigen, tak i následně přidané protilátky. Blokování těchto nespecifických míst se nejčastěji provádí umístěním membrány do zředěného roztoku nějakého levného proteinu - např. 3 - 5 % BSA či netučné suché mléko v TBS, s přídavkem slabého detergentu jako je Tween 20 (0,05%). Proteiny BSA či mléčného kaseinu z roztoku se naváží na všechna místa, kam se dosud nenavázaly proteiny při přenosu. Po přidání protilátky se už molekuly imunoglobulinů nemohou nespecificky navázat na prázdný povrch membrány, ale musí specificky „hledat“ svůj epitop na přeblotovaných antigenech. Blokováni výrazně snižuje šum pozadí a odstraňuje falešné pozitivity.\n\nPro zviditelnění daného proteinu je nutné použití specifické protilátky proti tomuto proteinu. Existují dva základní principy detekce, buď dvoukrokový (kombinace primární protilátky a sekundární protilátky konjugované s reportérovým enzymem) či jednokrokový (s reportérovým enzymem je konjugována přímo primární protilátka).\n\nPo blokování je membrána přenesena do zředěného roztoku primární protilátky (o koncentraci typicky 0,5 - 5 μg/ml) v pufrovaném roztoku (např. TBS či PBS) BSA či mléčného kaseinu. Inkubace s primární protilátkou probíhá za mírného míchání, po dobu od 1 hod. až přes noc, za laboratorní teploty či při 4 °C.\n\nPo opláchnutí membrány pufrovaným roztokem detergentu (např. PBS+ 0,05% Tween 20) je membrána přenesena do roztoku sekundární protilátky - komerčně dodávané protilátky proti celé škále primárních protilátek, nejčastěji jsou to sekundární protilátky proti myším či králičím proteinům (což jsou skoro vždy primární protilátky). Tyto sekundární protilátky vázající primární protilátky jsou konjugovány s nějakým reportérovým enzymem umožňující vizualizaci - např. křenovou peroxidasou (HRP, z angl. horseradish peroxidase) či alkalickou fosfatázou (AP, z angl. alcalic phosphatase).\n\nPři jednokrokové detekci je reportérovým enzymem značena přímo primární protilátka - většinou se tedy jedná o komerčně dodávané primární protilátky proti často používaným proteinům či tagům, např. proti proteinu GFP, či FLAG-tagu, hemaglutininovému (HA) tagu, His-tagu apod.\n\n\n\n\n"}
{"id": "213777", "url": "https://cs.wikipedia.org/wiki?curid=213777", "title": "Hajašiho stopa", "text": "Hajašiho stopa\n\nHajašiho stopa (H. vývojová stopa, H. dráha, H. linie) je fáze vzniku hvězdy. Je to fyzikálně definovaná mez, téměř svislá čára v Hertzsprungově-Russelově diagramu rozložení a vývoje hvězd, která představuje vývoj svítivosti a teploty prahvězdy při kontrakci směrem k hlavní posloupnosti. Odděluje oblast vznikajících nestabilních protohvězd (na diagamu vpravo od Hajašiho stopy) od oblasti už vzniklých stabilních hvězd v mechanické rovnováze (vlevo od Hajašiho stopy).\n\nPojmenována byla podle japonského astrofyzika Čúširó Hajašiho, který objasnil rané fáze vývoje hvězd. V roce 1965 ji spočítal pro hvězdy, které jsou zcela v konvektivní rovnováze – což protohvězdy jsou. Při tvorbě hvězdy ze zárodečného oblaku dochází k jejímu smršťování a tím k tepelnému ohřevu. Vyzařované teplo, tedy fotony (společně s tepelným rozpínáním materiálu) vytváří protiváhu gravitační síly smršťující hvězdu a zároveň tuto energii odvádí ze systému. Protohvězda tedy v této chvíli září v důsledku smršťování. Po určité době dojde vlivem vyzařování k takovému ochlazení, že vyzařovaná energie nestačí dalšímu smršťování bránit a protohvězda se dále smrští až na mez Hajašiho linie. V té chvíli se vlivem tlaku a zahřátí zapálí termojaderná reakce. Z protohvězdy je hvězda a přechází na jiné místo v HR diagramu. Je to také důvod, proč se vpravo od této linie na HR diagramu nenacházejí žádné hvězdy.\n"}
{"id": "213784", "url": "https://cs.wikipedia.org/wiki?curid=213784", "title": "Stanley Cohen", "text": "Stanley Cohen\n\nJméno a příjmení Stanley Cohen nesou nebo nesli:\n\n"}
{"id": "213792", "url": "https://cs.wikipedia.org/wiki?curid=213792", "title": "Advanced Linux Sound Architecture", "text": "Advanced Linux Sound Architecture\n\nAdvanced Linux Sound Architecture (známá pod zkratkou ALSA) je linuxová jaderná komponenta obsluhující zvuková zařízení, která nahradila zastaralý Open Sound System (OSS). Mezi některé přednosti ALSA projektu patří efektivní podpora pro všechny typy audio zařízení, plně modularizované jaderné ovladače, knihovna pro snadnější použití, podpora pro zastaralý Open Sound System (OSS) API.\n\nCelý projekt řídí od jeho počátků v roce 1998 Jaroslav Kysela. Původně to byl pouze ovladač pro zvukové karty Gravis Ultrasound vyvíjený nezávisle na linuxovém jádru. Do jádra byla zahrnuta od verze 2.5, ve verzi 2.6 nahradil OSS se zpětnou kompatibilitou, který byl označen jako \"zastaralý\".\n\nALSA byla navržena pro využití některých vlastností, které v té době OSS nepodporoval.\n\n\nPro čistou obsluhu všech těchto funkcí má ALSA mnohem komplexnější API než OSS, takže vývoj může být složitější při implementaci do aplikací. Jelikož ALSA podporuje emulaci OSS vrstvy, lze užít jednodušší a více přenositelné API.\n\nKromě ovladačů zvukových karet obsahuje také uživatelskou knihovnu pro vývojáře aplikací, kteří chtějí využít vlastností tohoto systému s komplexnějším API a přímou interakcí s jadernými ovladači.\n\n\n"}
{"id": "213797", "url": "https://cs.wikipedia.org/wiki?curid=213797", "title": "Maui", "text": "Maui\n\nMaui je druhý největší z osmi hlavních Havajských ostrovů, které se nacházejí v severovýchodní části Tichého oceánu. Žije zde asi 144 444 obyvatel (2010) a ostrov má rozlohu 1883 km². Maui je částí státu Havaj, který je 50. spolkovým státem Spojených států amerických.\n\nMezi největší a nejznámější města na ostrově patří Kahului, Wailuku, Lahaina, Hana a Wailea. Nejvýzněmnějším průmyslovým odvětvím je zemědělství a turistika.\n\nHlavním městem je Wailuku, ale jde spíše o kulturní centrum. Industriálním centrem se stává Kahului.\n\nMezi nejvyhledávanější přírodní atrakce ostrova patří kráter sopky Haleakala, která měří 3000 metrů. Velmi populární je sledování východu slunce z jejího vrcholu. Nedaleko hlavního města se nachází národní park Iao Valley, který je považován za jedno z nejmokřejších míst na světě. Jeho hlavním rysem jsou jako jehly čnějící zelené vrcholky.\nNa jihozápadním pobřeží ostrova se rozkládají překrásné pláže, které se prolínají s členitým sopečným povrchem. Nejjižnějším bodem, který můžete na Maui navštívit je Makena.\nVýchodní pobřeží se může pochlubit atraktivní silnicí z Kahului do Hany, zvanou Hana Road nebo Hana Highway. Jde o úzkou silnici, která se klikatí podél pobřeží a je na ní zhruba 620 zatáček a 59 mostů, z nichž 46 je pouze pro jedno auto.\n\nKaždý rok se koncem října konalo na Makena Beach mistrovství světa v terénním triatlonu Xterra. Od roku 2013 se koná na západě ostrova na D.T.Flemming Beach.\n"}
{"id": "213798", "url": "https://cs.wikipedia.org/wiki?curid=213798", "title": "Vozovna Slatina", "text": "Vozovna Slatina\n\nVozovna Slatina je autobusová a trolejbusová vozovna Dopravního podniku města Brna (DPMB). V provozu je od 70. let 20. století do současnosti.\n\nProtože na přelomu 60. a 70. let 20. století se městská autobusová doprava v Brně překotně rozvíjela (zejména v souvislosti s výstavbou sídlišť) a kapacity autobusových garáží na Grmelově ulici a ve vozovně Královo Pole (nyní vozovna Medlánky) již nepostačovaly, začal DPMB odstavovat vozy na provizorní odstavné ploše na Renneské třídě u řeky Svratky. Toto provizorium ale nemohlo v žádném případě nahradit plnohodnotnou vozovnu, proto DPMB v roce 1972 rozhodl o výstavbě zcela nového areálu ve Slatině na Hviezdoslavově ulici. V roce 1973 byla skutečně stavba zahájena. První etapa zahrnovala především servisní halu pro denní ošetření, čerpací stanici pohonných hmot a odstavnou plochu. Zprovoznění stavby se uskutečnilo 26. března 1976, kdy již byla první etapa dokončena. Do Slatiny byly převedeny všechny vozy z Grmelovy a 16 autobusů z Králova Pole.\n\nBěhem dalších deseti let byly ve slatinském areálu vystavěny další objekty potřebné pro provoz vozovny: diagnostická hala (1978), mycí linka (1978), správní budova s jídelnou (1980), sklady atd. Na počátku 90. let byla rozšířena odstavná plocha pro autobusy.\n\nDruhá etapa výstavby započala až v roce 1987, kdy byla zahájena stavba první opravárenské haly pro autobusy. Druhá a třetí hala (obě montované) ji následovaly v první polovině 90. let. Do roku 1994 tak byla ukončena i druhá etapa stavby vozovny. V 90. letech potom následovaly další menší stavební úpravy (zejména pro bezproblémový provoz a opravu kloubových autobusů). Roku 2014 byla v areálu vozovny uvedena do provozu plnicí stanice stlačeného zemního plynu, která je určená především pro autobusy s CNG pohonem, které dopravní podnik ve velkém počtu zakoupil v letech 2014–2015. Vozy Urbanway dodané v roce 2015 nahradily na kurzech linek slatinské vozovny autobusy Irisbus Crossway LE, které byly v první polovině roku 2015 přemístěny do vozovny Medlánky.\n\nV roce 1984 byla v sousedství autobusových garáží ve Slatině vystavěna trolejbusová vozovna. Ve skutečnosti jde pouze o odstavnou plochu, protože v trolejbusové části areálu se nachází pouze jediná malá montovaná hala pro denní ošetření, po kterém jsou vozy odstavovány na nezastřešenou plochu určenou pro deponování trolejbusů. V tomto stavu se trolejbusová vozovna nachází doposud.\n\nVe slatinské vozovně se v červenci 2015 nacházelo celkem 236 vozidel určených pro osobní dopravu. Z tohoto počtu je 206 autobusů a 30 trolejbusů. Jedná se o autobusy typů Karosa B 732, Karosa B 741, Karosa B 931, Karosa B 941, Karosa B 951, Karosa B 961, Irisbus Citybus 12M, Irisbus Citelis 12M (včetně verze CNG), Irisbus Citelis 18M, Mave CiBus ENA, Solaris Urbino 18, SOR NBG 12 a Iveco Urbanway 12M CNG. Z trolejbusů jsou ve Slatině deponovány typy Škoda 14Tr (a modifikace) a Škoda 21Tr.\n"}
{"id": "213800", "url": "https://cs.wikipedia.org/wiki?curid=213800", "title": "Brno – město uprostřed Evropy", "text": "Brno – město uprostřed Evropy\n\nBrno – město uprostřed Evropy (BMUE) je festival, při kterém se v Brně pořádají přehlídky ohňostrojů s mezinárodní účastí Ignis Brunensis. Ohňostroje se konají každoročně na Petrově, hradě Špilberk a Brněnské přehradě. Dále se v Brně konají akce nazvané Dopravní nostalgie, kdy je každoročně otevřena jedna vozovna a jsou konány jízdy historických autobusů, trolejbusů a tramvají včetně parní tramvaje Caroline.\n\nCelková návštěvnost všech akcí festivalu v roce 2011 dosáhla 1 271 900 osob. Toto číslo je však založeno na odhadech, jejichž metodika nebyla publikována a bez nezávislého ověření.\n\n"}
{"id": "213801", "url": "https://cs.wikipedia.org/wiki?curid=213801", "title": "Městská autobusová doprava v Brně", "text": "Městská autobusová doprava v Brně\n\nMěstská autobusová doprava je v městě Brně provozována od roku 1930. Dlouhou dobu však byla pouze doplňkem v brněnské MHD. To se ale změnilo stavbou panelových sídlišť a také masovými dodávkami autobusů Karosa ŠM 11 od 60. let 20. století. V 90. letech proběhla v souvislosti se zavedením přestupného tarifu optimalizace linek, např. byla zrušena souběžná vedení s tramvajovými tratěmi a autobusy přestaly zajíždět do centra města.\n\nV lednu 2017 byla převážná část městské autobusové dopravy v Brně provozována Dopravním podnikem města Brna (DPMB) v rámci Integrovaného dopravního systému Jihomoravského kraje (IDS JMK) na 54 linkách, z toho třech expresních, dvou určených převážně pro tělesně postižené, 11 nočních a čtyřech školních. Některé spoje na určitých linkách ale vykonávají i autobusy dalších dopravců zapojených do IDS JMK. Součástí městské dopravy jsou rovněž dvě nákupní linky s bezplatným provozem (jednu provozuje dopravce ADOSA, druhou DPMB), účelová linka pro dopravu zaměstnanců do průmyslové zóny (dopravce Tourbus) a městské úseky příměstských linek IDS JMK provozovaných různými dopravci.\n\nK 31. prosinci 2016 provozoval DPMB celkem 298 autobusů určených pro osobní dopravu. V roce 2014 najely celkem 17,097 milionů vozokilometrů a přepravily 114,859 milionů cestujících.\n\nO zřízení autobusové dopravy v Brně se tehdejší provozovatel brněnské tramvajové dopravy, \"Společnost brněnských pouličních drah\", rozhodl v roce 1929. Samotnému zahájení provozu ale ještě předcházely ekonomické rozvahy, které částečně poukazovaly na nerentabilnost autobusové dopravy v největším moravském městě. Přesto \"Společnost\" pokračovala v přípravách, ještě v roce 1929 započala se stavbou moderních garáží na Grmelově ulici, byli školeni pracovníci a roku 1930 bylo také zakoupeno prvních 14 autobusů (Škoda 505 NR a Fram E18). Koncese pro provozování tří linek byla \"Společnosti\" udělena městem Brnem v dubnu 1930.\n\nPro provozování prvních linek byly vybrány směry a místa, kam nemohly zajíždět tramvaje, ať z důvodu ekonomického (malá hustota obyvatel) nebo technického (velká vzdálenost). První linka, označená písmenem A, tak byla vedena v trase \"Lažanského náměstí\" (dnes \"Moravské náměstí\") – \"Černopolní\" – \"Zemědělská škola\" (dnes Mendelova univerzita v Černých Polích). Šlo o oblast s novou zástavbou (rodinné domky), ale technické i ekonomické důvody zablokovaly v té době zavést sem elektrickou dráhu (ta byla postavena až v době druhé světové války). Autobusy na linku A poprvé vyjely 2. května 1930. Ještě téhož roku byla linka prodloužena až na ulici \"Merhautovu\" do Štefánikovy čtvrti.\n\nV pořadí druhá linka, označená jako C, byla zavedena v květnu 1930 v trase Nové Černovice (křižovatka ulic \"Tržní\" a \"Olomoucké\") – Černovice – Brněnské Ivanovice – Tuřany. Ještě v průběhu téhož roku ale byla konečná zastávka přeložena z Nových Černovic do Komárova ke konečné stanici tramvaje.\n\nV červnu 1930 následovaly linky D a E. „Déčko“ bylo vedeno v trase Žabovřesky (dnešní \"Rosického náměstí\") – Komín – hranice Brna u Bystrce (ta ještě nebyla součástí města) na levém břehu Svratky. Linka E začínala v Husovicích na konečné tramvaje (před mostem přes Svitavu) a přes Maloměřice vedla do Obřan.\n\nLinka B byla zprovozněna v červenci 1930 v trase Ústřední hřbitov – Horní Heršpice – Přízřenice. Autobusy končily za Přízřenicemi na hranicích Brna s Modřicemi. Ale již za půl roku (leden 1931) byl koncový úsek z Horních Heršpic přesměrován do Komárova.\n\nV roce 1930 byly zavedeny ještě další dvě linky: F (Ústřední hřbitov – Bohunice – Starý Lískovec) a G (Řečkovice – Mokrá Hora). Linka G ale byla pro nezájem cestujících již po měsíci zrušena.\n\nJiž od začátku provozu autobusové dopravy v Brně nabízela \"Společnost\" i jízdy autobusem na objednávku, což alespoň částečně pomohlo zmenšit deficit (v počátcích provozu byl každoročně kolem půl milionu korun, zatímco přebytky tramvaje dosahovaly až 10 milionů korun), který vznikal provozem autobusů. Zisk vykazovaly totiž pouze dvě linky, C do Tuřan a A do Černých Polí. Proto \"Společnost\" rozhodla o prodloužení linek za hranice vlastního Brna. Tak byly v roce 1931 prodlouženy linky B (do Modřic), D (do Bystrce) a F (do Bosonoh a Troubska). Vznikla také nová linka H vedoucí od černovického nádraží líšeňské dráhy do Slatiny, později prodloužená až na hranice katastrů uprostřed polí mezi Slatinou a Šlapanicemi.\n\nNa jaře 1932 ale Zemský úřad rozhodl, že městské autobusy nesmí jezdit do obcí mimo vlastní město Brno. Byla to jednoznačná výhra ČSD (tehdy provozovaly i autobusovou dopravu), která se tak lehce zbavila konkurence. Autobusové linky tak byla \"Společnost\" nucena navrátit do stavu ze začátku předchozího roku. \"Společnost\" hledala další trasy pro své autobusy, ale žádný vhodný směr nebyl k nalezení (nová linka E z Pisárek do Kohoutovic a Nového Lískovce byla zrušena po měsíci provozu, „efko“ z roku 1930 pro malý zájem zrušeno v létě 1932).\n\nV roce 1933 došlo ke krátkodobému zprovoznění linky G. Ač fungovala jenom dva měsíce a to pouze o nedělích, jednalo se o první tangenciální městskou linku, která spojovala dvě sousední čtvrtě, v tomto případě Královo Pole a Žabovřesky. Roku 1933 celková délka provozovaných linek dosáhla 24 km. Do provozu bylo každý den nasazováno kolem 15 vozidel. Ročně autobusy najezdily přibližně 850000 km a přepravily cca 2,5 milionu cestujících (5 % z tehdejšího výkonu, zbytek připadl na tramvaje).\n\nVše se změnilo až v roce 1937. Městské autobusy se vrátily do předměstských obcí Modřice a Šlapanice, vznikla nová linka S (Královo Pole – Soběšice), \"Společnost\" převzala dvě příměstské linky původně provozované ČSD: E (Žabovřesky – Bystrc – Kuřim – Veverská Bítýška) a O (Brno hlavní nádraží – Žabovřesky – Bystrc – Hrad Veveří – Veverská Bítýška). Následujícího roku dosáhla síť autobusových linek délky téměř 100 km, počet vozidel se vyšplhal na 35.\n\nNejvýraznější změnou v autobusové dopravě po obsazení Druhé republiky, kromě dvojjazyčných německo-českých nápisů, bylo okamžité zavedení jízdy vpravo. Označníky zastávek se lehce přesunuly na druhou stranu silnice, ale cestující pak museli nějaký čas vystupovat směrem do vozovky. Všechny do té doby dodané autobusy byly postupně rekonstruovány na pravostranný provoz, vozy Praga NDO dodané roku 1939 byly již pro tento způsob jízdy vyrobeny.\n\nBrzy po vstupu německých vojsk na české území byla linka B prodloužena z Modřic do německých Želešic, \"Společnost\" také převzala dopravu na dalších dvou linkách provozovaných původně soukromníky. 1. října 1939 bylo nařízeno omezení autobusové dopravy o dvě třetiny, což bylo vyřešeno prodloužením intervalů, zrušením některých zastávek nebo zkrácením linek. V roce 1940 vyjely do brněnských ulic první autobusy, které byly upraveny pro provoz dřevoplynem. Nárůst poptávky o MHD byl cítit i u autobusů. Za celý rok 1940 přepravila tato trakce po Brně skoro 4 miliony pasažérů, zatímco vozy ujely pouhou třetinu počtu kilometrů než v roce předchozím.\n\nV listopadu 1940, společně se zprovozněním tramvajové tratě do Černých Polí, byla zrušena první provozovaná autobusová linka A vedoucí právě do této městské čtvrti. Po ukončení provozu na této jediné skutečně městské lince, získala autobusová doprava \"Společnosti\" charakter spíše příměstský. Roku 1942 se v Brně objevil první autobusový vlek na území tehdejšího Protektorátu. Během dalších válečných let byly zprovozněny speciální linky k vojenským továrnám (např. i do Kuřimi).\n\nV dubnu 1945, kdy již prakticky nebyl benzín ani nafta, došlo k zastavení provozu autobusové dopravy. Brzy nato prošla Brnem válečná fronta, ustupující němečtí vojáci zapálili tramvajovou vozovnu Pisárky, zabavili téměř veškeré autobusy a prchali s nimi před Rudou armádou na západ. Vozy, které neukořistili, byly často použity jako barikády. V garážích na Grmelově tak nezůstal jediný pojízdný autobus. Pracovníci \"Společnosti\" již brzy po osvobození projížděli po městě a okolí a hledali ztracené vozy. Mnoho informací pocházelo od vojenských velitelů, autobusy (většinou nebyly schopny vlastního pohybu nebo se jednalo vyloženě o vraky) byly často nacházeny až v Čechách, složitě byly přepraveny do Brna, kdy byly alespoň provizorně opraveny. Některé vozy se nenašly vůbec, naopak v Brně po válce jezdily i autobusy různých značek, které pocházely snad z celé Evropy.\n\nPrvní linka, konkrétně šlo o linku O, byla zprovozněna 9. července 1945. Do konce tohoto roku pak jezdily autobusy již na šesti linkách o celkové délce 65 km. V poválečném období došlo k mnoha menším změnám. Některé linky byly prodlouženy, některé naopak zkráceny. V roce 1948 bylo autobusy přepraveno 4,5 milionu osob, síť měřila 56 km, v evidenci se nacházelo 37 vozidel. Roku 1949 došlo ke zprovoznění dalších tří linek, některé dosavadní linky jsou prodlouženy, pro jiné je zvolena jiná trasa. Významným se v roce 1950 stalo dodání prvního autobusu Škoda 706 RO, který se stal základem pro sjednocení vozového parku. V roce 1952, konkrétně 29. října, DPMB ustoupil od označování autobusových linek písmeny (neboť po otevření dalších tras již byla téměř vyčerpána) a zavedl označení čísly počínaje č. 41, které funguje doposud (linka č. 40 byla zavedena až později). Od roku 1953 si již DPMB a ČSAD nemohly konkurovat, bylo totiž nařízeno, že linky městských podniků smí zajíždět pouze do první obce mimo katastr města.\n\nMěstská autobusová doprava v Brně měla v polovině 50. let stále ještě charakter doplňkové dopravy; většina linek fungovala jako napaječe pro tramvajové tratě, některé linky ale již měly trasu tangenciální, kdy spojovaly několik čtvrtí (nebo továren). Během 50. let ale došlo k postupnému růstu autobusové dopravy. Byla zprovozněna linka z centra do Masarykovy čtvrti (tehdy \"Jiráskovy\"), z Husovic přes Soběšice do Útěchova, na tuřanské letiště a také napaječové linky v Líšni a v Medlánkách. V roce 1960 měřily autobusové linky v Brně 90 km, přepraveno bylo 13 milionu cestujících. Přesto šlo ale ani ne o jednu desetinu osob ročně přepravených DPMB.\n\nV 60. letech docházelo k postupnému zahájení stavby panelových sídlišť. Jako doprava pro jejich obyvatele pak byly určeny autobusy. Jako první bylo autobusy obslouženo sídliště Juliánov v roce 1962. Během první poloviny 60. let vzniklo také několik spíše doplňkových linek (např. ke krematoriu, v Maloměřicích na ulici \"Podzimní\"). Roku 1964 byl ukončen provoz na staré tramvajové trati do Líšně, obsluhu bývalého městečka (rozsáhlé sídliště tehdy ještě neexistovalo) tak převzaly autobusy. Početnému vozovému parku již nestačily malé předválečné garáže Grmelova, proto byla od roku 1964 pro autobusovou dopravu určena původně trolejbusová část vozovny Královo Pole (dnes Medlánky). V této době také začaly vznikat přestupní uzly v centru města, neboť tehdejším „hitem“ byly radiální a diametrální linky, které co nejrychleji spojovaly čtvrtě s centrem města. Po uzlu na hlavním nádraží vznikl jako druhý v pořadí uzel \"Česká\" (tehdy \"náměstí Rudé armády\"), kam byly nasměrovány některé linky.\n\nTakzvané rekreační linky začaly vznikat již v 50. letech. První z nich byla linka č. 53, která od roku 1953 spojovala tramvajovou smyčku v Bystrci s přístavištěm lodní dopravy na Brněnské přehradě. Počet těchto linek se postupně zvyšoval, v roce 1969 jich bylo v provozu již sedm s čísly 101 – 107. Většina z nich byla v provozu pouze v letní sezóně v nepracovní dny.\n\nV polovině 60. let začalo být autobusy obsluhováno nové sídliště Lesná. Tento naprosto nevyhovující stav (vzhledem k malé kapacitě a tomu odpovídajícímu krátkému intervalu) trval do začátku 70. let, kdy byla otevřena tramvajová trať z Černých Polí, která ale byla ukončena na jižním konci sídliště. Páteří MHD na Lesné tak dodnes jsou autobusy. Roku 1966 byl díky přestavbě \"Mendlova náměstí\" (de facto díky demolici středu Starého Brna) vybudován přestupní uzel; další vznikl roku 1968 na \"Malinovského náměstí\" ukončení některých linek u Mahenova divadla.\n\nNa konci 60. let začal zlatý věk brněnských autobusů. V roce 1970 bylo přepraveno autobusy 72 milionů cestujících, celková délka linek dosáhla 235 km (zatímco o dva roky dříve to bylo „pouhých“ 53 milionů a 180 km). Vozový park byl obnovován vozy Karosa ŠM 11, které byly dodávány masově (např. roku 1968 51 vozů).\n\nV první polovině 70. let došlo ke zřízení (kromě dalších linek do sídlišť, či jejich prodloužení do ulic s novými paneláky) autobusových linek, které spojily centrum města s obcemi, jež byly tehdy připojeny k Brnu. Městské autobusy se tak objevily např. v Bosonohách, Jehnicích nebo v Žebětíně.\n\nV roce 1972 začala stavba do té doby největšího brněnského sídliště Bohunice. Už v době stavby projížděly tímto místem tři autobusové linky, po dostavbě byl jejich počet navýšen. Roku 1974 byla zavedena první polookružní autobusová linka č. 72. Autobusy na této lince jezdily po trase Řečkovice – Líšeň – Slatina – Chrlice (skoro 30 km) většinou pouze ve špičkách, sloužily tedy především „pracujícímu lidu“. O dva roky později byla linka č. 44 prodloužena ze Žabovřesk, přes Pisárky na \"Mendlovo náměstí\", čímž její trasa Husovice – Královo Pole – Pisárky – Staré Brno získala také polookružní charakter a stala se tak základem pro dnešní okružní linky č. 44 a č. 84. Na konci 70. let došlo k rozvoji tzv. expresních účelových linek, které měly za úkol co nejkratší cestou a bez zbytečných zastávek spojit největší brněnská sídliště s významnými podniky (Zetor v Líšni, Zbrojovka v Zábrdovicích, Maloměřická cementárna, atd.). Roku 1976 byly zprovozněny dlouho očekávané garáže ve Slatině, díky nimž mohly být malé garáže Grmelova přestavěny na autobusové dílny. V roce 1977 došlo k zavedení tzv. mechanizovaného odbavování cestujících (MOC). Do všech vozidel byly namontovány mechanické odbavovací strojky, které tam vydržely až do poloviny 90. let, kdy byly nahrazeny elektronickými. Roku 1978 bylo zprovozněno autobusové nádraží Zvonařka, kolem kterého byly přeloženy některé autobusové linky MHD.\n\nV první polovině 80. let došlo především k posilování autobusové dopravy do sídlišť (II. etapa v Bystrci, nová sídliště Líšeň a Vinohrady). V roce 1980 začaly být do Brna opět (po čtyřech vozech Karosa ŠM 16,5 na přelomu 60. a 70. let) dodávány kloubové (článkové) autobusy. Tentokrát šlo o vozy maďarské výroby typu Ikarus 280. O dva roky později byly zakoupeny první vozy nového standardního autobusu Karosa B 731, který brzy zcela nahradil vozy ŠM 11. Novinkou bylo v roce 1987 zavedení záložního autobusu poblíž hlavního nádraží, který vypomáhal při náhlých výpadcích dopravy (nehoda, nepojízdná tramvaj, apod.). Tento systém se osvědčil a v současnosti jsou záložní autobusy rozmístěny na významných uzlech po celém Brně. 80. léta jsou typická také přeložkami v důsledku rozšiřování ulic na průtahy a výpadovky (v Židenicích, kde byl zároveň postaven přestupní uzel \"Stará osada\", Komárov, Černovice, Husovice, Žabovřesky) a s tím také souvisejících přeložek linek. V roce 1982 bylo v provozu 40 autobusových linek o celkové délce 480 km, ve stavu bylo evidováno 339 vozů, z nichž bylo denně nasazeno 241.\n\nPo změně společenských a politických poměrů na konci roku 1989 začalo být jasné, že podoba městské autobusové dopravy v Brně z 80. let 20. století se musí od základů změnit. Uměle držené ceny jízdného musely být zvýšeny, státní dotace téměř vymizely a z omezených finančních prostředků již nebylo možné dále financovat obrovské množství autobusových linek z centra města do každé městské části. Také přístup k vozovému parku (do té doby byly autobusy vyřazovány po 6 letech provozu) musel být zcela změněn, neboť nakupovat každoročně desítky vozů je naprosto neekonomické. V tomto případě se přistoupilo k modernizacím stávajících vozidel, čímž byla jejich životnost prodloužena až na dvojnásobek.\n\nDPMB oprášil staré plány na kompletní reorganizaci brněnské MHD, v rámci které měla být redukována především nákladná a neekologická doprava autobusová. Tyto plány předpokládaly návrat funkce autobusových linek jako napáječů pro páteřní tramvajové a trolejbusové linky. Problém byl ale v nepřestupném tarifu, proto bylo rozhodnuto o zavedení tarifu přestupného, tak jak funguje dodnes.\n\nZájezdová doprava DPMB, která byla za socialismu hojně využívána, byla po listopadu 1989 taktéž redukována, až byla v polovině 90. let zcela zrušena. Důvodem byl nástup soukromých firem, kterým Dopravní podnik nemohl konkurovat.\n\nV září 1990 vznikly v Brně první okružní linky. Označeny byly čísly 44 a 84 (v opačném směru), pod kterými jezdí dodnes. V roce 1992 zahájily provoz dvě speciální linky pro tělesně postižené cestující s čísly 204 a 205. Jezdily na nich speciálně upravené Karosy se zvedací plošinou. Tyto linky byly po vzniku IDS JMK v roce 2004 přeznačeny na č. 81 a 82, v současnosti na nich jezdí nízkopodlažní autobusy. 2. září 1995 byla konečně provedena již zmíněná reorganizace brněnské MHD včetně zavedení přestupného tarifu. Autobusy přestaly jezdit do centra města, vznikly nové přestupní uzly v předměstských čtvrtích (\"Královo Pole, nádraží; Starý Lískovec, Osová\", atd.). Autobusové linky od té doby slouží především jako napáječe pro tramvaje, tangenciální linky, které spojovaly sousední městské části, byly samozřejmě zachovány a několik nových jich také vzniklo. Na podzim bylo v provozu 42 autobusových linek, které ale již nedublovaly souběžné tramvajové a trolejbusové tratě, jak tomu bylo na mnoha místech v 80. letech.\n\nV 90. letech se začaly po Brně objevovat první hypermarkety a obchodní centra. K úplně první takové stavbě, \"Bauhausu\" na \"Heršpické ulici\" z roku 1993, zavedl DPMB již brzy po jeho otevření speciální linku. Další podobná centra na sebe nenechala dlouho čekat a Dopravní podnik také reagoval. Tak byla prodloužena linka 42 až ke Globusu, bezplatné autobusy jezdí od roku 1998 do \"Ikea Shopping Parku\" (dnes \"Avion\"), naopak třeba do modřické Olympie zavedl bezplatnou linku soukromý dopravce a autobusy DPMB sem jezdí pouze jako běžné linky.\n\nNoční doprava byla v Brně zavedena 2. června 1946, zpočátku však šlo o pět linek tramvají. Teprve později začaly na tramvaje v přestupních uzlech navazovat autobusy a trolejbusy. První noční autobusové linky se v Brně objevily v polovině 60. let. Jejich počet postupně rostl, až po reorganizaci v roce 1995 jich bylo v provozu sedm. Část z nich byla výhradně nočního charakteru, proto obdržely samostatné číslo. Obrovská změna v noční dopravě přišla roku 2000, kdy od 1. září byly zrušeny veškeré dosavadní autobusové, tramvajové i trolejbusové noční linky a vznikly zcela nové linky, označené čísly 90–99, které měly za úkol obsloužit co největší území města. Výjimkami byly dvě hlavní tramvajové linky č. 1 a 8, které ale byly roku 2004 také zrušeny a nahrazeny autobusy. Základem nočního provozu brněnských autobusů jsou rozjezdy od hlavního vlakového nádraží, kam se každých 60 (někdy i 30) minut sjíždějí veškeré noční linky, tak aby byl umožněn přestup cestujících. 14. prosince 2008 vznikla 11. noční linka s číslem 89. Dle údajů z roku 2016 využilo noční rozjezdy v běžnou noc přes 10 tisíc cestujících, ve středu a v pátek však počet narůstal na 25–26 tisíc cestujících (nárůst způsobují zejména studenti, kterých je v Brně více než 70 tisíc). Největší zájem o přepravu nočními spoji je okolo půlnoci – mezi 23.00 a 0.30. Dle Centra dopravního výzkumu jsou autobusové rozjezdy optimálním řešením noční dopravy pro město takové velikosti, poptávky a územní struktury, jako je Brno; v jiných městech jako je Praha či Ostrava by prý takový systém nefungoval.\n\nV 90. letech byla zrušena většina účelových autobusových linek, které vedly do různých podniků (Zbrojovka, lom Hády, apod.). Důvodem byl nejenom radikální pokles zaměstnanců, ale v některých případech i zrušení výroby. Po roce 2000 ale naopak začala postupná výstavba průmyslové zóny na Černovické terase, kam byly zavedeny některé spoje linky 75 a nově vznikla linka 76 (později byla přesměrována na letiště).\n\nNěkteré linky jezdily od poloviny 90. let i do sousedních obcí za hranice vlastního města, což lze považovat za počátek projektu integrovaného dopravního systému, který zahájil provoz v roce 2004. V roce 2002 byly v provozu autobusy speciálně upravené pro převoz jízdních kol, tzv. cyklobusy. Jezdily na dvou linkách C1 a C2, pro malý zájem ale další rok již nevyjely. Od stejného roku jsou do Brna dodávány, kromě klasických, i nízkopodlažní autobusy. V roce 2003 činila délka autobusových linek 548 km, což je důsledek zavedení nočních linek (např. v roce 1999 byla celková délka linek 448 km).\n\nOd 1. ledna 2004 jsou autobusy brněnské MHD (společně s tramvajemi a trolejbusy) součástí Integrovaného dopravního systému Jihomoravského kraje (IDS JMK). Městských autobusů v Brně se zavedení IDS JMK příliš nedotklo. Některé linky byly prodlouženy za hranice města, jiné byly naopak zkráceny, žádná významná změna srovnatelná s reorganizací v roce 1995 se nekonala. Pouze linka 103, jediná rekreační, která zůstala v provozu po roce 1995, byla přečíslována na číslo 303 a v trase \"Bystrc, ZOO\" – \"Obora\" – Veverská Bítýška funguje jako regionální linka v rámci IDS JMK (nadále ji provozuje DPMB společně s jinými dopravci). Přečíslovány byly i linky pro invalidy č. 204 (nově 81) a 205 (82), jak již bylo zmíněno výše. Nově jsou některé spoje na určitých linkách zajišťovány autobusy jiných dopravců, kteří se také podílejí na IDS JMK (např. Tourbus nebo ČSAD Tišnov).\n\nV létě 2015 byl obnoven provoz cyklobusů, když byly na pět nízkopodlažních autobusů SOR NBG 12 namontovány nosiče na kola.\n\nRoku 2015 zahájil DPMB provoz na první expresní lince E50 spojující Bystrc s průmyslovou zónou na Černovické terase. Vzhledem k úspěchu konceptu byly následně zřízeny i další linky obdobného charakteru.\n\nDopravní podnik pořídil v roce 2016 zájezdový autobus Volvo, který si můžou externí zájemci pronajímat a jezdit s ním třeba i do ciziny. Zároveň je využíván jako autobus pro přepravu fotbalistů FC Zbrojovka Brno na venkovní utkání.\n\nSoučástí městské autobusové dopravy je i několik nákupních linek s bezplatným provozem:\n\n\nBezplatnou účelovou linku Úzká – Modřice, CTP, DHL pro dopravu zaměstnanců do průmyslové zóny provozuje dopravce Tourbus.\n\nPro zahájení provozu autobusové dopravy v Brně bylo pořízeno 14 malých autobusů typů Škoda 505 NR a Fram E18, které byly vzhledově téměř stejné. Vyřazeny byly pravděpodobně během druhé světové války, některé byly již ve 30. letech přestavěny na autokary.\n\nJiž brzy po zahájení provozu, bylo jasné, že na některých linkách s větší frekvencí cestujících nejsou tyto malé vozy vhodné. Proto byly zakoupeno několik velkých autobusů různých typů (Tatra 24, Praga TN, Walter Diesel a další). Některé z těchto vozidel byly v provozu i po válce.\n\nPřed válkou, během ní, i po válce bylo zakoupeno poměrně velké množství autobusů tří typů (celkem 31 kusů). Jednalo se o vozy Škoda 606 DND, Škoda 706 GN (což byl vlastně předchozí typ upravený pro provoz dřevoplynem) a především Praga NDO. Hlavně vozy Praga se v provozu osvědčily a poslední z nich dojezdil až roku 1965.\n\nBěhem války a těsně po ní byly dodány také menší autobusy Praga RN a Praga RND. Téměř všechny vozy RN (ty byly zakoupeny za války) ale zabavil Wehrmacht, takže v Brně jezdily necelý rok. Autobusy RND sloužily až do 60. let.\n\nV letech 1945 a 1946 bylo do provozu zařazeno také celkem 9 kořistních autobusů, které byly jako vraky nacházeny po území celého státu. Jednalo se o vozy neznámého původu a různých značek (Mercedes, Gräf, Renault a další).\n\nPrvní typem, který zahájil unifikaci vozového parku všech dopravních podniků v tehdejším Československu, se stal vůz Škoda 706 RO. Do Brna byl dodáván mezi lety 1950 a 1957 v počtu celkem 26 kusů. Daleko většího počtu dosáhly dodávky vozů Škoda 706 RTO, což byl modernizovaný nástupce typu RO. První autobusy RTO byly DPMB zakoupeny roku 1958, poslední roku 1972, dodáno jich bylo celkem 132. V licenci polského podniku \"Jelcz\" ale byly vyráběny i nadále a tyto vozy byly až do roku 1976 také dodávány do Brna (celkem 18 kusů). Poslední autobusy RO dojezdily na konci 60. let, vozy RTO (včetně značky Jelcz) byly v provozu až do roku 1982.\n\nV polovině 60. let bylo nakoupeno 22 vozů Ikarus 620. Ty se v provozu neosvědčily a další dodávky tohoto typu již nepokračovaly. Vyřazeny byly počátkem 70. let.\n\nPo vozech RTO začaly být v Karose masově vyráběny vozy Karosa ŠM 11, které dlouhou dobu tvořily základ vozového parku všech československých dopravních podniků. První dva vozy tohoto typu byly do Brna dodány roku 1965, dodávky pokračovaly až do roku 1981. Celkem bylo zakoupeno (včetně linkového typu Karosa ŠL 11) 495 vozů tohoto typu. K tomu je třeba přičíst ještě první kloubové autobusy v Brně, 4 vozy Karosa ŠM 16,5, které byly v provozu mezi lety 1968 a 1979. Vozy ŠM 11 zůstaly v provozu do roku 1988, autobusy ŠL 11 byly zrušeny většinou v průběhu 80. let.\n\nKloubové autobusy Ikarus 280 začal DPMB nakupovat v roce 1980, během 10 let bylo dodáno celkem 116 těchto maďarských vozů. Poslední z nich byl vyřazen v roce 2001.\n\nDalší typem autobusů se stala Karosa řady 700. První vozy typu Karosa B 731 byly dodány roku 1982, od roku 1986 byly již výhradně nakupovány vozy Karosa B 732 s manuální převodovkou. Poslední standardní vozy řady 700 byly zakoupeny v roce 1995, paradoxně šlo o jedinou dodávku autobusů B 731 od roku 1986. Standardní městské autobusy řady 700 (zakoupeno celkem 419 kusů) byly v provozu do roku 2015.\n\nV druhé polovině 80. let DPMB zakoupil celkem 20 autobusů Karosa C 734, Karosa LC 735 a Karosa LC 736, které byly určeny především pro zájezdovou dopravu. Všechny vozy byly vyřazeny do poloviny 90. let, kdy byla zrušena i zájezdová doprava Dopravního podniku.\n\nPrvní české kloubové autobusy (pokud nepočítáme ojedinělé 4 kusy ŠM 16,5 z konce 60. let) se v Brně objevily roku 1993. Jednalo se o typ Karosa B 741 a do roku 1995 jich bylo zakoupeno 30 kusů. Poslední z nich byly vyřazeny v roce 2015.\n\nVozy řady 700 nahradila ve výrobě v polovině 90. let jejich modernizovaná verze označená jako řada 900. Do Brna byly dodány autobusy typů Karosa B 931 (1998–2001 56 vozů) a trošku odlišná Karosa B 951 (2005–2006 17 kusů). Kloubová verze byla označena jako Karosa B 941 (1998 – 2001 33 vozů), později byla mírně upravena a označena Karosa B 961 (2002 – 2006 26 vozů). Část autobusů řady 900 různých variant byla již vyřazena, zbytek je nadále v provozu.\n\nOd roku 2002 jsou do Brna dodávány nízkopodlažní autobusy. Zpočátku se jednalo o vozy Irisbus Citybus 12M (2002–2005 30 kusů), které byly vyřazeny v roce 2015 po nákupu autobusů na zemní plyn (CNG). V letech 2006–2014 byl dodáván typ Irisbus Citelis 12M (47 vozů). V roce 2007 byly zakoupeny první kloubové nízkopodlažní autobusy Irisbus Citelis 18M, kterých do roku 2009 přišlo celkem 22 vozů. Všechny byly vyřazeny do roku 2019.\n\nV září 2009 byl dodán první minibus Mave CiBus ENA. První z těchto vozů byl vyřazen v roce 2015. V průběhu srpna až října 2010 přišly do Brna low entry autobusy Irisbus Crossway LE. Minibusy SKD Stratos LF38 byly dodány na přelomu let 2013 a 2014, v květnu 2014 převzal DPMB první kloubové autobusy Solaris Urbino 18. Během roku 2014 DPMB rovněž zakoupil dvanáct autobusů na stlačený zemní plyn, z toho 6 vozů Irisbus Citelis 12M CNG a 6 vozů SOR NBG 12, k nimž v roce 2015 přibylo dalších 32 vozů SOR NBG 12 a 56 vozů Iveco Urbanway 12M CNG. V červnu 2016 zakoupil dopravní podnik jeden dálkový autobus Volvo 9700 (ev. č. 2901), který je určen pro zájezdovou dopravu. V říjnu 2017 byl dodán první vůz Iveco Urbanway 18M CNG. Celkem bylo do konce roku dodáno 23 vozů tohoto typu. V dubnu 2018 začala dodávka dalších vozů SOR NBG 12, které se od dříve dodaných vozů liší zejména klimatizací prostoru pro cestující. O měsíc později bylo dodáno dalších 11 vozů Iveco Urbanway 18M CNG, následovaly minibusy Dekstra. V roce 2019 využil DPMB jeden svůj autobus Iveco Urbanway 12M CNG k testování pohonu na biometan vzniklý při čištění odpadních vod (namísto běžného CNG). Zkoušky dopadly dle podniku dobře, takže dopravce plánuje najít stabilní zdroj tohoto plynu a tankovat jej do svých autobusů. V dubnu 2019 bylo dodáno 15 vozů Iveco Urbanway 12M v dieselové verzi. O dva měsíce později bylo dodáno 5 vozů Iveco Crossway LE LINE 12M rovněž s dieselovým pohonem.\n\nK 31. prosinci 2018 provozoval Dopravní podnik města Brna v osobní dopravě celkem 332 autobusů. Jako služební byl využíván jeden standardní autobus B 732, který je upraveny pro účely autoškoly, jeden Irisbus Crossway 12M LE pro autoškolu a po jednom kusu Irisbus Crossway 12M a Irisbus Evadys H 12M, jež jsou využívány jak pro autoškolu, tak pro zájezdy. K dispozici byly i zájezdové autokary Volvo 9700, a Iveco Magelys PRO 12.8M a zájezdový minibus Iveco Daily Tourys+. V osobní dopravě jezdí vozy následujících typů:\n\nV roce 1942 byly do Brna, jako prvního města na území tehdejšího Protektorátu, dodány autobusové vleky, jejichž účelem bylo zvýšení kapacity jednotlivých spojů při zachování (či prodloužení) intervalů mezi nimi. Jednalo se o tři vozy vysokomýtského podniku Sodomka, konkrétně to byl typ Sodomka RPA. Následujícího roku je do Brna následovalo 5 vozů Sodomka PRK 6. Roku 1945 byly zařazeny 3 kořistní vlečné vozy německé výroby, které byly nalezeny po ústupu německých vojsk. Poslední dodávky autobusových vleků následovaly v letech 1951 (dva vozy Karosa D 4) a 1953 (2 kusy Karosa B 40). Celkem tak v Brně jezdilo 14 autobusových vlečných vozů, poslední z nich byly vyřazeny zřejmě v 60. letech.\n\nVětšina historických autobusů je majetkem Technického muzea (TMB), které je garážuje ve svém areálu v Řečkovicích (bývalá kasárna). Při různých akcích (Brno – město uprostřed Evropy, Muzejní noc a další) jezdí s cestujícími na speciálních linkách. Z brněnských vozů jsou zachovány autobusy Škoda 706 RTO (č. 202), Karosa ŠM 11 (č. 2834), Karosa B 732 (č. 7216), Ikarus 280 (č. 2090), Karosa B 931 (č. 7425), Irisbus Citybus 12M (č. 7630) a také vůz Škoda 21Ab, který byl v Brně pod č. 7451 krátce zkoušen.\n\nV roce 2015 DPMB odstavil z provozu jeden ze svých posledních autobusů Karosa B 732 č. 7273 a přeřadil jej do stavu historických vozidel. Stal se tak prvním autobusovým veteránem brněnského Dopravního podniku. Později byl ze stejného důvodu odstaven také kloubový vůz Karosa B 741 č. 2315 a v plánu je zachovat i vůz standardní délky Karosa B 951 č. 7486 z roku 2006 (poslední provozní svého typu v Brně).\n\nMěstské autobusy využívaly v Brně celkem troje garáže. V současnosti jim slouží garáže dvoje (označované jako vozovny).\n\n\n\n"}
{"id": "213804", "url": "https://cs.wikipedia.org/wiki?curid=213804", "title": "Havaj (ostrov)", "text": "Havaj (ostrov)\n\nHavaj (anglicky \"Hawaiʻi\", také \"Island of Hawaiʻi\") je největší z osmi hlavních Havajských ostrovů, které se nacházejí v severovýchodní části Tichého oceánu. Žije zde asi 158 400 obyvatel (2003) a ostrov má rozlohu 10 458 km². Havaj je částí státu Havaj, který je 50. spolkovým státem Spojených států amerických.\n\nSprávním centrem ostrova je město Hilo. Dalšími významnějšími městy jsou Kalaoa a Holuaoa. Na ostrově se nachází dva mohutné vulkány Mauna Loa a Mauna Kea, jejichž nadmořská výška přesahuje 4100 m n. m. Nachází se zde také jeden z nejaktivnějších světových vulkánů – sopka Kilauea.\n"}
{"id": "213816", "url": "https://cs.wikipedia.org/wiki?curid=213816", "title": "Jumdžágín Cedenbal", "text": "Jumdžágín Cedenbal\n\nJumdžágín Cedenbal (mongolsky \"Юмжаагийн Цэдэнбал\"), narozen 17. září 1916 v Ulángomu, zemřel 24. dubna 1991 v Moskvě, byl mongolský politik, který stál v čele Mongolské lidové republiky přes 30 let.\n\nZa stalinistické diktatury Chorlogína Čojbalsana se Cedenbal stal generálním tajemníkem ústředního výboru Mongolské lidové revoluční strany. Po Čojbalsanově smrti v roce 1952 se Cedenbal stal též předsedou vlády Mongolské lidové republiky. V letech 1952 až 1964 se mu podařilo vypořádat se se svými soupeři v ústředním výboru Mongolské lidové revoluční strany. V roce 1979 se stal maršálem.\n\nZa Cedenbalovy vlády došlo k určitému uvolnění oproti Čojbalsanově diktatuře, jednostranná orientace Mongolské lidové republiky na Sovětský svaz však pokračovala. V době sovětsko-čínských pohraničních sporů Cedenbal bezvýhradně podpořil Sovětský svaz.\n\nV roce 1984 byl Cedenbal odstaven od moci a nahrazen Džambynem Batmönchem. Spolu s manželkou se odstěhoval do Moskvy, kde v roce 1991 zemřel. Je pohřben v Mongolsku, kam bylo jeho tělo po smrti převezeno.\n\nJumdžágín Cedenbal byl dörvötský Mongol. Jeho manželka byla Ruska, Anastasija Ivanovna Filatovová (\"Анастасия Ивановна Филатова\"). Stala se též členkou ústředního výboru Mongolské lidové revoluční strany.\n"}
{"id": "213824", "url": "https://cs.wikipedia.org/wiki?curid=213824", "title": "Rumunské Západní Karpaty", "text": "Rumunské Západní Karpaty\n\nRumunské Západní Karpaty (rumunsky Carpații Occidentali, čti [karpacii okčidentáli], nebo Carpații Apuseni nebo Carpații de Apus), tvoří geomorfologickou provincii Karpat v západní polovině Rumunska. Na severu a západě spadají jejich svahy do Panonské pánve, na východě přecházejí v Transylvánskou vysočinu a na jihovýchodě navazují na Jižní Karpaty (hranici mezi Západními a Jižními Karpatami tvoří údolí řek Timiș, Mehadica a Cerna). Nejjižnější konec východního úpatí se dotýká Dolnodunajské nížiny.\n\nJejich podstatná část je vápencová, nacházejí se zde jedny z nejpůsobivějších krasových útvarů v Rumunsku. Nejvyšší partie dosahují výšek mezi 1 500 a 2 000 m nad mořem.\nHlavní částí Rumunských Západních Karpat je pohoří Munții Apuseni. Zpravidla se k Rumunským Západním Karpatům počítají i pohoří Munții Poiana Ruscă a Munții Banatului, navazující na Jižní Karpaty západně. \n\n"}
{"id": "213827", "url": "https://cs.wikipedia.org/wiki?curid=213827", "title": "Bronisław Malinowski", "text": "Bronisław Malinowski\n\nBronisław Kasper Malinowski (7. dubna 1884 Krakov – 16. května 1942 New Haven, USA) byl polský a britský antropolog, sociolog a etnograf, zakladatel funkcionalistické školy ve společenských vědách a tvůrce teorie potřeb.\n\nNěkdy je považován za zakladatele metody zúčastněného pozorování, tuto metodu však pouze rozvinul. Jako první ji totiž použil Frank Hamilton Cushing.\n\nMalinowski se narodil v Krakově, kde dospíval v prostředí tamější polské inteligence (velké přátelství s Stanisławem I. Witkiewiczem \"Witkacym\", kamarádství s Leonem Chwistkiem, Tadeuszem Szymberským a Kazimierou Żuławskou). Jeho otec Lucjan Malinowski, tvůrce polské dialektologie a proslulý folklorista, působil na Jagellonské univerzitě v Krakově. Zde také Malinowski zahájil svá vysokoškolská studia. Pozornost zpočátku soustředil na matematiku a fyziku, postupně však rozšířil spektrum zájmů o filozofii, výtvarné umění a literaturu.\n\nZájem o antropologii v něm probudila kniha Jamese G. Frazera \"Zlatá ratolest\", jejíž druhé vydání (1900) náhodou zahlédl v jednom z krakovských antikvariátů. Koncem roku 1909 zahájil Malinowski své studijní cesty po Evropě. Ve Vídni navštěvoval přednášky Ernsta Macha, v Lipsku se stal posluchačem Karla Büchera a Wilhelma M. Wundta. V Paříži se zájmem sledoval přednášky Émile Durkheima, jehož kniha \"Společenská dělba práce\" (1893) měla zásadní vliv na vznik jeho teorie funkcionalismu. V roce 1910 Malinowski přijel do Anglie, kde pokračoval ve studiu etnologie a sociologie na London School of Economics (1910-1914) pod vedením Edvarda Westermarcka a Ch. S. Seligmana. V této době navázal kontakty s předními britskými antropology: Jamesem G. Frazerem, Alfredem C. Haddonem, Williamem H. R. Riversem a Graftonem E. Smithem. Na kongresu v Melbourne se osobně setkal se zakladatelem strukturálně funkcionalistické školy - Alfredem R. Radcliffe-Brownem.\n\nV roce 1914 Malinowski odcestoval na výzkum do Melanésie (Tichomoří), který financoval Robert Monde. Zde byl jeho prvním cílem ostrov Toulon, ležící u jihovýchodního pobřeží Nové Guineje, kde zahájil svůj první terénní výzkum kmene Mailu. Po šesti měsících se přesunul na Trobriandské ostrovy, asi 160 km severovýchodně od Nové Guineje. Zde v průběhu let 1915 až 1918 strávil dvacet šest měsíců intenzivní práce mezi domorodci. Svůj stan si postavil uprostřed malé domorodé vesničky. Život zde byl pro něj z počátku velmi těžký. Vypovídající hodnotu o tomto období má deník, který si vedl do smrti své matky (1918), jejíž skon ho velmi zasáhl. Zdravotní problémy měl již od narození, v novém klimatickém prostředí byl však až příliš často nemocen. Z počátku také neznal místní jazyk, ovšem ihned si našel tlumočníka a po šesti měsících zvládl základy zdejšího jazyka do té míry, že již tlumočnické služby nepotřeboval. Kromě práce s informátory Malinowski využíval při sběru dat především metodu zúčastněného pozorování. Aktivně se zapojil do každodenního života. Přitom zaznamenával zdejší zvyky a pozorně naslouchal vyprávěním mýtů, anekdot, vtipů i místních klepů. Výsledky tohoto terénního výzkumu publikoval ve čtyřech zásadních monografických pracích, jež jej proslovily v odborných kruzích i mezi laickou veřejností: \"Argonauti západního Pacifiku\" (1922), \"Zločin a zvyk v divošské společnosti\" (1926) \"Sexuální život divochů v jihozápadní Melanésii\" (1929) a \"Korálové zahrady a jejich magie\" (1935).\n\nV roce 1919 se Malinowski (6. března v Melbourne) oženil s Elsie Rosaline Massonovou, dcerou profesora chemie na univerzitě v Melbourne. Spolu měli tři dcery - Jozefu, Wandu a Helenu. V roce 1924 však byla Elsie diagnostikována roztroušená skleróza a toto onemocnění vedlo k její smrti v roce 1935.\n\nMezitím úspěch \"Argonautů západního Pacifiku\" Malinowskému doslova otevřel bránu akademické kariéry. V roce 1920, po svém návratu z Melanésie, začal opět pracovat na London School of Economics and Political Science, současně přednášel v Ženevě, Vídni, Římě a Oslu. V roce 1927 se stal vedoucím katedry sociální antropologie na Londýnské univerzitě, kterou tam pro něj vytvořili. Mezí účastníiky jeho přednášek a seminářů patřili později proslulí antropologové jako byli Edmund R. Leach, Raymond W. Firth, Mayer Fortes a další.\n\nV roce 1938 Malinowski odjel na studijní dovolenou do USA. Když se měl vrátit do Evropy, vypukla druhá světová válka a Malinowski na doporučení přátel zůstal v Americe. Jeho knihy byly zapsány na Goebbelsově indexu zakázaných děl. Vedle výuky na Yale University zahájil výzkumy mezí indiány v Arizoně i mexické Oaxace. Znovu se oženil. Jeho manželkou se stala Anna Valetta Hayman-Joyce, malířka známá pod uměleckým jménem Valetta Swann. Ta mu pomáhala s výzkumy v Mexiku a motivovala ho k napsání poslední knihy. Posmrtně vydaná knížka nese název \"Svoboda a civilizace\" (1941). Malinowski měl velké plány a připravoval další výzkumy na americké půdě. V tom mu však zabránila v roce 1942 náhlá smrt.\n\nPráce \"Argonauti západního Pacifiku\" se stala manifestem funkcionalismu. Jejím centrálním tématem je analýza výměnného systému kula. Obřadný obchod kula praktikovali domorodci obývající prstenec ostrovů v blízkosti východního cípu Nové Guineje. Účastníci slavnosti se na kánoích plavili od ostrova k ostrovu, na vzdálenost mnoha mil, a vezli s sebou červené lasturové náhrdelníky \"soulava\" a náramky z bílých mušlí \"mwali\". Tradiční pravidla vyžadovala, aby náhrdelníky kolovaly po směru hodinových ručiček, zatímco náramky proti směru hodinových ručiček. Při setkání docházelo k slavnostní výměně těchto předmětů. Malinowski odhalil, že ekonomický význam obchodu Kula není tím nejdůležitějším. Důležitou úlohu v této instituci zaujímá magie.\n\nVýchodiskem Malinowského koncepce člověka, společnosti a kultury je teorie potřeb. Malinowski zpočátku rozlišoval tři typy nebo úrovně potřeb. Existují ve všech kulturách a proto je lze považovat za univerzální. \nCelé schéma má hierarchický charakter, ve kterém zaujímají klíčovou pozici základní potřeby a procesy jejich uspokojování.\n\nMezí základní potřeby zahrnuje biologické požadavky lidského organismu, jako je metabolismus, reprodukce, tělesné pohodlí, bezpečnost, odpočinek, pohyb a růst. Jednotlivým biologickým potřebám odpovídají kulturní reakce: zásobování, příbuzenské systémy, úkryt a oblečení, ochrana a obrana, organizovaný odpočinek a zábava, školení v dovednostech. Uspokojování základních potřeb prostřednictvím kultury vyvolalo vznik sekundárních kulturních potřeb a lidské chování tak bylo podrobeno novým imperativům a determinancím. Instrumentální potřeby vznikly z nutnosti dále rozvíjet výrobu, zabezpečit udržení společenského pořádku, zajistit předání kulturní tradice další generaci a udržovat mocenskou autoritu. Kulturní reakce odpovídající těmto imperativům a mají podobu ekonomiky, sociální kontroly, výchovy a politické organizace. Symbolické a integrativní potřeby vyplývají z existence systému myšlení a víry a způsobů jejich předávání. Odpověď na tyto potřeby poskytují věda, náboženství, magie, uměni, hry, obřady.\n\nMalinowski později modifikoval teorii potřeb a vynechal symbolickou a integrativní úroveň. Podle modifikované teorie existují jenom dva typy potřeb: základní (biologické) a instrumentální (kulturní).\n\nPodle Malinowského je uspokojování potřeb realizováno prostřednictvím organizovaných činností, které se sdružují v celé systémy - instituce. Malinowski jako jeden z prvních rozpracoval problematiku studia institucí v společenských vědách. Pokud zkoumáme sociokulturní realitu prostřednictvím institucionální analýzy, pak kultura vystupuje jako systém, který se skládá z částečně autonomních a částečně koordinovaných institucí. V tomto pojetí kultury tedy instituce vystupují jako část celku, jako základní prvky kulturního systému.\n\n\nčesky\n\n\n\n\n"}
{"id": "213838", "url": "https://cs.wikipedia.org/wiki?curid=213838", "title": "Corrida", "text": "Corrida\n\nCorrida je jedenácté studiové album české rockové skupiny Kabát. Bylo nahráváno ve studiích SONO v květnu až listopadu 2006. Vydáno bylo 8.12.2006. \n\nDesku skupina začala nahrávat v květnu 2006. Původním termínem vydání mělo být září, ale opět kvůli vytíženosti textaře Milana Špalka se nahrávání prodloužilo až do listopadu. Z třiceti písní se vybralo 13 písní, které se poté dostaly na desku. V období nahrávání vznikla i skladba \"Brousíme nože\", kterou Špalek nebyl schopen otextovat, s textem se objevila až na desce \"Do pekla/do nebe\" v roce 2015. Album dostalo název podle titulní skladby, kterou skupina otvírala koncerty v roce 2007. Obal alba vytvořil grafik Martin Zhouf. Na nahrávání desky skupina strávila s producentem Milanem Cimfem zhruba osmdesát natáčecích dní. Jedná se o jedno z nejoblíbenějších alb fanoušků, podle statistik se jedná o nejhranější album skupiny na koncertech po roce 2000. Skladby jako \"Burlaci\", \"Úsměv pana Lloyda\", \"Malá dáma\" (se kterou skupina reprezentovala Českou republiku na soutěži Eurosong ve Finsku) \"Buldozerem\", \"Kdoví jestli\" se řadí mezi nejúspěšnější hity skupiny. Režisér F. A. Brabec natočil k písním \"Burlaci\" a \"Malá dáma\" videoklipy. Corrida získala ocenění \"Nejprodávanější deska roku\" (Deska roku 2006), \"Nejprodávanější deska roku\" (Ceny Anděl 2006). Za populární skladbu roku 2008 \"Kdoví jestli\" získal Ota Váňa Cenu OSA. \n\nPozději písně v rozhovoru okomentoval textař Milan Špalek:\n\n„\"Španělský způsob života. Mě se tam líbí, ta pecka je o tom maňána stylu, o té pohodě.“\"\n\n\"„Když to vezmu obecně, píseň Burlaci je o lidech, kteří řeší problémy a ty lodě jsou tam obrazné. Říkalo se dříve, že pracuješ jako burlak.“\"\n\n„\"O modelkách a o nějakém ateistovy. A do toho všeho o lidech, kteří říkají, že se nemůže nikdy nic stát a šup.“\"\n\n„\"To je na všechny pitomce, kteří si myslí, že jsou nejchytřejší na světě, všechno víme, všechno známe. Taky o tom, že časem si dobrý jenom na otvírání okurek.“\"\n\n„\"O chlapíkovi, který potká ženu a je z ní úplně mimo mísu. Má pocit, že s touhle ženou by umřel v jediný den. Taky o věcích, který si nemůžete dovolit díky svým závazkům.“\"\n\n„\"To je bajka. Když si to poslechneš od začátku do konce a přebereš si to na lidi ty jednotlivé druhy ryb co tam jsou, tak ti to dojde.“\"\n\n„\"Vychloubačná píseň. Josef chodí, vychloubá se jak je dokonalý a my ho v tom utvrzujeme. Říkáme mu jasně, jsi nejlepší.“\"\n\n„\"To je o chlapíkovi, který sedí v hospodě a říká, já kdybych byl politikem, mě kdyby dali tohle místo já bych všem předvedl, já bych všem ukázal. Já kdybych mohl, jenže já nemůžu.“\"\n\n\"“To je o tom, jak sleduji, jak krtci dělají hrudky.“\"\n\n\"To je o Tomášovi Krulichovi, který jezdí do Kadaně na své motorce popíjet.\" \n\n\"To je o těch dvou medvědech. Ten jeden byl strašně líný, jako my.s\"\n\n„\"Vyloženě taková věc, že pochybujeme jestli je všechno pravda, co nám od malička cpou do hlavy.“\"\n\n\n\n\n\n"}
{"id": "213841", "url": "https://cs.wikipedia.org/wiki?curid=213841", "title": "Dorian", "text": "Dorian\n\nDorian je mužské křestní jméno řeckého původu. Další variantou jména je Dorián. Vykládá se jako „muž z Dorie, Dořan“ (Dórové byli jeden z řeckých kmenů a Dorus jejich pravěký předek, podle kterého byli pojmenováni).\n\nPodle maďarského kalendáře má svátek 22. ledna.\n\n\n"}
{"id": "213846", "url": "https://cs.wikipedia.org/wiki?curid=213846", "title": "Sprinx Systems", "text": "Sprinx Systems\n\nSpolečnost Sprinx Systems, a.s. je na trhu již od roku 1996 a po celou dobu se specializuje na CRM a obchodní systémy na míru. Cílem firmy je zákazníkovi poskytnout komplexní a vzájemně integrovaná technologická řešení, která jsou potřebná pro úspěch na poli digitální ekonomiky. Zákazníkům nabízí tvorbu a implementaci Sprinx CRM, robustních e-shopů a portálů s nejmodernějšími marketingovými nástroji či aplikační hosting a IT outsourcing. Sprinx je také významný dodavatel IT řešení do farmaceutického průmyslu a produktů HPC (High Performance Computingu).\n\nProdukty a řešení Sprinx Systems využívá řada zákazníků jak v České republice, tak v zahraničí.\n\nSpolečnost vydává vlastní magazín THE DOERS určený pro manažery středních a větších firem.\n\nHlavními produkty firmy jsou CRM Software SprinxCRM, SprinxHelpDesk a SoftwareHosting.cz.\n\nOd roku 2007 má Sprinx Systems svou dceřinou společnost v USA, která se zabývá především prodejem řešení SprinxCRM. Od roku 2012 má společnost Sprinx Systems svou dceřinou společnost na Slovensku. Ta se zabývá primárně prodejem obchodních řešení pro farmaceutické společnosti a pro obsluhu ruského trhu.\n\n\n\nOcenění:\n\nCertifikace:\n\n\n\n\n"}
{"id": "213848", "url": "https://cs.wikipedia.org/wiki?curid=213848", "title": "Lysjanka", "text": "Lysjanka\n\nLysjanka (, , ) je sídlo městského typu ležící na střední Ukrajině, v Čerkaské oblasti, cca 190 km jižně od Kyjeva a 120 km západně od Čerkas, správní středisko Lysjanského rajónu.\n\nNejstarší doklady o osídlení zdejšího území pocházejí z 8. století př. n. l.. Městečko samotné bylo založeno u soutoku říček Lysjanka (dnes je vyschlá) a Hnylyj Tikyč. Podle jedné hypotézy bylo městečko pojmenováno podle řeky, podle jiné dostaly řeka i městečko název podle lesů, které pokrývaly celý kraj, a podle třetí hypotézy názvy evokují spáleniště, jež v kraji zůstalo po mongolsko-tatarských nájezdech. Podle některých ukrajinských pramenů byla Lysjanka založena koncem 14. století na místě starší osady. Podle polských pramenů zde byla do konce 16. století „pustina“, tedy neobydlený, zalesněný kraj, který spadal pod „starostství“ () bělocerkevské. Požadavek na lepší zabezpečení kraje proti tatarským nájezdům vedl ke snahám o osídlení „pustin za Bílou Cerekví“, takže stavy polsko-litevského státu (Rzeczpospolita) roku 1590 povolily králi Zikmundovi III. Vasovi přidělovat území v tomto kraji šlechticům a zasloužilým osobnostem. Roku 1593 tak získal do správy rozsáhlé panství v okolí dnešní Lysjanky sandoměřský šlechtic Walenty Czermiński. Toto rozhodnutí vyvolalo protesty měšťanů Bílé Cerekve, kteří na základě „práva prvního držitele“ považovali pozemky za své vlastnictví, již dříve tam zakládali jednotlivé usedlosti a využívali lesy jako svá loviště. Czermiński zemřel dříve, než stačil kraj osídlit. Území bylo převedeno pod „starostství“ korsuňské a král roku 1622 udělil tamnímu starostovi (\"tenutarius\") – polskému šlechtici Janu Daniłowiczovi, vévodovi ruskému – privilegium k založení opevněného městečka s obrannou tvrzí (tzv. zámek). Lysjanka obdržela magdeburská městská práva, měšťané byli povinni udržovat výzbroj k obraně městečka.\n\nDějiny městečka byly pohnuté, podepsala se na nich všechna ukrajinská povstání, několik válek i bolševická vláda a hladomory. Roku 1630 vypuklo na pravobřežní Ukrajině selsko-kozácké povstání pod vedením záporožského „neregistrovaného“ hetmana Tarase Fedoroviče, k němuž se přidalo zdejší ukrajinské obyvatelstvo a během nějž byla z Lysjanky a okolí vyhnána polská šlechta a Židé. Polská vojska Stanisława Koniecpolského v rámci odvety vtrhla na Velikonoce do Lysjanky a během bohoslužeb v kostele povraždila velkou část obyvatelstva včetně žen a dětí. Během kozácko-selského povstání Bohdana Chmelnického proti šlechtě polsko-litevského státu (1648–1655) v Lysjance vznikla kozácká setnina, později přeměněná na samostatný kozácký pluk pod velením Maxima Krivonise a po jeho smrti Danka Jakimoviče. Po potlačení povstání a skončení polsko-ruských bojů zůstala Lysjanka v rámci pravobřežní Ukrajiny pod polsko-litevskou správou. V letech 1664–1665 se Lysjanka stala jedním ze středisek povstání kozáků V. Varenicy a Semjona Vysočana. Stejně jako v jiných kozáckých městech se povstalci opevnili a Lysjanka odolala 26-dennímu obléhání vojskem pod velením hetmana Pavla Teterji Morzkowského. Roku 1671 postihl celé město velký požár. Roku 1674 opustili téměř všichni obyvatelé Lysjanku a uchýlili se do levobřežní části Ukrajiny před vojsky hetmana Petra Dorošenka, který se spojil s tureckým sultánem Mehmedem IV. a tatarským chánem Selimem I. Girajem ve snaze vytvořit kozácký stát pod ochranou Osmanské říše. Kozácko-turecko-tatarská vojska opuštěné město vypálila a vyplenila. V letech 1702–1704 byli v obnovené Lysjance znovu pobiti či vyhnáni Poláci a Židé během povstání kozáckého plukovníka Semena Palije Hurka, které bylo poraženo až s pomocí ruského cara Petra Velikého a hetmana Ivana Mazepy. Roku 1768 dobyli Lysjanku kozáčtí povstalci hajdamackého vůdce Maxim Zalizňaka a pobili polskou posádku, šlechtice, bohatší měšťany i židovské obyvatele. Ještě v témže roce se situace opakovala, když do Lysjanky dorazily oddíly vůdce Buhaje. Jeho skupina však byla hned vzápětí rozprášena umaňskými kozáky. Jedním z důsledků hajdamackého povstání bylo oslabení polsko-litevského státu a vznik ruského protektorátu nad ním (od roku 1768). Při druhém Dělení Polska (1792–1793) pak byla Lysjanka v rámci celé pravobřežní Ukrajiny připojena k Ruskému impériu.\n\nCelé 19. století znamenalo pro Lysjanku období klidu a postupného rozvoje. Vznikly zde první průmyslové podniky – lihovar, pivovar, cihelna, vodní i větrný mlýn, krupárna, lisovna oleje. Období prosperity se projevilo i ve výstavnosti městečka – stálo zde šest pravoslavných chrámů, starý dřevěný farní kostel při klášteru františkánů nahradil kostel kamenný, později opatřený dvěma věžemi. Byl založen špitál a starobinec pro nemajetné pravoslavné i katolíky. Uvažovalo se o vybudování lázní kolem železitých pramenů. Poslednímu polsko-litevskému vlastníkovi Lysjanky knížeti Wilhelmovi Radziwillovi byl všechen majetek včetně městečka zkonfiskován na příkaz cara za účast v proticarském povstání v letech 1863–1864. V roce 1870 panství koupil ruský generál-adjunkt M. G. Kaznakov a v majetku jeho rodiny zůstalo až do roku 1907. Po roce 1905 zasáhly revoluční bouře i zdejší kraj, ale byly rychle potlačeny a 21 hlavních organizátorů skončilo ve vyhnanství. Po první světové válce byla Lysjanka v centru regionálního kozáckého povstání proti německé a rakouské armádě, které během občanské války podporovaly posledního hetmana Pavla Skoropadského. V srpnu 1920 již byl celý kraj ovládán bolševickou Rudou armádou.\n\nV letech 1932–1933 postihl i Lysjanku hladomor, kterému padlo za oběť přes 1 200 obyvatel. Na konci 30. let 20. století se Lysjance nevyhnuly ani stalinské represe pod záminkou potírání ukrajinského buržoazního nacionalismu. Za druhé světové války proběhla v únoru 1944 v okolí Lysjanky několikadenní tanková bitva v rámci významné Korsuň-Ševčenkovské operace.\n\nRoku 1923 se Lysjanka stala střediskem nově vytvořeného Lysjanského rajónu, který byl součástí Ševčenkovského okruhu (s centrem v Korsuni) Kyjevské gubernie, později oblasti. Při reformě územního uspořádání roku 1954 byl celý rajón začleněn do nově vytvořené Čerkaské oblasti.\n\nŽidé začali na území dnešní Ukrajiny ve větší míře přicházet v 16. století. Od roku 1791 jim bylo carským rozhodnutím povoleno usídlení pouze v pravobřežní části země. V okolí Lysjanky vznikly tři židovské obce: Bojarka, Vynohrad a největší samotná Lysjanka, v níž byla později vybudována i synagoga. Patrně největšího rozmachu dosáhla lysjanská židovská obec koncem 19. a začátkem 20. století, kdy čítala asi 2 300 obyvatel, kteří tvořili téměř třetinu zdejší populace. Roku 1909 byla při zdejší synagoze dokonce otevřena škola, kterou navštěvovalo 120 žáků.\n\nSoučástí dějin Lysjanky byly i rozsáhlé protižidovské násilnosti, k nimž došlo především během hajdamackého povstání v 18. století, ale i v několika jiných obdobích. Lysjanský pogrom, k němuž došlo po Říjnové revoluci během občanské války, se stal výchozím motivem románu \"Stavr i Sara\" ruského spisovatele Leonida Latynina. Německá nacistická okupační moc během druhé světové války přinesla úplnou likvidaci zdejší židovské komunity. Dnes jsou jediným dokladem o někdejší existenci zdejší židovské obce torza dvou židovských hřbitovů na návrší nad Lysjankou.\n\n\n\n\n"}
{"id": "213855", "url": "https://cs.wikipedia.org/wiki?curid=213855", "title": "Gordias", "text": "Gordias\n\nGordias bylo frýžské královské jméno. V řeckých mýtech se frýžští králové jmenují buď Gordias nebo Midás. \n\nPrvní Gordias byl sedlák, kterému na pluhu přistál orel. Vyložil si to jako znamení bohů, že se jednoho dne stane králem. Frýgové v té době hledali krále a požádali o pomoc věštce. Bylo jim řečeno, že si za krále mají zvolit toho, který jako první přijede do chrámu na voze. Prvním byl Gordias, který vjel do chrámu na volském potahu. \n\nGordias založil frýžské hlavní město Gordion. Jeho vůz byl uchováván na akropoli a v chrámu byl umístěn pověstný Gordický uzel. Pověst říká, že ten, kdo by ho rozvázal, by se stal pánem celé Asie. Nikomu se to nepodařilo a Gordický uzel se stal symbolem nesplnitelného úkolu. Až roku 333 př. n. l. do chrámu vstoupil Alexandr Veliký a problém vyřešil po svém – uzel rozsekl.\n\nDalší Gordias byl frýžským králem a otcem Adrasta, který zabil svého bratra a musel utéci do Lýkie.\n"}
{"id": "213857", "url": "https://cs.wikipedia.org/wiki?curid=213857", "title": "USS Lexington (CV-2)", "text": "USS Lexington (CV-2)\n\nUSS \"Lexington\" (CV-2) byla letadlová loď Námořnictva Spojených států, která působila ve službě v letech 1927–1942. Jednalo se o vedoucí loď stejnojmenné třídy, celkově druhou americkou letadlovou loď a čtvrtou loď tohoto jména v US Navy. Pro její majestátní eleganci se jí přezdívalo „Gray Lady“ nebo také „Lady Lex“. Původně byla projektována a stavěna jako bitevní křižník USS \"Lexington\" (CC-1).\n\nNa základě poznatků z dosavadních námořních bitev první světové války zadalo v roce 1916 americké námořnictvo stavbu šesti rychlých a moderních bitevních křižníků třídy \"Lexington\". Do konce světového konfliktu však nebyla zahájena stavba ani jednoho z nich. Kýl lodě \"Lexington\" byl položen 8. ledna 1921 v loděnici Fore River Shipbuilding Co. v Quincy ve státě Massachusetts. Na základě výsledků mezinárodní odzbrojovací konference ve Washingtonu bylo v roce 1922 zadání projektu změněno na stavbu letadlové lodi stejného jména a označení CV-2. Stejný osud čekal rozestavěný trup sesterské lodi USS \"Saratoga\" (ex CC-3), stavba ostatních čtyř jednotek byla zrušena.\n\nKonstrukce trupu i solidní pancéřování zůstalo zachováno, ale přibyla vzletová a přistávací paluba o délce 266 m. Odvod spalin z  kotelen obstarával mohutný, téměř 25 metrů vysoký komín, který dodával lodím této třídy typickou siluetu. Výkon hybridního pohonného systému cca 134 MW umožňoval lodi plout rychlostí 34 uzlů. Osm děl ráže 203 mm ve čtyřech dvouhlavňových věžích umístěných před a za ostrůvkem na pravoboku bylo při úpravách v roce 1942 nahrazeno lehčí protiletadlovou výzbrojí, střední ráži zastupovalo 12 děl ráže 127 mm po jednom stojících na bocích mírně pod úrovní letové paluby. Hlavní výzbroj ovšem tvořilo až 90 bojových letounů, které loď nesla v prostorném hangáru, ten obsluhovaly dva elektricky poháněné výtahy v ose lodi. Posádku tvořilo 2 327 důstojníků a námořníků.\n\n\"Lexington\" byl spuštěn na vodu 3. října 1925, do činné služby vstoupil 14. prosince 1927. Za druhé světové války zasáhl do úvodních bojů v Tichomoří, ale 8. května 1942 byl v bitvě v Korálovém moři potopen japonskými letouny.\n\nDne 5. března 2018 oznámil spoluzakladatel Microsoftu Paul Allen, že jím vedený průzkumný tým nalezl vrak lodi přibližně 800 km od východního pobřeží Austrálie, v hloubce přibližně 3000 m. Uvnitř lodi se nachází v zachovalém stavu 11 z 35 letadel. Vytažení vraku není plánováno, protože je považován za válečný hrob.\n\n\n"}
{"id": "213865", "url": "https://cs.wikipedia.org/wiki?curid=213865", "title": "Jelenice", "text": "Jelenice\n\nPojem či název jelenice má více významů:\n\n\n"}
{"id": "213869", "url": "https://cs.wikipedia.org/wiki?curid=213869", "title": "Psittacosaurus", "text": "Psittacosaurus\n\nPsittacosaurus („papouščí ještěr“) byl až 1,8 m dlouhý a 18 kg vážící býložravý dinosaurus. Menší druh \"P. sinensis\" však vážil v průměru pouze 4,6 kilogramu. Tento rod žil zhruba před 135 až 105 milióny let. Jeho fosilie byly nalezeny v Rusku (Gorno – Altajskaja), Mongolsku (Dundgov, Övörhangaj), Číně (Vnitřní Mongolsko, Liao-ning,Šan-tung…) a Thajsku (Chaiyaphum).\n\nV současnosti je tento rod se zhruba 10 až 13 rozlišovanými druhy zdaleka nejrozmanitějším a nejvíce biodiverzifikovaným rodem druhohorního dinosaura. Zatím nejnovější druh \"P. amitabha\" byl formálně popsán v červenci roku 2019 z Mongolska.\n\n\"Psittacosaurus\" byl velmi primitivním zástupcem skupiny Ceratopsia, což je lehké rozpoznat z jeho vzhledu. Na hlavě neměl rohy či kostěné hrboly a byl bez znatelného kostěného štítu, přičemž zřejmě dokázal běhat na zadních končetinách. S ostatními rohatými dinosaury ho však spojoval mohutný papouščí zobák a jiné podobnosti. Ač byl primitivní, nešlo o předka pozdějších ceratopsidů, ale o jedinečnou vývojovou linii primitivních ceratopsidů, o čemž svědčí například absence jednoho prstu předních končetin. Dnes známe již přes 400 fosilních jedinců psitakosaura a víme již něco i o způsobu jeho růstu. U druhu \"P. lujiatunensis\" byly zmapovány i ontogenetické (vývojové) změny ve stavbě mozkovny.\n\nNa výborně zachované kostře jednoho druhu psitakosaura se zachovalo téměř sto až 20 cm dlouhých štětin. Tyto štětiny, táhnoucí se středem ocasu, byly podle všeho flexibilní a zřejmě plnily defenzívní úlohu. Je také možné, že u samců byly pestře zbarvené a plnily úlohu při vábení samic. Podobnými strukturami mohli disponovat i jiní rohatí dinosauři, kterým by se hodily jako ochrana na jinak bezbranné zadní části těla. Jde o zajímavý doklad podobné struktury u ptakopánvých dinosaurů. Podobné pernaté struktury měli i tzv. opeření dinosauři.\n\nV roce 2008 byl publikován nový objev tohoto rodu se zachovaným fragmentem zkamenělé kůže a dochovaným zraněním. To způsobil psitakosaurovi nejspíš některý z teropodních dravců. Výborné zachování fosilií tohoto dinosaura bývá některými vědci přičítáno pyroklastickým vlnám, uvolněným tehdejšími sopkami. Jinou interpretací je utopení zvířat v záplavové vlně kontaminované sopečným materiálem.\n\nV lednu roku 2005 byla publikována nová studie. Jejím zjištěním bylo, že mláďata tohoto menšího dinosaura se mohla stávat kořistí velkého křídového savce rodu \"Repenomamus\". Jde o jediný dosud známý přímý důkaz trofické interakce mezi savci coby predátory a neptačími dinosaury. Zajímavý je také objev zraněného jedince, který utrpěl četná poranění, prokazatelná jako patologie na kostře.\n\nV roce 2009 byl publikován objev nového druhu psitakosaura, \"P. gobiensis\". Pouze 0,9 metru dlouhý dinosaurus měl v žaludku četné gastrolity (trávicí kameny) a lebka byla stavěna velmi mohutně, podobně jako u papoušků. Dinosaurus s ní zřejmě dokázal drtit i tvrdý materiál, například větve nebo tvrdé ořechy.\n\nV roce 2016 byl publikován nový výzkum skvěle zachovaného jedince z čínského Liao-ningu, který poskytl první poměrně přesnou představu o zbarvení dinosauří kůže. Podle této studie byl psitakosaurus tmavší na hřbetní straně těla a světlejší na břiše. Tento \"protistín\" mu pomáhal vyhnout se pozornosti predátorů v lesním prostředí, které obýval. Šlo tedy o klasické krycí zbarvení, známé i u mnoha současných živočichů.\n\n"}
{"id": "213878", "url": "https://cs.wikipedia.org/wiki?curid=213878", "title": "Centrosaurus", "text": "Centrosaurus\n\nCentrosaurus („ještěr s rohem“) byl rod poměrně velkého ceratopsidního dinosaura, žijícího v období svrchní křídy (zhruba před 76 miliony let) na území dnešní kanadské provincie Alberta. \n\n\"Centrosaurus\" byl v dospělosti asi 5,5 až 5,7 metru dlouhý a zhruba 2,3 až 2,5 tuny vážící býložravý ceratopsidní dinosaurus.\n\n\"Centrosaurus\" měl poměrně krátký kostěný límec a jen jediný dlouhý roh, který se nacházel nad nosní částí lebky. Tento roh mu někdy mírně směřoval dopředu. V kostěném límci míval, podobně jako jiní ceratopsidi, dva otvory, které svrchu zčásti překrývaly dva přesahující kostěné výrůstky. Límec byl okolo lemován zvlněným okrajem. Nad očnicemi míval nízké kostěné růžky. Svého času byl \"Centrosaurus\" velmi hojným dinosaurem. Po krajině se potuloval ve velkých, až tisícihlavých stádech. Na kostrách centrosaura se zachovaly znaky pohlavního dimorfizmu - samci (jestli byly kosti danému pohlaví správně přiřazeny) měli vyšší lebku, delší límec a delší dopředu směřující roh. Hlavu měl spojenou s páteří kulovitým kloubním spojením, díky čemuž mohl rychle otáčet hlavou a namířit svůj roh proti útočníkovi. Objevy fosilních rýh po zubech tyranosauridů a dromeosauridů dokazují, že tito rohatí dinosauři se stávali jejich potravou a za potravu jim zřejmě posloužili i svými mršinami.\n\nRod byl popsán v roce 1876 americkým paleontologem Edwardem Drinkerem Copem pod názvem \"Monoclonius\" („jediný roh“). Popis byl však založen na nekompletní lebce mláděte, proto o správnosti jména mělo mnoho vědců pochybnosti. V roce 1904 byl \"Monoclonius\" přejmenován Lawrencem Lambem na \"Centrosaurus apertus\" („ještěr s ostrou špicí“ nebo „ještěr s rohem“).\nV roce 1959 bylo objeveno jedno z největších \"pohřebišť\" dinosaurů na světě v kanadské Albertě. Podle nedalekého městečka Hilda dostalo svůj název a v roce 2010 o něm byla publikována rozsáhlá vědecká zpráva. Zřejmě se jedná o místo akumulace kostí tisíců centrosaurů, které kdysi zahubily záplavy vyvolané ohromnou tropickou bouří. Naleziště má rozlohu přinejmenším 2,3 km² a patří k největším na světě.\n\nV červnu roku 2019 byla publikována vědecká studie o výzkumu, který se zaměřil na hledání měkkých tkání a původních proteinů ve fosiliích centrosaurů. Žádné objeveny nebyly, ale výzkum potvrdil přítomnost kolonií recentních mikroorganismů ve fosilních kostech těchto dinosaurů. Jedná se o jeden z prvních přímých důkazů o osidlování zkamenělin současnými bakteriemi a dalšími mikroorganismy.\n\n\n\n"}
{"id": "213879", "url": "https://cs.wikipedia.org/wiki?curid=213879", "title": "Novi Grad", "text": "Novi Grad\n\nNovi Grad ( , také Novi Grad) je město a opština v regionu Banja Luka v Bosně a Hercegovině. Žije zde 13 588 obyvatel.\n\nMěsto se nachází na soutoku řek Sany a Uny, na křižovatce středověkých obchodních cest z Panonské nížiny do oblastí dinárských alp. Průměrná nadmořská výška města činí 122 m. Městská zástavba se rozkládá na obou březích řeky Sany a jižním břehu Uny; ta je hraniční řekou a její severní břeh tak patří již Chorvatsku (nachází se tam město Dvor).\n\nSoučasný název města Bosanski Novi se používal před válkou; poté však, co město obsadila VRS a Bosňáci byli vyhnáni, změnil se i název – na \"Novi Grad\". Podle zákonů BiH je dnes používán název Novi Grad.\n\n"}
{"id": "213882", "url": "https://cs.wikipedia.org/wiki?curid=213882", "title": "Southbridge", "text": "Southbridge\n\nSouthbridge (jižní můstek) je také znám jako vstupně-výstupní řadič (I/O Controller Hub). Čip realizuje pomalejší funkce základní desky v počítačové architektuře se severním a jižním můstkem. Jižní můstek odlišíme od severního snadno tak, že není přímo spojen s procesorem. Severní můstek realizuje spojení jižního můstku a procesoru.\n\nProtože jižní můstek je z hlediska architektury více vzdálen od procesoru, má v typickém počítači na starosti obsluhu pomalejších zařízení. Jižní můstek je obvykle schopen spolupracovat s několika různými severními můstky, avšak oba čipy musí být pro vzájemnou kompatibilitu navrženy. Průmyslový standard pro komunikaci mezi severním a jižním můstkem neexistuje. Tradičně byla pro komunikaci mezi severním a jižním můstkem využívána PCI sběrnice, protože však toto řešení vytvářelo z hlediska výkonu úzké místo, většina současných čipsetů využívá pro vzájemnou komunikaci vlastní proprietární rozhraní s vyšším výkonem. U Via se používá spojení u nových čipsetů pod jménem V-Link, běžící na vyšší frekvenci než má PCI. Propustnost je: 266 MB/s (4×), 533 MB/s (8×) a 1066 MB/s (Ultra Link).\n\n\nVolitelně může jižní můstek zahrnovat podporu pro Ethernet, RAID, USB, SATA a zvukovou kartu a FireWire. Ačkoli by jižní můstek mohl zahrnovat i podporu pro připojení klávesnice, myši a sériových portů, jsou tato zařízení obvykle připojena pomocí tzv. Super I/O.\n\n"}
{"id": "213883", "url": "https://cs.wikipedia.org/wiki?curid=213883", "title": "Iris (jméno)", "text": "Iris (jméno)\n\nIris je ženské křestní jméno řeckého původu. Vykládá se jako „duha“.\n\nPodle maďarského kalendáře má svátek 25. března.\n\n\n"}
{"id": "213886", "url": "https://cs.wikipedia.org/wiki?curid=213886", "title": "Tocharské jazyky", "text": "Tocharské jazyky\n\nVymřelý tocharský jazyk patří do rodiny indoevropských jazyků a mluvilo se jím v národě Tocharů ve druhé polovině prvního tisíciletí n.l. v Tarimské pánvi v dnešní Ujgurské AO Xinjiang (Sin-ťiang) na úplném severozápadě Číny.\n\nOd roku 1890 bylo objeveno přibližně 7000 fragmentů rukopisů převážně z 5. až 8. století, které jsou psány severoindickým slabikovým písmem bráhmí a z 90 % jsou to překlady a zpracování buddhistických sanskrtových textů. Uhlíkové analýzy však ukazují, že tocharské texty byly opisovány ještě ve 12. století. Roku 1908 se podařilo německým jazykovědcům Emilu Siegovi a Wilhelmu Sieglingovi poprvé přečíst rukopisy a identifikovat řeč jako indoevropskou.\n\nNavrhli název „tocharština“ a diferencovali obě varianty – A a B. Pouze v tocharštině B existují vedle textů náboženských také texty užitné (nákresy klášterů, obchodní dokumenty, lékařské texty). Toto vedlo k teorii, že tocharština A byla v čase vzniku pramenů mrtvým, čistě liturgickým jazykem, tocharština B pak jazykem živým, všedně užívaným.\n\nPodle jiné teorie tvoří obě varianty územní dialekty, přičemž východotocharštinou (A) se mluvilo v oáze Turfan, západotocharštinou (B) naproti tomu převážně v oblasti Kuča a v jejím okolí. (souvislosti turfanštiny a kučanštiny viz níže)\n\nExistenci třetí varianty tocharštiny, nazývané tocharštinou C, je možno vyvozovat z přejatých slov používaných v textech z okolí Lou-lanu psaných prákrtem.\n\nTocharština utváří ve skupině indoevropských jazyků vlastní větev a nevykazuje žádnou bližší příbuznost s žádnou jinou indoevropskou řečí. Nápadné je, že tocharština – ačkoli je řečí, kterou se mluví na úplném východě indoevropského jazykového regionu – patří do západní skupiny kentumových jazyků, nikoliv k východním jazykům satemovým. Objev, že tocharské jazyky jsou indoevropského původu, přispěl k pochybnostem, zda se protoindoevropský jazyk původně rozdělil na západní a východní skupinu.\n\nFonologicky se tocharština odlišuje od takřka všech ostatních indoevropských jazyků splynutím ploziv do pouhých tří neznělých ploziv p, t a k.\n\nGramaticky zřetelně odpovídá sloveso osobními koncovkami a tvorbou pomocí kmene indoevropské struktuře; podstatná jména vykazují stopy pěti pádů (nominativ, genitiv, akusativ, ablativ a vokativ) a znají u čísla kromě singuláru a plurálu také duál a parál, západotocharština mimoto také distributiv (tzv. plurativ).\n\nSlovní zásoba vykazuje vlivy íránské jazykové skupiny a sanskrtu (především díky přejímání buddhistických pojmů). Menší vliv měla čínština (označení vah a jméno jednoho kalendářního měsíce). Vyskytly se také spekulace, že se v případě Tocharů mohlo jednat o Herodotem zmiňované královské Skythy.\n\n"}
{"id": "213887", "url": "https://cs.wikipedia.org/wiki?curid=213887", "title": "Šamac", "text": "Šamac\n\nŠamac ( , dříve \"Bosanski Šamac\" / \"Босански Шамац\") je město a opština v regionu Doboj v Bosně a Hercegovině. V roce 1991 zde žilo 6 239 obyvatel. V opštině žije zhruba 26 000 lidí; před válkou to bylo sice více (cca 32 tisíc), avšak některé části tehdejší opštiny byly odděleny a předány pod správu sousední Federace Bosny a Hercegoviny.\n\nProtékají tudy řeky Bosna a Sáva. Město existovalo již v dobách středověku, nejprve pod názvem \"Lukačev Šanac\" (poprvé zmíněn roku 1725), od roku 1878 pak existuje a používá se současný název města. V únoru 1883 sem dosáhl i telegraf a pošta; o dva roky později pak přibyla první škola. V letech 1866–1992 zde stála mešita (od roku 1878 nazývaná Azizova).\n\nŠamac se proslavil hlavně svými rodáky; patří mezi ně Alija Izetbegović, první prezident Bosny a Hercegoviny, či například také Sulejman Tihić, bosňácký člen předsednictva BiH, nebo Zoran Đinđić, bývalý předseda vlády Srbska.\n"}
{"id": "213889", "url": "https://cs.wikipedia.org/wiki?curid=213889", "title": "Zdeněk Pospíšil", "text": "Zdeněk Pospíšil\n\nZdeněk Pospíšil (28. března 1944 Brno – 31. července 1993 Praha) byl divadelní režisér a dramatik, jeden z trojice prvních režisérů brněnského Divadla Husa na provázku po jeho profesionalizaci. Významná byla jeho utajená spolupráce s Milanem Uhdem, jehož scénáře realizoval v době, kdy dramatik nesměl publikovat. \n\nPospíšil začínal jako technik v Satirickém divadle Večerní Brno, poté vystudoval obor režie na brněnské JAMU u Evžena Sokolovského, kde s ním studovali i Eva Tálská a Peter Scherhaufer. Absolvoval v roce 1968 inscenací Sofoklovy \"Antigony\". Hostoval ve Slováckém divadle v Uherském Hradišti a v Divadle Vítězslava Nezvala v Karlových Varech, ale současně již začal působit v tehdy ještě amatérském Divadle Husa na provázku. Od jeho profesionalizace k 1. lednu 1972 byl jedním z jeho tří režisérů, společně s Peterem Scherhauferem a Evou Tálskou. Celkem zde režíroval dvanáct představení, a k tomu čtyři s Dětským studiem Divadla na provázku.\n\nV roce 1973 byl Pospíšil jedním z původců myšlenky divadelního festivalu Divadlo v pohybu, který se v Huse na provázku stal dlouholetou tradicí. Od r. 1974 začal utajeně spolupracovat s Milanem Uhdem, jehož scénickou montáž \"Pantha rei\" v minulosti inscenoval a který v té době již nesměl oficiálně publikovat. Pospíšil realizoval jeho hry pod svým jménem. Tak byla inscenována např. legendární Uhdeho dramatizace Olbrachtova \"Nikoly Šuhaje loupežníka\" pod názvem \"Balada pro banditu\" s hudbou Miloše Štědroně nebo Mrštíkovy Pohádky máje.\n\nPospíšil dále realizoval čtyři hry se samostatným dětským souborem založeným při tehdejším Divadle na provázku pod názvem Dětské studio Divadla na provázku.\n\nV roce 1980 Pospíšil i s rodinou emigroval přes Jugoslávii do Švýcarska, kde se rovněž věnoval divadelní činnosti; mimo jiné působil i jako hostující režisér v amatérských divadlech v Athénách, kde režíroval Hamleta, a v Paříži, kde inscenoval Uhdeho hry \"Parta\" a \"Výběrčí\". S Uhdem udržoval telefonický kontakt i v době emigrace. Nakonec založil ve Švýcarsku vlastní divadlo pro děti.\n\nV roce 1990 se Pospíšil vrátil do Československa a stal se na základě konkursu uměleckým šéfem Hudebního divadla v Karlíně. Inscenoval zde znovu \"Pohádku máje\" a plánoval muzikálovou úpravu Dvořákovy \"Rusalky\". Pro neshody se souborem ji však nedokončil. Jeho působení v Karlíně není hodnoceno jako úspěšné, například Jana Machalická mluví o „neuvážených krocích“ a soudí, že „režisér Husy na provázku si z exilu přinesl představu velkolepé muzikálové scény, kterou však realizoval značně chaoticky“. V roce 1993 spáchal Pospíšil sebevraždu.\n\nV roce 2001 vytvořila Česká televize asi hodinový dokument o životě a díle Zdeňka Pospíšila v rámci cyklu Příběhy slavných. Dostupné online\n\n\n"}
{"id": "213901", "url": "https://cs.wikipedia.org/wiki?curid=213901", "title": "Rok ďábla (soundtrack)", "text": "Rok ďábla (soundtrack)\n\nRok ďábla je soundtrack z roku 2002 ke stejnojmennému filmu Petra Zelenky.\nNa albu se podíleli:\n\n"}
{"id": "213902", "url": "https://cs.wikipedia.org/wiki?curid=213902", "title": "Diskografie The Smashing Pumpkins", "text": "Diskografie The Smashing Pumpkins\n\nTento článek pojednává o diskografii americké hudební skupiny The Smashing Pumpkins.\n\n\n\n"}
{"id": "213903", "url": "https://cs.wikipedia.org/wiki?curid=213903", "title": "Horská dráha", "text": "Horská dráha\n\nHorská dráha (anglicky \"roller coaster\") je oblíbená atrakce nacházející se v zábavních parcích a v menší míře též na poutích.\n\nV podstatě se jedná o speciální železniční systém, protože se skládá z dráhy a vozíků, které jsou obvykle spojeny do vlaků. Dráha zatáčí, stoupá a klesá ve speciálně navrženém tvaru a někdy obsahuje i inverze (nejčastěji loopingy), při kterých dochází ke krátkému otočení hlavou dolů. Dráha nemusí nutně být uzavřeným okruhem, nicméně někteří fanoušci tvrdí, že pravá horská dráha uzavřeným okruhem být musí (Ne všechny atrakce obsahující dráhu jsou horskými drahami). Většina horských drah má vozíky pro dva až osm osob.\n\nPrvní horskou dráhu si nechal patentovat Američan LaMarcus Adna Thompson dne 20. ledna 1885. Nejstarší stále používaná dráha je Scenic Railway v Melbourne z roku 1911, nejvyšší je dráha Kingda Ka v New Jersey se 139 metry a nejrychlejší je Formulla rossa v Abu Dabhí, která dosahuje rychlosti 240 km/h. Jedinou permanentní horskou dráhou v Česku je ocelová horská dráha s názvem \"Horská dráha Cyklon\" na Výstavišti v Praze. V minulosti byla horská dráha Tivoli i v Ostravě na Černé louce. Stávala na haldě a lidé byli údajně při jízdě špinaví od uhelného prachu. Přestože byla dráha velmi oblíbená, zanikla. Její datum vzniku není jasné. V roce 1931 už stála. Halda byla rozebírána a poslední zbytky byly odvezeny v 50. letech dvacátého století. A tím skončil i provoz horské dráhy Tivoli v Ostravě. Byla to první horská dráha v Československu.\n\nVozíky na většině horských drah nemají vlastní pohon. Místo toho jsou (na typické horské dráze) pomocí řetězu nebo lana vytaženy po prvním stoupajícím úseku dráhy (též „výtah“) na první vrcholek. Během jízdy dolů (též „padáček“) se pak potenciální energie změní na kinetickou. Při následné jízdě nahoru na druhý vrcholek se kinetická energie změní zpět na potenciální. Ta je pochopitelně nižší, protože část mechanické energie se ztratila kvůli tření. Pak vlak jede znova dolů, nahoru atd.\n\nNa většině horských drah může jet 2 a více vlaků současně. Tyto dráhy proto mají blokovací systém, který zabraňuje srážkám vlaků. Dráha je rozdělená na několik úseků (bloků), přičemž v jeden okamžik může být v jednom bloku nejvýš jeden vlak. Na konci každého bloku je prvek, který může vlak v případě potřeby zastavit (nepovolit odjezd ze stanice, zabrzdit, zastavit výtah). Čidla na konci bloků detekují průjezd vlaku a informují řídící počítač o obsazených a volných blocích.\n\nOd horských drah je svým způsobem očekáván pocit nebezpečí, takže jejich nehody přitahují pozornost veřejnosti.\n\nStatisticky jsou horské dráhy velmi bezpečné. \"Consumer Product Safety Commission\" v USA odhaduje, že v roce 2001 potřebovalo hospitalizaci 134 návštěvníků zábavních parků a že úmrtí spojená s atrakcemi jsou v průměru 2 za rok. Podle studie vypracované společností Six Flags navštívilo v roce 2001 zábavní parky 319 milionů lidí. Studie tvrdí, že návštěvník má šanci 1 ku 1,5 miliardě, že se v parku smrtelně zraní. Cesta do zábavního parku je nakonec více nebezpečná než jízda na atrakcích. Není neobvyklé, že park platí vyšší pojistné za kolotoč než za horskou dráhu.\n\nHorské dráhy obsahují mnoho bezpečnostních systémů. Mechanické zabezpečovací prvky jsou ovládány programovatelnými logickými automaty (PLC). Většina horských drah má tři, ale k aktivaci zabezpečovacího prvku stačí jen jeden. To je častým důvodem, proč se vlak zastaví na výtahu a za chvíli se rozjede bez zjevného zásahu obsluhujícího personálu. Pravděpodobně totiž došlo k „falešnému poplachu“ a obsluha pak jen restartovala dráhu.\n\nPřesto se stávají nehody. Většina z nich je způsobena návštěvníky nebo personálem, když nedodržují bezpečnostní předpisy dané atrakce. Zřídka ale také dochází ke zranění kvůli mechanickým poruchám; jedním z příkladů je vykolejení vozíku na horské dráze Wild Thing v parku Valleyfair! v roce 2006.\n\nV posledních letech se objevily diskuze o bezpečnosti extrémních horských drah, konkrétně o vlivu zrychlení na zranění mozku. V roce 2003 uvedla \"Brain Injury Association of America\" ve své zprávě: „Je prokázáno, že jízdy na horských drahách v některých případech představují pro některé osoby zdravotní riziko. Stejně tak je prokázáno, že drtivá většina lidí nebude těmito jízdami nijak nepříznivě zdravotně ovlivněna.“\n\nPodobná zpráva z roku 2005 uvádí, že horské dráhy a jiné „divoké“ atrakce mohou vést k neobvyklé funkci srdce, případně způsobující až smrt. Pitvy prokázaly, že nedávná úmrtí v různých parcích \"Disney\", \"Anheuser-Busch\" a \"Six Flags\" byly způsobeny dříve nezjištěnými lehkými onemocněními.\n\nExistují 2 hlavní typy horských drah: ocelové a dřevěné. Ocelové se vyznačují plynulou jízdou a často spletitou dráhou, která běžně obsahuje inverze. Dřevěné dráhy jsou fanoušky oblíbené pro jejich drsnější jízdu a „vzdušnost“ způsobenou negativním gravitačním zrychlením na některých vrcholcích dráhy.\n\nBez ohledu na typ jsou horské dráhy vyráběny v mnoha provedeních. Tradičně jsou dráhy navržené tak, že člověk sedí ve vozíku a jede dopředu. Novější dráhy tuto tradici nedodržují a tím se snaží vylepšit dojem z jízdy. V některých případech člověk sedí v rámu, s nohama ve vzduchu, což mu umožňuje lepší výhled na zem a zvyšuje pocit nebezpečí. Na jiných drahách pasažér ve vozíku stojí (stále však důkladně připoutaný). A na některých drahách se část nebo celou dobu jede pozadu, takže není vidět, kam dráha vede. Kromě změny výhledu se některé dráhy zaměřují na neobvyklé sekvence a tím se odlišují od jiných.\n\nZábavní park Cedar Point v Ohiu vytvořil některé názvy horských drah podle jejich výšky, a to pro marketingové účely. Fanoušci je sice občas používají, ale jako oficiální názvy v zábavním průmyslu se neujaly.\n\nNavrhování horských drah je věda a zároveň umění. Tvůrce musí použít znalost kinematiky, aby předešel nepohodlí a namáhání lidského těla.\n\n\n"}
{"id": "213904", "url": "https://cs.wikipedia.org/wiki?curid=213904", "title": "Kyzikos", "text": "Kyzikos\n\nKyzikos (latinsky \"Cyzicus\") byl v řecké mytologii králem na poloostrově Kyzikos (dnešní Kapidaghi) v Propontis, dnešním Marmarském moři.\n\nKdyž Argó, loď Argonautů, odplula na své dlouhé cestě z ostrova Lémnos, přeplavila se přes Thrácké moře a minula ostrov Imbros, připlula k ostrovním skalám, kde žili divocí obři se třemi páry rukou a pod horou žili Dolionové s králem Kyzikem. \n\nKdyž obři zpozorovali kotvící loď, vrhali na ni obrovské kameny. Postavil se jim Héraklés a nejprve sám, potom i s ostatními druhy pobili obry luky a šípy. Dolionové se radovali z pobití strašných sousedů, přinášeli plavcům bohaté dary a pohoštění. \n\nKrál mořeplavce vlídně přivítal a pozval je na svatební hostinu, protože se právě ženil s Kleité, dcerou věštce Meropa. \n\nKdyž se poté Argonauti vydali na další cestu, silná bouře a vítr je zahnaly zpět na břeh. V noční tmě se Dolionové a Argonauti nepoznali a tak se stalo, že mnoho Dolionů padlo, mezi nimi i král Kyzikos šípem Iásonovým. Za denního světla všichni zděšeně zjišťovali škody a společně truchlili dalších několik dnů, kdy loď nemohla pro nepřízeň počasí odplout.\n\nUvádí se, že Kleité nad smrtí krále Kyzika žalem zešílela a oběsila se. \n\n"}
{"id": "213906", "url": "https://cs.wikipedia.org/wiki?curid=213906", "title": "Heinrich August Jäschke", "text": "Heinrich August Jäschke\n\nHeinrich August Jäschke (17. května 1817 – 24. září 1883) byl jazykovědcem a misionářem Moravské církve.\n\nPocházel z rodiny českých exulantů, kteří uprchli do Německa. Ovládal řadu jazyků. Od roku 1856 působil v Indii mezi Tibeťany. Vytvořil německo-tibetský a anglicko-tibetský slovník a přeložil většinu Nového zákona do tibetštiny. Roku 1868 se kvůli podlomenému zdraví vrátil do Německa, kde dokončil svá jazykovědná díla.\n\n\n"}
{"id": "213909", "url": "https://cs.wikipedia.org/wiki?curid=213909", "title": "Kleité", "text": "Kleité\n\nKleité (latinsky \"Cleite\") je v řecké mytologii dcera věštce Meropa. \n\nJejí sestrou byla Arisbé, první žena trojského krále Priama. Manželem Kleité se stal král Kyzikos, vládce na ostrově v Marmarském moři. \n\nSvatební hostina Kleité a krále Kyzika se konala právě v době, kdy tudy proplouvala loď Argó s posádkou Argonautů, kteří byli na dlouhé nebezpečné cestě do Kolchidy pro zlaté rouno. \n\nNárod Dolionů, kterému vládl Kyzikos, byl sužován divokými trojrukými obry. Ti zaútočili na loď Argonautů, vrhali na ni kameny. Héraklés a později i ostatní se jim postavili a pobili je luky a šípy. Dolionové jim přinášeli dary a zvali je k pohoštění. \n\nKdyž skončilo hodování, Argonauté odpluli, ale silná bouře a vítr je zahnaly zpět na stejný břeh. Stalo se, že noční tma jim zabránila poznat, kdo proti nim stojí a tak Argonauti pobili mnoho Dolionů, mezi nimi i jejich krále Kyzika, jehož usmrtil šíp Iásonův. Za denního světla všichni zděšeně zjišťovali škody a společně truchlili dalších několik dnů, kdy loď \nnemohla pro nepřízeň počasí odplout.\n\nUvádí se, že Kleité nad smrtí krále Kyzika žalem zešílela a oběsila se. \n\n"}
{"id": "213915", "url": "https://cs.wikipedia.org/wiki?curid=213915", "title": "Seznam katastrálních území v okrese Trutnov", "text": "Seznam katastrálních území v okrese Trutnov\n\nKatastrální území okresu Trutnov k roku 2007 – celkový počet 177.\n\nKrálovství I bylo rozděleno mezi sousední katastrální území Horní Žďár, Zábrodí u Dvora Králové a Kocbeře. Království III bylo přejmenováno na Nový Nemojov.\n\nCelková výměra 1 146,74 km\n\nhttp://www.uir.cz/ Územně identifikační registr ČR\n"}
{"id": "213920", "url": "https://cs.wikipedia.org/wiki?curid=213920", "title": "Polsko-sovětské přátelství", "text": "Polsko-sovětské přátelství\n\nPolsko-sovětské přátelství byl v dobách komunistického režimu termín, jenž měl vykreslovat spolupráci a jednotu lidu Polska a Sovětského svazu.\n\nZatímco Československo-sovětské přátelství stálo spíše na ideálech panslavismu, hlavním společným bodem pozitivního vztahu mezi Poláky a lidem SSSR měla být hlavně spolupráce obou zemí v bojích druhé světové války. Vznikly dokonce i celé televizní seriály s touto tematikou, jako například \"Čtyři z tanku a pes\". Na rozdíl od Československa byl SSSR vnímán v Polsku mnohem hůře, a to vzhledem k faktu, že země byla v meziválečném období Rudou armádou napadena a také část jí byla po druhé světové válce právě a natrvalo připojena k Sovětskému svazu.\n\nPrávě díky chladným vztahům mezi Polskem a dnešním Ruskem je na polsko-sovětské přátelství, které bylo za socialistických dob hlavně formální a veřejností nepodporované, pohlíženo některými kruhy stejně negativně jako na nacistickou okupaci.\n"}
{"id": "213927", "url": "https://cs.wikipedia.org/wiki?curid=213927", "title": "Annie Skau Berntsen", "text": "Annie Skau Berntsen\n\nAnnie Skau Berntsen (29. května 1911 – 26. listopadu 1992) byla norská misionářka v Číně.\n\nV mládí byla aktivní marxistka. Po konverzi ke křesťanství přijala povolání k misii v Číně, kde působila v letech 1938–1951. Poté, co se moci v Číně chopili komunisté a vyhnali misionáře, působila v utečeneckém táboře v Hongkongu. V roce 1955 založila nemocnici \"The Hope of Heaven\".\n\n"}
{"id": "213928", "url": "https://cs.wikipedia.org/wiki?curid=213928", "title": "Zeměpisná umístění v Řadě nešťastných příhod", "text": "Zeměpisná umístění v Řadě nešťastných příhod\n\nV řadě dětských knih \"Řada nešťastných příhod\" od Lemonyho Snicketa jsou různá vymyšlená zeměpisná místa, kde se příběhy odehrávaly. \n\nVnitrozemí je vymyšlená oblast, obrovské neobydlené území, jež se objevuje v knihách \"Zákeřná nemocnice\" a \"Masožravý lunapark\". Tato oblast je známá svými velkolepými inkoustově modrými západy slunce. Sourozenci Baudelairovi si vzpomněli, že si vždycky přáli Vnitrozemí vidět. Jejich rodiče jim dokonce slíbili, že se sem s nimi vypraví na výlet. \nVe Vnitrozemí se nachází Lunapark Caligari, což je jediné zajímavé místo v této oblasti. U Lunaparku Caligari končí Zřídkavá cesta.\n\nNedílné pohoří je vymyšlené horské pásmo objevující se v knize \"Ledová stěna\". Poprvé se o něm zmínil Jerome Squalor v knize \"Nouzový výtah\", když sourozencům Baudelairovým vyprávěl o svém výletě s jejich matkou na Obtížnou horu, která je nejvyšším vrcholem tohoto horského pásma. Právě na tuto horu každoročně vystupovali Sněžní pátrači, aby zde konali oslavy falešného jara.\nVysoko v Nedílném pohoří bylo umístěno ústředí D. P., což bylo předposlední bezpečné místo členů této záhadné organizace. Další, poslední, bezpečné místo představoval Hotel Rozuzlení. Poté co Muž s vousy ale bez vlasů a Žena s vlasy ale bez vousů ústředí D. P. vypálili, byla záhadná cukřenka vyhozena z okna do \"Posedlé říčky\". Tak se dostala z Nedílného pohoří do moře.\n\nHorské pásmo je domovem pro sněžné muchničky, lvy a posedlé pstruhy, kteří žijí v Posedlé říčce. \n\nPo horském pásmu se velmi obtížně leze, neboť je tvořeno strmými svahy a jakýmisi náhorními plošinami, jež jsou navzájem poskládány tak, že jakoby tvoří jakési schodiště. Pohoří je velmi chladné, zvláště v průběhu zimy a falešného jara. Počasí s častými vichřicemi a sněhovými bouřemi brání při šplhání po strmých srázech. Mezi Sněžnými pátrači vedenými Brucem se skrývá třetí z Quagmireových trojčat Quigley. Nachází se mezi nimi také děsná Carmelita Spatsová.\n\nGorgonská sluj je vymyšlená podmořská jeskyně v knize \"Ponurá sluj\". Sluj se nachází pod Anwhistleovou základnou, která je s podmořskou jeskyní spojena svislými chodbami. \n\nJméno \"gorgonská\" má zřejmou souvislost se strašlivými stvořeními z řecké mytologie Gorgonami. Zásluhu na tom dozajista má přítomnosti smrtelně jedovaté houby medúzovitého mycelia v jeskyni. Medúsa byla dcera řeckého mořského boha.\n\nSourozenci Baudelairovi doprovázeni Fionou navštíví sluj, protože věří, že by se v ní mohla nacházet ona záhadná cukřenka, kterou sem mohl zanést podmořský proud. Cukřenku sice nenajdou, místo ní však objeví jiné věci, jež mořský proud do Gorgonské sluje zanesl a které se jim později stanou užitečné. Při návštěvě sluje se Sunny Baudelairová infikovala spory jedovatého Medúzovitého mycelia."}
{"id": "213929", "url": "https://cs.wikipedia.org/wiki?curid=213929", "title": "Machina II/The Friends &amp; Enemies of Modern Music", "text": "Machina II/The Friends &amp; Enemies of Modern Music\n\nMACHINA II/The Friends & Enemies of Modern Music je album, které Billy Corgan vydal po rozpadu The Smashing Pumpkins, a to pouze po internetu v podobě 3 EP disků, na němž se nacházejí B-strany a alternativní verze skladeb z Machina/The Machines of God a jednoho LP se samotným albem. Billy se rozhodl je rozeslat svým nejvěrnějším fandům, aby je rozšířili po internetu, protože se jeho vydavatelská společnost rozhodla po neúspěchu Machiny ukončit spolupráci.\n\n1. EP (CR-01\n\n2. EP (CR-02)\n\n3. EP (CR-03)\n\nLP (CR-04)\n\n"}
{"id": "213932", "url": "https://cs.wikipedia.org/wiki?curid=213932", "title": "VIP", "text": "VIP\n\nVIP je zkratka z angličtiny. Znamená „very important person“, v překladu „velmi důležitá osoba“.\n\nLidem označeným jako VIP jsou určeny lepší služby a péče, případně mají přístup do pro širší veřejnost nepřístupných akcí (např. „VIP večírky“) nebo prostor. S touto zkratkou je nejčastěji možné se setkat na jmenovkách, pozvánkách a propustkách. Tato zkratka byla poprvé používána mezi lety 1940-1945 v Royal Air Force. Jako VIP bývají často označováni herci, zpěváci, moderátoři, modelky, politici atd.\n\nPrivilegovaný status VIP může také vyplývat z kontextu a být časově omezený. Člověk může požívat VIP statusu například zakoupením speciální (obvykle dražší) VIP vstupenky, vyšší třídy letenky, případně díky známosti a momentálnímu doporučení jiného VIP. To však neznamená, že by byl obecně považován za velmi důležitou osobu na jiných akcích a při jiných příležitostech.\n"}
{"id": "213934", "url": "https://cs.wikipedia.org/wiki?curid=213934", "title": "Oahu", "text": "Oahu\n\nOahu (havajsky \"O'ahu\") je třetí největší a zdaleka nejlidnatější z osmi hlavních Havajských ostrovů, které se nacházejí v severovýchodní části Tichého oceánu. Rozloha ostrova činí 1545 km² a žije na něm asi 953 tisíc obyvatel (odhad z roku 2010), což jsou asi 2/3 populace celého souostroví. Oahu je částí státu Havaj, který je 50. spolkovým státem Spojených států amerických. Na ostrově Oahu leží Honolulu, hlavní a největší město celého souostroví.\n\nV Honolulu se nachází pláž Waikiki. V blízkosti je Pearl Harbor s památníkem USS Arizona a Hanauma Bay. V Honolulu se narodil bývalý americký prezident Barack Obama.\n\nMezi zajímavosti ostrova patří např. to, že se zde natáčely seriály Ztraceni a Hawaii Five-0. Ostrov Oahu také posloužil společnosti Eden Games jako předloha pro jejich závodní hru Test Drive Unlimited, ve které bylo Oahu do detailu vymodelováno.\n"}
{"id": "213936", "url": "https://cs.wikipedia.org/wiki?curid=213936", "title": "Lukáš Kohout", "text": "Lukáš Kohout\n\nLukáš Kohout (* 27. srpna 1983 Most) je český podvodník, mystifikátor a politik. V roce 1998 vstoupil do organizace Mladých sociálních demokratů ve Varnsdorfu. Později se přesunul do pražské US-DEU, kde se vydával za asistenta Hany Marvanové a novináře. Vstoupil ve známost tím, že roce 2002 cestoval jako falešný asistent předsedy Valného shromáždění OSN Jana Kavana na zfalšované objednávky vystavené jménem sněmovny letadlem po celém světě. Později se také v roce 2011 stal vůdčí postavou protiromského hnutí ve Varnsdorfu.\nLukáš Kohout je vyučený číšník, resp. kuchař.\n\nPůsobit v politické sféře podle Lidových novin Lukáš Kohout začal vstupem do organizace Mladých sociálních demokratů ve Varnsdorfu. Později se přesunul do Prahy, kde si získal důvěru US-DEU, do jejíhož parlamentního klubu měl přístup.\n\nVystupoval jako asistent Hany Marvanové - s jejím vědomím - při jednání v Lidovém domě s vedením US-DEU, kam ji doprovázel.\n\nNeoprávněně vystupoval jako vedoucí kanceláře a mluvčí Jana Kavana a jako zprostředkovatel extrémně levných cest do zahraničí pro pravicové i levicové politiky. V rámci této činnosti se sám také účastnil mnoha výletů, například do Thajska, na Maledivy a do Jihoafrické republiky. Jménem předsedy Valného shromáždění OSN Jana Kavana objednal cestu VIP tryskového letadla na Srí Lanku. Letadlo ale nedostalo povolení k přeletu nad Indií a následně byl podvod odhalen. Po vypuknutí skandálu se objevily spekulace, že jeho motivací bylo Kavana zdiskreditovat.\n\nPolicie ani civilní kontrarozvědka jeho podvodné jednání včas nezjistily přesto, že se pohyboval v těsné blízkosti čelních českých politiků a prošel pohraničním odbavením jako údajný asistent předsedy VS OSN, aniž by měl diplomatický pas.\n\nPři koaličních rozhovorech v roce 2002 se představoval jako asistent Hany Marvanové, pražského zastupitele Hvížďaly nebo klubu Unie svobody. Politikům zase tvrdil, že je novinářem.\n\nNa podzim 2002 při komunistických demonstracích proti NATO vyvolával Kohout se dvěma společníky konflikty s demonstranty i s policisty. Kohout byl policisty legitimován a vykázán. Obdobně Kohout vyvolával téhož roku konflikty i na demonstraci anarchistů proti NATO.\n\nNa demonstraci Národní strany v roce 2002 se Kohout podle Kotrby z Britských listů velmi přátelsky bavil s pravicovým extremistou Janem Kopalem.\n\nByl přistižen, jak jezdil s modrým výstražným majákem a policistům tvrdil, že veze ministra.\n\nParkoval se zneužitou kartou ministerstva zahraničí lidoveckého politika Cyrila Svobody.\n\nV roce 2004 se vydával za mluvčího technoparty CzechTek.\n\nU některých jeho činů mu asistoval například redaktor deníků Super a Šíp Josef Smola.\n\nV lednu 2006 Kohout tvrdil, že zakládá pravicovou stranu s názvem Směr. Tvrdil, že ve volební kampani se zaměří na lidi do 25 let, a program obsahoval legalizaci marihuany.\n\nV únoru 2014 Kohout vstoupil do svazku manželského s Michaelou Havelkovou (37). Svatbu měli v obci Hamr na jezeře. O sňatku informoval deník Aha.\n\nVe volbách do Evropského parlamentu v roce 2014 kandidoval na 3. místě kandidátky strany Aktiv nezávislých občanů, ale neuspěl (ANEO získal pouze 0,08 % hlasů a do EP se nedostal).\n\nV roce 2003, po propuknutí skandálu, byl spolu s ním obviněn i vedoucí tiskového oddělení Ministerstva práce a sociálních věcí Vladimír Vokál, toho však na podzim 2005 soud osvobodil, protože se nepodařilo prokázat, že by o podvodech věděl.\n\nCestou na Srí Lanku ve VIP letadle, při jejímž objednávání se Kohout vydával za vedoucího kanceláře předsedy Valného shromáždění OSN Jana Kavana, způsobil škodu, která byla vyčíslena na 2,6 miliónu korun. Prohlašoval, že ji po dohodě s věřiteli nahradí, přičemž si na úhradu chtěl půjčit v bance.\n\nObvodní soud pro Prahu 1 v září 2005 vynesl rozsudek, jímž ho odsoudil ke 2 rokům vězení s podmínečným odkladem na pět let. Trestní rozsudek mu však uložil náhradu pouze ve výši 130 tisíc a další poškozené odkázal na občanskoprávní řízení. Státní zástupce se proti rozsudku odvolal a požadoval přísnější trest.\n\nÚdajně se Kohout chystá napsat knihu o volebních kampaních politických stran. Vydavatelem má být dceřiná společnost německého koncernu Bertelsmann AG a kniha by měla nést název „Létající Čestmír Jana Kavana“, podle Blesku „Létající Čestmír Poslanecké sněmovny“.\n\nKniha, kterou s ním sepsala advokátka Klára Samková-Veselá pod názvem \"Falešný asistent na křídlech Parlamentu\", byla vydána roku 2006.\n\nPříběh Lukáše Kohouta mírně inspiroval tvůrce filmu \"Bobule\" (2008) při vykreslování hlavní postavy.\n\n"}
{"id": "213937", "url": "https://cs.wikipedia.org/wiki?curid=213937", "title": "Zeitgeist", "text": "Zeitgeist\n\nZeitgeist je šesté oficiální album The Smashing Pumpkins, které vzniklo po je jejich rozpadu roku 2000. Billy Corgan a Jimmy Chamberlin se spojili s novými členy Jeffem Schroederem a Ginger Reyes, kteří vystřídali bývalé členy kapely. Album vyšlo 10. července 2007, poté se kapela vydala na světové turné. První singl \"Tarantula\" vyšel 22. května 2007.\n\n\n"}
