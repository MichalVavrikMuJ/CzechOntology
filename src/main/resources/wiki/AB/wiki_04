{"id": "85517", "url": "https://cs.wikipedia.org/wiki?curid=85517", "title": "Muzeum Vysočiny Třebíč", "text": "Muzeum Vysočiny Třebíč\n\nMuzeum Vysočiny Třebíč je muzeum zřizované krajem Vysočina zejména pro území okresu Třebíč; pobočná pracoviště a expozice má v Třebíči, v Moravských Budějovicích a v Jemnici. V Třebíči muzeum sídlí v bývalém benediktinském klášteře, posléze přebudovaném na zámek. Proslulé je expozicí betlémů, dýmek, moravských vltavínů, minerálů a hornin. Zabývá se i historií Třebíčska, řemesel a dolování a každoročně organizuje zájmové akce \"Třebíčské kouření\", \"veletrh muzeí České republiky\" a vydává časopisecké publikace.\n\nMuzeum v Třebíči sídlí v bývalém valdštejnském zámku, který byl v 16. století přestavěn z kláštera benediktinů. Další pobočka je v Moravských Budějovicích, zde jsou pro potřeby muzea upraveny prostory zámku v Moravských Budějovicích a také prostory Masných krámů. V prostorách zámku sídlí administrativa a expozice řemesel městských, expozice řemesel starších a také expozice z historie Moravských Budějovic, v prostorách Masných krámů se nachází expozice venkovských řemesel. Poslední pobočka se nachází v Jemnici na náměstí Svobody a provozuje expozice o dějinách Jemnice a o dolování nerostných surovin.\n\nMuzeum bylo do roku 2004 zřizováno samo sebou, od roku 2004 je příspěvkovou organizací Kraje Vysočina.\n\nEtnografové z Muzea Vysočiny Třebíč se zapojili do přeshraničního projektu, který po tři roky (mezi lety 2018 a 2020) zkoumá tradiční stravu a pokrmy.\n\nMuzeum Vysočiny Třebíč je přímým pokračovatelem muzejní tradice ve městě Třebíči. Jeho historie se počíná v roce 1898. To byl z podnětu prof. Františka Doležala, prvního kustoda, založen \"Muzejní spolek v Třebíči\". Tou dobou už Doležal pečoval o velké množství předmětů, které byly předtím shromážděny pro místní národopisnou výstavu (říjen 1894).\n\nMuzeum se dlouho potýkalo s nedostatkem vhodných prostor. Do roku 1913 sídlilo v budově starého chudobince v ulici Sirotčí č. 75 na Jejkově. Poté se přesunulo do budovy č. 103 na Karlově náměstí, jako depozitář přitom částečně sloužil i pivovar. V roce 1918 muzeum získalo další dvě místnosti v tomtéž domě na náměstí. Počet sbírkových předmětů stoupal; roku 1926 to bylo již 3000 kusů. Později muzeum převzalo i sbírku zaniklého \"Průmyslového musea pro jihozápadní část Markrabství Moravského v Třebíči\", založeného roku 1903.\n\nV budově na Karlově náměstí muzeum zůstalo až do druhé světové války. Prostory sloužící muzeu musely být vyklizeny. Sbírkové předměty proto byly uloženy do beden a ty přepraveny na zámek. Tam už zůstaly, neboť zámek byl konfiskován. Muzejní sbírka se současně podstatně rozrostla o mobiliář zámeckého konfiskátu a o majetek vystěhovalých židovských a německých rodin.\n\nV roce 1953 předalo město správu muzea okresnímu národnímu výboru; muzeum se stalo jeho zařízením. V roce 1956 stanul v jeho čele Antonín Bartušek. Vzniklo \"Západomoravské muzeum\" (užívanou a zažitou zkratkou bylo \"ZMM\"). Tou dobou bylo třebíčské muzeum se svou sbírkou čítající 40 000 kusů předmětů a s knihovnou o 30 000 svazcích největším muzeem západní Moravy a Jihlavského kraje. Toto byl jeden z argumentů pro tvrzení, které Antonín Bartušek zastával a které vyplývá z historie města, zejména jeho ambicí, že „Třebíč byla vždy přirozeným centrem západní Moravy“ V lednu 1957 byly v zámku zahájeny práce, které přizpůsobovaly jeho prostory požadavkům provozu muzea.\n\nOd roku 2003 nese muzeum název \"Muzeum Vysočiny Třebíč\". Během roku 2009 byly přizpůsobovány muzeu prostory bývalého středního odborného učiliště na Kosmákově ulici, pod záštitou kraje Vysočina proběhla rekonstrukce za cenu 42 milionů. Tato rekonstrukce dosáhla čestného uznáni v architektonické soutěži \"Stavba Vysočiny\". V těchto prostorách budou nově umístěny depozitáře muzea, studijní a knihovní prostory a také provizorně provozní služby knihovny. Od 1. září 2010 do 23. listopadu 2013 byla pobočka muzea na třebíčském zámku uzavřena. V roce 2010 bylo zahájeno stěhování expozic do depozitáře. V rámci projektu EU s názvem \"Zámek Třebíč – modernizace zámku a zpřístupnění nových expozic\" dojde během tří let rekonstrukce s náklady 186 milionů korun k úpravám dispozic a prohlídkových tras zámku. Byly připraveny nové prohlídkové okruhy pod názvy \"Svět neživé přírody\", \"Svět portálů a bran\", \"Lidé.Místa.Osudy.\" a \"Valdštejnové na Třebíči\". Hlavním scenáristou nové tváře muzea je Michal Stehlík. Pravidelný provoz muzeum zahájilo 26. listopadu, první víkend po opětovném opatření proběhly dny otevřených dveří.\n\nMuzeum se pravidelně účastní Muzejních nocí, často připravuje speciální prohlídky či podobné akce. V roce 2015 došlo k rozsáhlé rekonstrukci prostor zámku v Třebíči, kdy tak muzeum Vysočiny umožnilo přístup handicapovaným, byly nainstalovány ližiny či výtahová plošina. Byly připraveny popisky v Braillově písmu pro zrakově postižené návštěvníky a byla připravena indukční smyčka v Kamenném sále a jsou chystány tablety s průvodcovskými videi pro neslyšící. V roce 2016 bylo muzeum nominováno na cenu Emya 2016 (Evropské muzeum roku), kdy pak získalo certifikát Nominee Emya 2016. V dubnu 2016 byla podepsána smlouva o spolupráci mezi Muzeem Vysočiny v Třebíči a Muzeem betlémů ve Vösendorfu v Dolním Rakousku. První spolupráce proběhla již v letech 2011 a 2012, kdy v Malovaném domě byly vystaveny betlémy na výstavě Česko-rakouské betlémy. Součástí spolupráce je propůjčení putovní výstavy betlémů do muzea v Dolním Rakousku, také došlo k rekonstrukci betlému ve specializované dílně v Muzeu betlémů. V červnu 2016 došlo také k podepsání dohody o spolupráci na roky 2017 a 2018. V roce 2017 třebíčský historik a spisovatel Jan Dočekal daroval svůj archiv muzeu v Třebíči. Usoudil, že dosáhl věku, kdy už nemusí archiv mít pouze v soukromí. V roce 2017 byla v prostorách muzea otevřena galerie Tympanon, kdy první výstavou byla výstava obrazů a ilustrací Josefa Kremláčka k jeho nedožitým osmdesátinám.\n\nPo smrti kustoda Františka Doležela v roce 1928 mělo být ve fondu muzea na 10 000 předmětů. Nejpočetněji měla být vybavena sbírka staročeského skla, porcelánu, moravské keramiky, cínového nádobí a dalších předmětů denní potřeby. Další expozice byly zastoupeny vykládaným nábytkem, starých tradičních krojů a také malovaných svatých obrazů. Bylo též zachováno mnoho obrazů, soch či relikviářů z kostelů, ve vitrínách či knihovnách byly uloženy i staré či nové tisky, fotografie Třebíče, rukopisy a další literatura. Již v tuto dobu byly ukládány a zvláštní pozornost byla věnována betlémářství. Tradičně v období vánočních svátků bývá otevřena výstava betlémů, v roce 2015 byla pořádána ve spolupráci s Muzeem Vysočiny v Jihlavě a Hornickým muzeem v Příbrami a hlavním tahákem výstavy byl papírový betlém Adolfa Jelínka, který byl vystaven v Torontu v roce 1966 a lákal na expozici na svétové výstavě 1967 v Montréalu.\n\nStálá expozice v Třebíči prezentovala do uzavření před rekonstrukcí v roce 2010:\n\nStálé expozice byly doplňovány výstavami umělců a zapůjčenými sbírkami. V roce 2016 by měla být přebudována původní ledárna třebíčského zámku ve sklepení zámku, mělo by dojít k úpravám cestní sítě a probourání zdi směrem od Žerotínova náměstí. V ledárně by měly být umístěny kamenné prvky nalezené při rekonstrukci zámku a původní pískovcové části výzdoby baziliky sv. Prokopa. Výstavu by měly doplnit panely o historii ledárny a historii zámeckého příkopu. S úpravami se začne na jaře roku, dokončení je plánováno na léto roku 2016.\n\nV listopadu 2013 byla dokončena tříletá rekonstrukce muzejních prostor v třebíčském zámku, byly tedy nově připraveny expozice s názvy:\n\nPřipravují se rovněž i další výstavní akce, před Vánoci byly znovu vystaveny tradiční třebíčské betlémy. Muzeum v roce 2016 získalo darem od třebíčského umělce Zdeňka Štajnce 65 obrazů z jeho vlastní sbírky. Od 30. března 2017 jsou v zámecké konírně vystavena díla třebíčského malíře Františka Mertla. V zimě roku 2017 byla uvedena výstava rakouských betlémů, kdy tato vznikla ve spolupráci s 1. Niederösterreichisches Krippenmuseum Vösendorf, spolu s rakouskými betlémy je vystaven i betlém třebíčského řezbáře Eduarda Klause, který jej vyráběl právě při pobytu v Dolním Rakousku. V roce 2018 se plánují výstavy sopečné činnosti na Moravě a ve Slezsku, následně pak budou vystaveny grafiky Emanuela Ranného, následně pak také expozice týkající se výročí 100 let od počátku letectví na Třebíčsku a také budou opět vystaveny betlémy. V galerii Tympanon pak budou vystaveny díla Hynka Luňáka, Petra Bendy, Pavla Bezděčky a Miroslava Koupila. V roce 2018 proběhla výstava Tradiční lidová kultura v Kraji Vysočina. Od července do října 2018 se konala v konírně zámku výstava, která mapovala historii letectví v Třebíči a okolí. Na konci roku 2018 byla otevřena tradiční výstava betlémů, kdy bylo nově vystaveno 120 betlémů, z nichž 80 patří do soukromé sbírky Jarmily Svobodové ze Sivic. Vystaveny byly i betlémy z různých států jako např. ze Španělska, Číny, Filipín, Itálie, Izraele nebo Peru. V roce 2019 byla uvedena výstava o rodu Herzánů, následně bude uvedena výstava o životě Ladislava Nováka a výstava o životě Júlie a Igora Piačkových. V květnu roku 2019 byla v prostoru tzv. Předzámčí uvedena výstava prostorových instalací s tématikou sametové revoluce v roce 1989, nazvána je Sametová revoluce na půdě.\n\nV říjnu roku 2019 byla v galerii Tympanon uvedena výstava Jana Kafky, její název je Panoptikum svět aneb Už je tomu 180 let.\n\nRoku 2019 byla v areálu třebíčského zámku připravena ve spolupráci s Turistickým informačním centrem v areálu zámku nová prohlídková trasa pod názvem Příběh benediktinského opatství. Prochází okolím zámku, přes zahrady, příkop a kolem Baziliky.\n\nStálá expozice v Moravských Budějovicích se věnuje:\n\nStálá expozice v Jemnici se týká:\n\nSoučástí depozitáře muzea na Kosmákově ul. v Třebíči je knihovna, která je specializována na regionální literaturu, fond regionální literatury obsahuje více než 5 tisíc svazků. Součástí jsou i sbírky knih vydavatelství Jindřicha Lorenze, sbírka prací Vítězslava Nezvala a mnohé další regionálně cenné svazky. Součástí knihovny je i sbírka rukopisů a starých tisků. Stejně tak se od doby zřízení oddělení tradiční lidové kultury se rozšiřuje sbírka etnologie a etnografie a to zaměřený primárně na oblást Horácka a Podhorácka. Knihovna poskytuje v souladu s knihovním zákonem výpujční a další služby.\n\nMuzeum Vysočiny Třebíč se zapojuje i do programu festivalu muzejních nocí.\n\nTřebíčské kouření je soutěž v pomalém kouření dýmek. Koná se od roku 1996. Pořádá ji \"Asociace dýmkařských klubů České republiky\" ve spolupráci s Muzeem Vysočina Třebíč. Od roku 2009 se soutěž koná v dalešickém pivovaru. V pravidlech soutěže jsou formule o tom, že soutěžící si donesou vlastní dýmku a pořadatel jim odváží 3 gramy soutěžního tabáku.\n\nVeletrhy muzeí České republiky se v Třebíči konají od roku 1996. Jako každý veletrh i tento dává vystavovatelům možnost prezentovat svou činnost, navazovat kontakty, diskutovat o společných zájmech a problémech v rovině formální (odborné semináře) i neformální. V roce 2019 na veletrhu muzeí Muzeum spolupracovalo i se sdružením Chaloupky.\n\nDějepravné soutěžení je další ze stálých akcí muzea. Koná se od roku 2004, a to na jaře. Této soutěže se účastní družstva žáků základních škol z Třebíče a obcí a měst a obcí v jejím okolí. Soutěž je dobově vypravena a je tematická. Tématem např. bylo „husitské hnutí v zemích koruny české“ (2005), „Císař Rudolf II. na českém trůně“ (2006), „Karel IV. – Táta vlasti“ (2007), „Kde domov můj? aneb české země za první republiky“ (2008).\n\nV roce 2016 došlo ve spolupráci s Etnologickým ústavem Akademie věd České republiky k vydání sbírky lidových písní z Podorácka. V knize je uvedeno celkem 308 lidových písní.\n\n\n"}
{"id": "85518", "url": "https://cs.wikipedia.org/wiki?curid=85518", "title": "Západočeský seniorát", "text": "Západočeský seniorát\n\nZápadočeský seniorát je seniorát Českobratrské církve evangelické, zahrnuje evangelické sbory v západních Čechách.\n\nV jeho čele stojí senior Miroslav Hamari, farář v Korandově sboru v Plzni, a seniorátní kurátor Josef Beneš a jejich náměstci Jan Satke a David Braha.\n\nRozloha seniorátu je 10 306 km², zahrnuje 23 sborů, které mají dohromady 5605 členů (k 10. 1. 2017). \n\n"}
{"id": "85519", "url": "https://cs.wikipedia.org/wiki?curid=85519", "title": "Horácký seniorát", "text": "Horácký seniorát\n\nHorácký seniorát je seniorát Českobratrské církve evangelické, zahrnuje evangelické sbory z části Českomoravské vrchoviny.\n\nV jeho čele stojí senior Jan Keřkovský, farář v Jihlavě, a seniorátní kurátor Radek Černý a jejich náměstci Zdeněk Šorm a Dana Konvalinková.\n\nRozloha seniorátu je 6491 km², zahrnuje 15 sborů, které mají dohromady 4708 členů (k 12. 12. 2016).\n\n"}
{"id": "85522", "url": "https://cs.wikipedia.org/wiki?curid=85522", "title": "Poličský seniorát", "text": "Poličský seniorát\n\nPoličský seniorát je seniorát Českobratrské církve evangelické, zahrnuje evangelické sbory z části Českomoravské vrchoviny (Žďárské vrchy). Vznikl v roce 1928 odštěpením některých sborů z Chrudimského seniorátu.\n\nV jeho čele stojí senior Marek Vanča, farář v Krucemburku, a seniorátní kurátorka Jana Brahová a jejich náměstci Jiří Tengler a Jiří Pražan.\n\nRozloha seniorátu je 1010 km², zahrnuje 9 sborů, které mají dohromady 3724 členů (k 28. 6. 2017).\n\n\n"}
{"id": "85524", "url": "https://cs.wikipedia.org/wiki?curid=85524", "title": "Chrudimský seniorát", "text": "Chrudimský seniorát\n\nChrudimský seniorát je seniorát Českobratrské církve evangelické, zahrnuje evangelické sbory z části východních Čech.\n\nV jeho čele stojí senior Jakub Keller, farář v Horní Čermné, a seniorátní kurátor Milan Chyba a jejich náměstci Jan Plecháček a Jan Horák.\n\nRozloha seniorátu je 3338 km², zahrnuje 24 sborů, které mají dohromady 5784 členů (k 13. 12. 2016).\n\n\n"}
{"id": "85526", "url": "https://cs.wikipedia.org/wiki?curid=85526", "title": "Královéhradecký seniorát", "text": "Královéhradecký seniorát\n\nKrálovéhradecký seniorát je seniorát Českobratrské církve evangelické, zahrnuje evangelické sbory z části východních Čech.\n\nV jeho čele stojí senior Michal Kitta, farář v Hronově, a seniorátní kurátor Vladimír Pavlíček a jejich náměstci Tomáš Molnár a Hana Pojezdná.\n\nRozloha seniorátu činí 4998 km², zahrnuje 16 sborů, které mají dohromady 3239 členů (k 31. 12. 2015).\n\n"}
{"id": "85528", "url": "https://cs.wikipedia.org/wiki?curid=85528", "title": "Liberecký seniorát", "text": "Liberecký seniorát\n\nLiberecký seniorát je seniorát Českobratrské církve evangelické, který zahrnuje evangelické sbory ze severních Čech.\n\nV jeho čele stojí senior Filip Susa, farář v Liberci, a seniorátní kurátor Jiří Kužel a jejich náměstci Jakub Hála a Marta Binková.\n\nRozloha seniorátu je 3798 km², zahrnuje 9 sborů, které mají dohromady 1358 členů (k 26. 3. 2015).\n\n"}
{"id": "85529", "url": "https://cs.wikipedia.org/wiki?curid=85529", "title": "Ústecký seniorát", "text": "Ústecký seniorát\n\nÚstecký seniorát je seniorát Českobratrské církve evangelické, zahrnuje evangelické sbory ze severozápadní části Čech.\n\nV jeho čele stojí senior Martina Vlková-Šeraková, farářka sboru v Chotiněvsi, a seniorátní kurátorka Vlasta Erdingerová a jejich náměstci f. Tomáš Matějovský a Alena Hálová.\n\nRozloha seniorátu je 4962 km², zahrnuje 14 sborů, které mají dohromady 1230 členů (údaje k 1. 1. 2017).\n\n"}
{"id": "85530", "url": "https://cs.wikipedia.org/wiki?curid=85530", "title": "Brněnský seniorát", "text": "Brněnský seniorát\n\nBrněnský seniorát je seniorát Českobratrské církve evangelické, zahrnuje evangelické sbory z jižní Moravy.\nRozloha seniorátu je 6339 km², zahrnuje 22 sborů, které mají dohromady 9618 členů (k 1. 12. 2016).\n\nV jeho čele stojí senior Jiří Gruber, farář sboru v Brně I, a seniorátní kurátor Miroslav Maňák a jejich náměstci Filip Keller a René Pikna.\n\n"}
{"id": "85533", "url": "https://cs.wikipedia.org/wiki?curid=85533", "title": "Východomoravský seniorát", "text": "Východomoravský seniorát\n\nVýchodomoravský seniorát je seniorát Českobratrské církve evangelické, zahrnuje evangelické sbory z východní Moravy.\n\nV jeho čele stojí senior Petr Pivoňka, farář sboru ve Zlíně, a seniorátní kurátor Ludvík Pastyřík a jejich náměstci Michal Vogl a Pavel Trusina.\n\nRozloha seniorátu je 4 910 km², zahrnuje 27 sborů a 21 kazatelských stanic, které mají dohromady 14660 členů (k 1. 8. 2019).\n\n"}
{"id": "85534", "url": "https://cs.wikipedia.org/wiki?curid=85534", "title": "Josip Broz Tito", "text": "Josip Broz Tito\n\nJosip Broz Tito (cyrilicí: Јосип Броз Тито; vlastním jménem Josip Broz; 7. května 1892, Kumrovec – 4. května 1980, Lublaň) byl prezident Socialistické federativní republiky Jugoslávie, předseda Svazu komunistů Jugoslávie, maršál Jugoslávie a vrchní velitel ozbrojených sil SFRJ a vůdce jugoslávského protinacistického odboje za druhé světové války. Po válce patřil mezi zakládající členy kominformy, po roztržce se Sovětským svazem stál při zrodu Hnutí nezúčastněných zemí, jehož hlavním představitelem byl až do své smrti.\n\nJosip Broz se narodil 7. května 1892 v Kumrovci (nyní Chorvatsko, na hranici se Slovinskem), náležejícím v té době Rakousko-Uhersku, v kraji zvaném Zagorje (Záhoří). Datum Titova narození se v různých dokumentech uvádí různě. V jednom z dokumentů z doby, kdy sloužil v rakousko-uherské armádě, se uvádí datum narození 25. května 1892. Již za druhé světové války bylo toto datum označeno jako významný den Titových narozenin. Dokonce Hitler na tento den v roce 1944 přikázal zaútočit na Drvar. Po válce byl kromě státní oslavy narozenin Josipa Broze tento den označen jako svátek „Den mládí“.\n\nJosip byl sedmým z patnácti dětí manželů Franja a Marie Brozových. Jeho otec, Franjo Broz, byl Chorvat, zatímco matka Marija (rozená Javeršeková) byla Slovinka. Podstatnou část svého dětství strávil s dědečkem z maminčiny strany v nedaleké slovinské Podsredě, v roce 1901 začal chodit do základní školy v Kumrovci a tuto čtyřletku ukončil v roce 1905. Následující dva roky pracoval jako rolník u strýce v Podsredě.\n\nV roce 1907 se z venkovského prostředí přestěhoval do vzdálenějšího Sisaku a chtěl se učit číšníkem. Brzy se však tohoto záměru vzdal a v letech 1907–1910 se vyučil zámečníkem. Během roku 1910 se v Sisaku nelegálně zakládaly odbory. Když se Broz vyučil, stal se zámečnickým pomocníkem. Odešel do Záhřebu, kde byl dva měsíce zaměstnán v zámečnické dílně u Haramine v Iliči. Brzy nato se Tito zapsal do svazu dělníků pracujících v hutnictví, a tím se také stal členem Sociálně demokratické strany Chorvatska a Slavonie.\n\nMěl velké problémy získat práci, a tak odjel do Lublaně a Terstu, posléze se vrátil do Záhřebu. Následoval téměř roční zaměstnanecký poměr v hutích v Kamniku ve Slovinsku. Poté se skupinou spolupracovníků z Kamniku odjel za lépe placenou prací do oceláren Kolben a Daněk v Jincích-Čenkově. Na místě se Jihoslované dozvěděli, že mají posloužit jako stávkokazi. Tuto roli odmítli, podpořili české zaměstnance a v podniku začali pracovat až poté, co vedení podniku přistoupilo na požadavky českých odborů. O tomto období panuje množství zkazek, podle některých se tehdy oženil s Češkou, s níž se v Čenkově seznámil v roce 1912. (Jasper Ridley, Tito, s.38). Další kratičkou zastávkou v pracovní kariéře byla Plzeň a Škodovy závody, pokračoval do Německa (Mnichov a Mannheim), kde pracoval pro automobilku Daimler a Benz.\nKoncem roku přijel ke svému staršímu bratrovi Martinovi (nar. 1884) , který bydlel v rodinném domku poblíž Vídně, a měl stálé zaměstnání u železnice. U stohoto bratra a jeho ženy strávil Josip několik měsíců, našel si zaměstnání jako mistr kovodělné výroby opět u Daimlera - Benze a dojížděl vlakem do Wiener Neustadtu (cca 60 km). O víkendech jezdil do Vídně, kde se mu velmi líbilo. Byl společensky aktivní, navštěvoval kurzy tance, šermu, zdokonaloval se v němčině. V oné době se měl i údajně podruhé oženit (Ridley, s. 40).\n\nV květnu 1913 dosáhl Josip jedenadvaceti let a byl povolán k povinné dvouleté službě do rakousko-uherské armády. Povolávací rozkaz obdržel v Kumrovci, nastoupit měl v Záhřebu. Po počátečních značných obtížích se v armádě osvědčil, během šesti měsíců byl povýšen (Vánoce 1913) do hodnosti seržanta a stal se nejmladším seržantem celé rakousko-uherské armády. V květnu roku 1914 v Budapešti získal stříbrnou medaili na soutěži rakousko-uherské armády v šermu. Byl také vynikajícím lyžařem.\n\nKdyž vypukla válka proti Srbsku bojoval na srbském bojišti od srpna do prosince roku 1914. V lednu 1915 byl jeho pluk převelen do Karpat bojovat proti Rusům. (Za jednu z vyhraných bitev měl být řádně vyznamenán, avšak nemohl se ceremoniálu zúčastnit, neboť tou dobou byl zajat. Později, při návštěvě Vídně v roce 1967, odmítl Tito dodatečné udělení medaile.)\n\nO velikonoční neděli 4. dubna 1915 (22. 3. podle ruského kalendáře) byl těžce raněn kopím a dostal se do ruského zajetí. Celých 13 měsíců ležel v nemocnici ve Svijažsku, malém městě blízko Kazaně, dva a půl tisíce kilometrů za linií fronty. Byl na pokraji smrti, neboť kopí se dvěma hroty těsně minulo srdce, k tomu dostal těžký zápal plic a tyfus. Přežil, čas rekonvalescence strávil studiem ruštiny a čtením ruských klasiků, Tolstého, Turgeněva, a dalších. Po uzdravení byl poslán o tisíc kilometrů dál na východ, do Kunguru, kde byl tábor německých, rakouských a maďarských válečných zajatců. Rusové Broze jmenovali velitelem tábora. Přesto pracoval, ač jako poddůstojník nebyl povinen, spolu s ostatními zajatci na opravě sibiřské železnice. Když v Petrohradě vypuklo Kerenského povstání a car abdikoval, morálka v ruské armádě klesla. Zhruba v té době se Broz mezi ruskými železničáři seznámil s bolševickými myšlenkami. Bez větších potíží unikl ze zajateckého tábora a jako černý pasažér se vlakem dostal do Petrohradu, kde se rychle ocitl ve víru dění. 16. a 17. července se účastní velikých demonstrací, které proti prozatímní vládě zorganizovali bolševici. Bolševici byli poraženi, Broz se pokusil uprchnout do Finska, ale byl dopaden a tři týdny vězněn v petrohradské petropavlovské pevnosti, poté nastoupil s vojenskou eskortou do vlaku a měl být dopraven opět do tábora v Kunguru.\n\nPodařilo se mu uprchnout, ne zcela objasněným způsobem se dostal do Omsku, kde se ihned přidal k bolševikům a vstoupil do rudých gard. Strávil zde tři roky, ovšem víceméně stranou největších řeží. V listopadu 1917 v Petrohradu zvítězili bolševici v čele s Leninem (\"Velká říjnová socialistická revoluce\".) Rudí dostali za úkol vyčistit Omsk a okolí jak od bílých, tak od československých legionářů. Došlo k tvrdým střetům. Když byl v červenci 1918 Omsk obsazen Štefánikovými legionáři, Broz se skryl v domě mladičké krásky Pelageji Belousové (zvané Polka). Poté se ukrýval na venkově, v kyrgyzské komunitě pracoval na opravě vodního mlýna. V listopadu 1919 se vrátil do Omska, vyhledal Pelageju a podle pravoslavné tradice se všemi starobylými rituály se s ní oženil. (Bylo mu sedmadvacet, Pelageji necelých šestnáct. Ve stejné době údajně vstoupil do komunistické strany, zdroje se však různí – jiná verze tvrdí, že se komunistou stal až po návratu do Záhřebu, viz níže.) Na jaře 1920 se vydal se svou těhotnou manželkou na dlouhou a strastiplnou cestu do své původní vlasti, přes Petrohrad, Štětín, Německo a Rakousko. Až v září 1920 dorazil domů – do Jugoslávie, která po první světové válce (po rozpadu Rakouska-Uherska) vznikla jako jeden z nových států. Oficiálně se jmenovala Království Srbů, Chorvatů a Slovinců (zkracováno Království SHS, 1918–1929).\n\nPo návratu do svého rodiště se Broz opět potýkal s nezaměstnaností. Země stejně jako celá poválečná Evropa prožívala hospodářský úpadek. V zemi stoupala obliba sociální demokracie, ta se však rozpadla na dvě frakce. Jedna z nich vstoupila do Kominterny, začala si říkat Komunistická strana Jugoslávie. Broz do ní vstoupil a už na podzim 1920, tj. ihned po návratu, se v Záhřebu zapojil do agitace a distribuce předvolebních materiálů. Komunisté dosáhli v celém království skvělých výsledků jak v komunálních volbách, tak ve volbách do Ústavodárného shromáždění. Stali se třetí nejsilnější stranou. Královský režim se ovšem z obav před vypuknutím podobného puče, k jakému došlo v Rusku, rozhodl komunistickou stranu zakázat. 31. prosince 1920 se v Záhřebu na výraz odporu proti tomuto rozhodnutí konaly rozsáhlé stávky a demonstrace, které byly tvrdě potlačeny. V srpnu 1921 byly mandáty všech komunistických poslanců úplně zrušeny. Komunistická propaganda byla pod trestem smrti zakázána. Broz přešel do ilegality.\n\nPočátkem roku 1921 přijal zaměstnání mimo obor (stárek ve mlýně) a rodina se na čtyři roky přestěhovala do obce Veliko Trojstvo u Bjelovaru. V březnu 1923 Broz a skupina jeho přátel z Velikého Trojstva navázali užší kontakt s komunistickou organizací v Bjelovaru, Broz se účastnil protistátních stranických schůzí a projevoval se jako výborný řečník. (Byl velmi populární, ale vyskytli se lidé, kteří ho měli za policejního agenta - provokatéra. Viz Riplay, s. 64.) Policie ho sledovala coby nebezpečného agitátora, přesto toto období jeho života patří ke klidnějším, i když se začalo kalit jeho rodinné štěstí. Jeho potomci měli smutný osud. První tři z pěti dětí zemřely ihned po porodu, čtvrté dítě, holčička Zlatica, zemřela ve dvou letech na záškrt, její smrt Broze těžce zasáhla. (Svému životopisci Dedijerovi řekl, že ji odnesl na hřbitov a zahrabal vlastníma rukama.) Přežilo jen páté dítě, syn Žarko, který zůstal jediným Titovým potomkem.\n\nV létě roku 1925 zemřel jeho zaměstnavatel, podnik převzal zeť, který o Broze kvůli jeho politické angažovanosti už nestál. A tak se ve svých třiatřiceti letech Broz rozhodl stát \"profesionálním revolucionářem\". Přestěhoval se do Kraljevice, a nastoupil jako kovodělník v docích, které fungovaly už od počátku 18. století. V Brozově době je vlastnil maďarský koncern, v němž měli podíly britští a francouzští výrobci zbraní. I při své práci na opravách torpédoborců královského námořnictva se Broz čile věnoval zejména odborářským aktivitám. Byl zvolen zástupcem odborů. V této pozici setrval po dobu jednoho roku. V létě 1926 se stal vůdcem stávky v docích, a 2. září dostal výpověď ze zaměstnání. Jako oficiální důvod výpovědi uvedl zaměstnavatel nadbytečnost.\n\nOdešel do Bělehradu a v říjnu 1926 našel práci v továrně na výrobu kolejových vozidel v Palance ve městě Smederevo. Opět šlo o podnik s francouzsko-britskou účastí, opět byl zvolen zástupcem dělníků, avšak už v březnu 1927 dostal hodinovou výpověď. Ztratil šanci na jakékoli zaměstnání, a tak strana rozhodla povýšit ho do funkce tajemníka odborového svazu kovodělníků pro záhřebskou oblast. Vrátil se do Záhřebu, za pár týdnů byl zvolen tajemníkem svazu pro celé Chorvatsko, což mu skýtalo nárok na skromný, ale dostačující plat. Policie ho stále sledovala, v červenci 1927 byl zatčen, spolu s několika druhy souzen v tajném procesu a odsouzen na čtyři měsíce nepodmíněně za členství v zakázané KSJ a za odborářské aktivity maskující prokomunistickou činnost. Po vypršení trestu Broz začal vystupovat pod jinými jmény a fyzicky se maskovat, většinou se vydával za dobře zaopatřeného technika ve strojírenském průmyslu, což obnášelo i nošení elegantních obleků, návštěvy drahých podniků, atp.\n\nV roce 1928 se po zavraždění chorvatského politika Stjepana Radiće prohloubila politická krize. Jugoslávská komunistická strana reagovala na atentát výzvami k masovým demonstracím. Byly distribuovány letáky, podepsané samotným Josipem Brozem. Broz se pohyboval v ilegalitě, především v Záhřebu, z módních kaváren velmi úspěšně řídil komunistické akce. Byl hledanou osobou, ale zázračně se mu dařilo unikat. Nepřespával víc než dvě tři noci na jednom místě, ale nakonec byl před vchodem do jednoho z tajných bytů zatčen: 4. srpna 1928. Stalo se tak na základě udání člověka, s nímž se měl v bytě setkat. V bytě bylo údajně nalezeno několik bomb (Broz to interpretoval jako policejní provokaci), soudnímu procesu, který se konal od 6. do 16. listopadu 1928, se proto říká “bombový proces”. Tři měsíce byl Broz držen ve vazbě a 16. 11. 1928 byl odsouzen na pět let nepodmíněně.\n\nTrest si odpykával v trestnicích v Lepoglavě (leden 1929 – červen 1931), v Mariboru (červen 1931 – listopad 1933) a posléze v Ogulinu. V trestnici zastával funkci mistra v elektrocentrále. Dařilo se mu navázat kontakt s komunisty v Záhřebu. Jako pomocník v elektrocentrále mu byl přidělen Moša Pijade, s kterým organizoval stranickou skupinu. Svůj čas ve vězení v Mariboru strávil Broz studiem a spoluprací s dalšími komunisty.\n\nKomunisté byli v nelibosti dvora od začátku monarchie, v lednu 1929 však represe ještě zesílily. 6. ledna 1929 provedl král Alexandr puč a nastolil královskou diktaturu. (3. 10. 1929 byl název Království SHS změněn na Království Jugoslávie). Pod nátlakem absolutistického režimu byla komunistická strana, podobně jako některé další strany v tehdejším státě, téměř zničena. Být komunistou bylo v této době velmi nebezpečné. Členská základna, dosahující kdysi desetitisíců, se zredukovala na zhruba tisíc členů. Řada komunistických vůdců uprchla do zahraničí. Velká hospodářská krize velmi zhoršila celkové životní podmínky obyvatel Království Jugoslávie. Přispělo to k polarizaci názorů v křehce fungující jugoslávské společnosti a v dalších letech to komunistům pomohlo k vzestupu.\n\n16. března 1934 Broz opustil věznici v Ogulinu. Bylo mu nařízeno odebrat se do rodného Kumrovce, neopouštět ves a každý den se hlásit na policejní stanici. V obci byl přijat velmi vřele, jediný, kdo proti němu v kázáních brojil a nazýval ho antikristem, byl místní kněz Marcel Novak (ani jednomu z nich to ale nebránilo hrát spolu po večerech poker). V domácím vězení nezůstal Broz dlouho. S falešnými dokumenty a změněnou identitou se vrátil k politické práci „profesionálního revolucionáře“. Působil hlavně v Záhřebu, ve stranických kruzích používal již v té době jméno \"Tito\" (jak sám tvrdil, je to často se vyskytující přezdívka u mužů v okolí Kumrovce v chorvatském Záhoří a nemá žádný význam – Jasper Ridley, Tito, s. 94). Později, při práci v Kominterně, byl znám jako \"Walter\".\n\nByl zvolen za člena Oblastního svazu KSJ pro Chorvatsko. Strana, v předchozích letech zdecimovaná, se postupně vzchopila a kolem roku 1934 začala opět vzkvétat. Ústřední výbor KSJ od roku 1929 sídlil ve Vídni, kam se Broz v červenci 1934 vydal. Zde byl také ustanoven za člena politbyra Ústředního výboru komunistické strany.\n\nV Lublani se 25. prosince 1934 konala IV. stranická konference pro celou Jugoslávii. I když se ji účastnilo jen 11 delegátů, byl zvolen nový Ústřední výbor, ve kterém delegáti prosadili právě Broze. V lednu 1935 odjel Tito do Moskvy. Tam se stal členem balkánského sekretariátu Kominterny (BSK) a referentem pro Jugoslávii. Zde se také seznámil s Edvardem Kardeljem, který byl až do konce svého života Titovým nejbližším přítelem a spolupracovníkem.\n\nV červenci a srpnu 1935 se v Moskvě konal VII. sjezd Kominterny, na němž byl Broz delegáty prosazen za člena politbyra. Koncem roku 1936 se vrátil do Jugoslávie, kde se mezitím odehrálo ohromné masové zatýkání komunistů. Mezi několika málo nezatčenými byl i Milovan Djilas, jeden z blízkých Titových spolupracovníků (pozdější jugoslávský disident a odpůrce Titova režimu). V Bělehradě zůstali na svobodě také Aleksandar Ranković a Ivo Lola Ribar, který se brzy seznámil s Brozem.\n\nV roce 1937 Broz připravoval půdu pro vznik Komunistické strany Chorvatska, jež byla založena poblíž Samoboru 1.–2. srpna 1937. Ze strany Kominterny šlo o úlitbu rostoucímu chorvatskému separatismu. V letech 1936–1940 Tito často cestoval do Moskvy, Vídně a Paříže. V tomto období se stával stále více známým pod přezdívkou Tito, a v kruhu nejbližších spolupracovníků, většinou o 15–20 let mladších, se mu říkalo „Stari“. Během roku 1937 Broz několikrát navštívil Paříž, kde se podílel na přemisťování dobrovolníků do Španělska.\n\nRoku 1937 byl generální tajemník KSJ Milan Gorkić pozván do Moskvy. Hned po příjezdu byl zatčen a po měsících vyslýchání zastřelen NKVD. Titovi se podařilo Stalinovy čistky, během nichž NKVD zatklo, popravilo či odklidilo kolem stovky jugoslávských komunistů, přežít, i když i on se v roce 1938 musel očišťovat z nařčení z trockismu. (Jaspers, s.116–118. Údajně mu pomohlo přátelství s Dimitrovem a Pieckem, a také napětí v době sudetské krize. Jeho první a druhá žena však byly vězněny.) Podle oficiální jugoslávské historiografie v dobách SFRJ následně Tito převzal odpovědnost za vedení KSJ již v témže roce. Oficiálně se stal generálním sekretářem strany až roku 1939. Pod jeho vedením došlo ke konsolidaci strany a značně se zvýšil počet členů (během roku a půl z 1 500 na dvojnásobek). Tito využil celé řady zkušeností získaných během pobytů v Moskvě. Nárůst zaznamenal rovněž Svaz komunistické mládeže. Postavení KSJ vůči Kominterně se zlepšilo v době mnichovských událostí. Když vrcholila sudetská krize, komunisté se víceméně na celé planetě, i v SSSR, postavili za Československo. V Jugoslávii se před československé velvyslanectví v Bělehradě dostavily tisíce dobrovolníků (nejen komunistů či levicově orientovaných občanů, ale i srbských nacionalistů a vojáků srbské armády z první světové války, J. Ridley, s. 119), kteří chtěli jít Československu na pomoc. Po podpisu Mnichovské dohody byli odesláni domů.\n\nKSJ byla sice pořád zmítána vnitrostranickými čistkami a různými pohledy na Sovětský svaz, začala se však pokoušet sjednocovat protihitlerovsky smýšlející jedince bez ohledu na jejich stranickou příslušnost, a také, oproti roku 1937 (kdy se KS Chorvatska snažila o národní postup), silněji zdůrazňovat nutnost jednotného postupu na území celé Jugoslávie. Dostávala se do ještě ostřejšího střetu s vládou místodržitele prince Pavla, který se začal klonit ke spojenectví s Hitlerem. Britský vyslanec v Jugoslávii s potěšením konstatoval, že princ Pavel „začíná k Německu vzhlížet jako k baště antibolševismu“ a bylo by mu milejší „vidět Jugoslávii pod německou nadvládou, než napadenou Itálií přes Albánii či nechanou na pospas libovůli komunistů“ (Ridley, s. 122).\n\nNěmecko-ruský pakt podepsaný mezi Molotovem a Ribbentropem v Moskvě způsobil na mezinárodní scéně šok, mnoho západoevropských komunistů vystoupilo ze strany. Tito se o paktu o neútočení mezi SSSR a Německem dozvěděl na palubě sovětské lodi Sibir, při cestě z francouzského Le Havru do Leningradu. Než přicestoval Tito počátkem září do Moskvy, vyhlásily Anglie s Francií Německu válku, Sověti dle paktu zůstali neutrální. V Moskvě na schůzi vůdců zahraničních stran Kominterny pronesl Tito prohlášení, které chtěl prosadit pro Jugoslávii. Vyzýval lid jednotné Jugoslávie, aby byl připraven čelit případnému útoku italských či německých fašistů proti své zemi. Zůstal naprosto osamocený, představitelé ostatních komunistických stran se stáhli, a v samotné Jugoslávii zorganizoval mladý komunista Alexandr Ranković a jeho přitel Đilas ilegální demonstraci na protest proti nehorázným cenám živobytí a proti snahám imperialistických vlád Anglie a Francie zatáhnout Jugoslávii do své války (konala se v prosinci 1938, Tito byl stále v Moskvě). Mezi komunisty propukly ostré názorové rozmíšky o povaze války, ale celá země byla zmítána hlubokými rozepřemi, v srpnu 1939 byla sestavena nová jugoslávská vláda, antibolševická a proněmecká. Chorvatsko získalo větší míru samostatnosti, policejní represálie proti komunistům tam brzy byly mnohem ostřejší než v Srbsku. V Lepoglavě byl zřízen koncentrační tábor pro komunistické živly.\n\nNa V. celonárodní konferenci KSJ, která se v tajnosti konala v Záhřebu, od 17. do 19. října 1940, bylo Titovým zájmem vytvořit nové vedení strany. To mělo mít základní rysy federalistického principu, který byl v Jugoslávii přijat později. Šlo o novou koncepci komunistických aktivit, vybudovanou na ozbrojeném povstání jako způsobu osvobození a ochrany vlasti. Organizace státu se inspirovala sovětským vzorem federace. Takový přístup byl v situaci národnostní nesnášenlivosti (zejména stále se horšícími vztahy mezi Srby a Chorvaty) klíčový a pomohl straně a jejímu ozbrojenému hnutí zajistit potřebné stoupence a časem i mezinárodní podporu.\n\nDne 6. dubna 1941 vojska Německa, Itálie a Maďarska zaútočila na Jugoslávii. Německá Luftwaffe bombardovala hlavní město Bělehrad spolu s ostatními městy. Po tomto napadení založil Tito v Záhřebu 10. dubna 1941 vojenské sdružení, které mělo čelit nátlaku proti státům Osy. Dne 17. dubna, poté, co král Petr II. Karađorđević a ostatní členové vlády uprchli ze země do exilu, se zbývající představitelé jugoslávské vlády a představitelé armády sešli s Němci v Bělehradě. Bylo dohodnuto a podepsáno příměří s Německem. To však vydrželo pouhých 11 dní, neboť následně ho německá strana vypověděla. Některá jugoslávská území byla přičleněna k Německu (převážně části Slovinska), ostatní území se ocitla pod vlivem německých spojenců.\n\nFormování prvního poinvazního odboje komunistických partyzánů v Jugoslávii se datuje dnem 28. dubna 1941, a to ve slovinské Lublani. Ostatní skupiny následovaly, až se nakonec Tito stal velitelem komunistických partyzánů.\n\nOd dubna 1941 Tito a jeho komunističtí partyzáni čelili konkurenci, a to většinové srbské \"Jugoslávské armádě ve vlasti\", jejíž příslušníci byli známi spíše jako Četnici. Toto protikomunistické a zpočátku i protifašistické hnutí odporu bylo pod vedením generála Draži Mihailoviće a jeho příslušníci nebyli příliš organizováni. Po dlouhou dobu byla vojska četníků podporována západními Spojenci. Avšak jugoslávskou královskou vládou v exilu a králem Petrem II. Karađorđevićem nebyli nikdy oficiálně uznáni za hnutí odporu.\n\nTito původně nereagoval na vpád německých vojsk do Jugoslávie, neboť jako exponent sověty vedené Kominterny musel respektovat pakt o neútočení, podepsaný Molotovem a Ribbentropem v Moskvě.\n\nDne 22. června 1941 Německo zaútočilo na Sovětský svaz, začala operace Barbarossa. Sovětské vedení vyslalo všem spřáteleným komunistickým stranám instrukce zaútočit na Němce a usnadnit tak Rudé armádě obranu vlasti. Titovi toto sdělení přeposlal bulharský komunista Georgi Dimitrov. Jugoslávští komunisté proto vyzývali k ozbrojenému odporu. Po celé zemi byly šířeny letáky a bylo provedeno i několik sabotáží. Následně po celé Jugoslávii vznikly ozbrojené skupiny partyzánů, bojujících proti nacistům.\n\nKomunističtí partyzáni brzy začali s obsáhlým a úspěšným tažením a začali osvobozovat kousek po kousku jednotlivá území. Jejich aktivity vedly Němce k tvrdým odvetám proti civilistům. To vyústilo v masové vyvražďování (za každého zabitého německého vojáka bylo zabito 100 Srbů, za každého zraněného německého vojáka bylo zabito 50 Srbů) domácího obyvatelstva. Na základě těchto skutečností se Tito pokusil spojit síly s Mihailovićovými četniky. To se podařilo na podzim 1941. Partyzáni i četnici získali na nedlouhou dobu pod svoji kontrolu nemalou část západního Srbska, které bylo později známo jako tzv. Užická republika.\n\nPo porážce Užické republiky a rozchodu komunistů s četniky se partyzáni v čele s Titem stáhli do hor v Bosně. Tito byl v kontaktu s Kominternou a do SSSR posílal přes Dimitrova hlášení o tom, co se na balkánském válčišti odehrává. Často osobně žádal Rusy o vojenskou pomoc.\n\nNa osvobozených územích partyzáni zakládali lidové výbory, které měly být orgány vykonávajícími moc. Tito se stal vrchním velitelem Protifašistického shromáždění národního osvobození Jugoslávie AVNOJ, které se sešlo poprvé v Bihaći 26. listopadu 1942, a podruhé v Jajci 29. listopadu 1943. Na obou schůzích bylo projednáváno budoucí uspořádání země v duchu demokratické federace. V Jajci byl Tito jmenován předsedou NOVJ. 4. prosince 1943, když většina země byla stále ještě okupována zeměmi Osy, již Tito jmenoval dočasnou vládu demokratické Jugoslávie. To přitáhlo pozornost Moskvy a ta následně začala s Titem a partyzány mnohem více spolupracovat.\n\nPoté, co Titovi komunističtí partyzáni čelili stále většímu nátlaku vojsk Osy v období od ledna do června roku 1943, přišla nakonec na pomoc partyzánům vojska spojenců. Partyzánské oddíly úspěšně čelily snahám Němců, na rozdíl od Mihajlovićových četniků, kteří byli stále slabší a neefektivnější. Jejich boj se stále více orientoval proti všem, než pouze proti okupantům. Král Petr II. Karađorđević, americký prezident Franklin Delano Roosevelt a britský ministerský předseda Winston Churchill se přiklonili k Stalinovi a oficiálně uznali Tita a jeho partyzány na Teheránské konferenci jako hlavního představitele domácího ozbrojeného odporu. To umožnilo spojencům přijít na pomoc partyzánům. Jakožto vůdce komunistického odboje se stal Tito hlavním terčem vojsk Osy. Němcům se třikrát skoro podařilo Tita zatknout: na jaře 1943 během ofenzívy s krycím názvem operace \"Weiss\", následně v červnu během ofenzívy s krycím názvem (operace \"Schwartz\") a dále pak 25. května 1944, kdy se mu tak tak podařilo uniknout německému vojsku v operaci Rosselsprung (Operace Rösselsprung (1944)) v Drvaru.\n\nPartyzány podpořila spojenecká vojska, v čele s brigadýrem Fitzroyem Macleanem, který ve spojeneckých misích sehrával důležitou roli. V roce 1944 bylo založeno balkánské vojenské letectvo. Tito udržoval se všemi britskými představiteli, se kterými se setkal, velmi dobré vztahy.\n\nDne 5. dubna 1945 Tito podepsal se Sovětským svazem dohodu, umožňující dočasný vstup sovětských osvobozujících vojsk na území Jugoslávie. Partyzáni, posíleni vojsky Rudé armády, vyhráli osvobozeneckou válku v roce 1945. Po ukončení bojů byla všechna cizí vojska z Jugoslávie stažena. Rudá armáda se stáhla na podzim 1945.\n\nKoncem roku 1944 byla na ostrově Vis podepsána dohoda se záměrem sjednotit Titovu komunistickou vládu s exilovou vládou krále Petra II. Karađorđeviće. Tato dohoda je také známa jako Dohoda Tito–Šubašić. Z Titovy strany se jednalo o značný kompromis. Sám Josip Broz chtěl odstranit exilovou vládu a donutit západní spojence, aby přiznali NKOJ jako jediný výkonný orgán pro Jugoslávii. Velká Británie se však obávala nárůstu vlivu komunistů, a něco takového nechtěla vůbec připustit. Tito při jednání s Brity apeloval na to, že by návrat krále na trůn znamenal návrat monolitické předválečné Jugoslávie, která by vedla k nestabilitě a opakování problémů, které balkánské království trápily v 20. a 30. letech 20. století. Protože vznik společné vlády Tito nechtěl, odkládal její vznik co nejdéle to šlo.\n\nNakonec byla dne 7. března 1945 ustanovena v Bělehradě provizorní vláda Demokratické Federální Jugoslávie (DFJ). Tato vláda byla sestavena jako komunistická, s Titem v čele, bez možnosti zásahu z exilové vlády Petra II. Karađorđeviće. Po volbách v listopadu 1945 byl Tito jmenován ministerským předsedou a ministrem zahraničních věcí SFRJ. Jako politik se musel začít orientovat v celé řadě dosud mu nepříliš dobře známých oblastí, jakými byla například zahraniční politika. Ani krátce po válce ovšem nezpochybňoval vůdčí roli SSSR a Stalina v rodícím se \"komunistickém táboře\". Jugoslávie se po SSSR a Mongolsku stala třetí zemí na světě, kde se k moci dostala komunistická strana a inspirace sovětskými praktikami byla proto logickým vyústěním. Do země přicestovala celá řada sovětských poradců.\n\nV listopadu 1945 Tito dal vzniknout novému silnému vojenskému sdružení, jugoslávské lidové armádě (Jugoslovenska narodna armija, nebo také \"JNA\"). Po určitou dobu byla tato armáda pátou nejsilnější armádou v Evropě. Tito také inicioval vznik tajné policie (Uprava državne bezbednosti/sigurnosti/varnosti, nebo také UDBA). Obě organizace, UDBA a bezpečnostní agentura OZNA (Organ Zaštite Naroda Armije) byly pověřeny, kromě jiného, aby vyhledávaly a odsuzovaly nacistické kolaboranty. Následovalo období masakrů.\n\nDne 29. listopadu 1945 byla vyhlášena republika a komunisté tak definitivně odstavili exilovou vládu od moci. O něco později, 13. března 1946, OZNA zatkla Dragoljuba Mihailoviće, v létě byl postaven před vojenský soud v Bělehradě. Přes brilantní obhajobu a protesty západních zemí byl ve zmanipulovaném procesu odsouzen k trestu smrti a 18. července 1946 byl popraven.\n\nKomunistická strana Jugoslávie vyhrála první poválečné volby (i když se jednalo o kontroverzní formu hlasování, kdy na hlasovacích lístcích byla jen jedna strana a volič mohl zaškrtnout jen ano a ne). Tito se těšil velké popularitě a jugoslávští komunisté tak získali nemalou podporu veřejnosti. Strana okamžitě využila své síly, aby vyhledala a zničila zbývající kolaboranty, nacionalisty a antikomunisty, používajíc metod nepříliš vzdálených stalinskému režimu.\n\nV říjnu roku 1946 Vatikán exkomunikoval Tita a jugoslávskou vládu za odsouzení katolického arcibiskupa Stepinace na 16 let vězení. Trest byl posléze snížen, neboť se na celou kauzu byla upřena mezinárodní pozornost, což by mohlo zvýšit sympatie k Římskokatolické církvi.\n\nTitova iniciativnost na poli zahraniční politiky byla značným problémem pro jednotný východní blok, vedený Stalinem. Snaha vytvořit vlastní alianci na Balkáně a vystupovat v zahraniční politice nezávisle, vyvolala velmi rychle nevoli Moskvy. Po výměně několika diplomatických nót mezi Jugoslávií a SSSR se nevraživost mezi oběma zeměmi přelila do osobní úrovně mezi Stalinem a Titem. „Zastavte posílání lidí, kteří mě mají za úkol zabít“, napsal Tito Stalinovi. „Pokud nezastavíte posílání vrahů, pošlu já jednoho do Moskvy za vámi, a buďte si jistý, že nebudu muset posílat druhého!“. Jak jugoslávský, tak i sovětský tisk tyto výhrůžky zveřejnil (pochopitelně tak, aby byla zdůrazněna negativní role protistrany). Osobní invektivy vzbudily značný zájem také v zahraničí. KSJ byla vypovězena z Kominformy dne 28. června 1948 (Stalin zvolil kvůli důležitosti tohoto kroku srbský svátek Vidovdan).\n\nPo této roztržce bylo nezbytné novou politickou linii upevnit i mezi samotnými jugoslávskými komunisty. Tito naléhal na své bývalé spolubojovníky a straníky, aby stáli za ním. Ti, kteří chtěli být i nadále loajální Stalinovi byli z veřeného života odstraněni, uvezněni, mnohdy v pracovních táborech. Hlavním manifestem Titovy nové politické orientace se stal 5. kongres KPJ, který se konal v červnu 1948.\n\nDne 26. června 1950 schválilo Národní shromáždění rozhodující zákon, napsaný Milovanem Djilasem a Titem, o tzv. samosprávě: - typ nezávislého socialismu, který experimentoval s myšlenkou rozdělení zisku mezi zaměstnance ve státem řízených podnicích. Podnikům se dala větší svoboda v rozhodování o vlastních penězích a role plánování byla tak v národním hospodářství oslabena. Přestože pokračující liberalizační tendence umožnily poměrně rozsáhlou kritiku strany a systému, Tito osobně nebyl nakloněn přílišnému uvolnění poměrů. Západní země se ovšem Titovým odmítnutím sovětské nadvlády nad komunistickými zeměmi a ekonomickými reformami nakonec rozhodly zařadit Jugoslávii do tzv. „Svobodného světa“. Tito později označil Jugoslávii za jediný zcela nezávislý stát na světě. 13. ledna 1953 se zákon o samosprávě stal hlavní sociální směrnicí v Jugoslávii. 14. ledna 1953 Tito zvítězil v prezidentských volbách nad Ivanem Ribarem.\n\nPo Stalinově smrti Tito odmítl pozvání Sovětského svazu k urovnání vztahů a smíru mezi oběma zeměmi. K tomu došlo až o dva roky později. Nikita Chruščov a Nikolaj Bulganin navštívili Tita v Bělehradě v roce 1955, aby se omluvili za příkoří, ke kterým došlo za vlády Stalina. Byla podepsána tzv. Bělehradská deklarace, ve které SSSR uznal právo Jugoslávie na vlastní cestu k socialismu. Jugoslávský tisk tuto návštěvu vykreslil jako triumf jugoslávské diplomacie. Tito posléze navštívil SSSR v roce 1956, což signalizovalo celému světu, že zášť mezi Jugoslávii a SSSR postupně opadává.\n\nV roce 1956 Tito nakonec podpořil Sovětský svaz v postoji v maďarské krizi. Považoval ho za „menší zlo“, než kterým byla domácí reakce.\n\nTitova angažovanost v zahraniční politice se sice nerealizovala na Balkáně, jak to vypadalo v druhé polovině 40. let, ale v celosvětovém měřítku. Pod jeho vedením se Jugoslávie stala zakládajícím členem Hnutí nezúčastněných zemí. V roce 1961 Tito v Bělehradě zorganizoval summit s představiteli několika lidnatých, avšak ekonomicky nepříliš silných zemí (za Egypt Gamál Abdul Násir, za Indii Džaváhlí Nehrú a za Indonésii Sukarno), ve kterém byly nastíněny základní myšlenky hnutí. Zároveň tak navázal úzké vztahy se zeměmi třetího světa. Tento krok upevnil jugoslávskou diplomatickou pozici, která se snažila oficiálně vymezit vůči jak východním, tak i západním zemím a zároveň umožnila zemi získat potřebné suroviny pro domácí hospodářství a také nová odbytiště.\n\nJugoslávie se 1. ledna 1967 stala první socialistickou zemí, která otevřela svoje hranice cizincům, a zrušila vízovou povinnost pro příslušníky všech zemí světa. Ve stejném roce Tito otevřeně podpořil mírovou rezoluci arabsko-izraelského konfliktu.\n\nV roce 1967 navštívil Tito také poprvé Kosovo, kde po Brionském plénu došlo k liberalizaci poměrů (tj. uvolnění tlaku státního aparátu a bezpečnostních složek), což následně vedlo k odkrytí mezietnického napětí a nespokojenosti s životní úrovní většiny obyvatel, která byla ve srovnání se zbytkem země žalostně nízká. Tito navštívil Zvečan a Peć a během svých vystoupení k lidem apeloval na zachování Bratrství a jednoty.\n\nVztahy se SSSR se v druhé polovině 60. let opět zkomplikovaly. Ačkoliv Dubček zachoval věrnost Varšavské smlouvě, z několika komunistických hlavních měst se ozývaly ustarané hlasy – o pražské kontrarevoluci. Brežněv si znovu vzpomněl na Titovu podporu, a proto ho koncem dubna roku 1968 pozval do Moskvy. Avšak setkání proběhlo úplně jinak, než očekával. Tito, v rozporu s postojem k maďarské krizi v roce 1956, tentokrát se sovětským vedením vyslovil značný nesouhlas. Tvrzení, že se v Praze dostaly k moci buržoazní a prozápadní živly, odmítl.\n\nTito se domníval, že Dubček má dostatečně silnou armádu, a komunistickou stranu, aby se mohl ubránit sám. Tato odpověď u přítomných sovětských novinářů vzbudila vlnu nevole a vedla k výtkám typu „podobné projevy se také dají pozorovat u vás, také k vám proniká kapitalismus. Máte obrovské dluhy na západě, a velkou nezaměstnanost, z čehož nás srdce bolí“. Tito však výtky na adresu jugoslávského liberalismu rozhodně odmítl a odrazoval Sověty od vměšování se do vnitřních záležitostí Československa. Nakonec bylo rozhodnuto, že se spor pokusí vyřešit klidnou cestou, a sám se zavázal, že vládě v Praze doporučí, aby své úsilí o obnovu nepřeháněla. Přes tento slib, liberálové, kteří měli v Jugoslávii většinu, začali otevřeně podporovat Dubčekovu politiku, neboť ji považovali za logický důsledek, nebo spíše stvrzení toho, čeho již sami dosáhli. Ba co víc, Praha je povzbudila k tomu, aby se sami začali reformami zabývat. Tvrdili, že Jugoslávie vždycky stála v čele snah o demokratizaci socialismu, proto by ani v tomto okamžiku neměla být pozadu. Edvard Kardelj tak již počátkem roku vyzval k vytvoření nového, demokratičtějšího zřízení ve Slovinsku.\n\nDne 9. srpna 1968, kdy spor mezi Brežněvem a Dubčekem dospěl na ostří nože, navštívil Tito Prahu. Byl veřejností přijat jako spasitel. Při této příležitosti prohlásil, že se musí vztahy mezi socialistickými zeměmi rozvíjet na základě rovnoprávnosti. Československým představitelům však ve své dlouhé rozmluvě vysvětloval, že nemají ve své politice tolik riskovat a předbíhat dobu. Kreml ovšem jeho snahu dělat prostředníka nedokázal ocenit. Vzápětí se také za Titem do Prahy vydal nový rumunský vládce Nicolae Ceaușescu, o němž se rovněž proslýchalo, že usiluje o co nejvyšší nezávislost na Moskvě. Sovětům se vybavily nepříjemné vzpomínky na předválečnou protisovětskou dohodu.\n\nV noci z 20. na 21. srpna 1968 vojska Varšavské smlouvy, s výjimkou rumunských, obsadila Československo. Tito okamžitě prohlásil, že vojska porušila suverenitu nezávislého státu, a zasadila tak těžký úder socialistickým silám na celém světě. 23. srpna toto prohlášení oficiálně schválil Ústřední výbor komunistické strany Jugoslávie a odsoudil násilnou akci, pro niž se SSSR se svými spojenci rozhodl. V Bělehradě a dalších městech došlo k organizovaným protestům obyvatelstva. Jugoslávské vedení strany v těchto dnech zasedalo téměř bez přestání a snažilo se československou krizi posoudit ve všech souvislostech. Z výroků, jež v diskuzi zazněly, je obzvlášť významné Titovo přiznání, že se spletl, když se domníval, že je SSSR nejvýznamnějším spojencem Jugoslávie v boji proti imperialismu. Údajně při rozhovoru se sovětským velvyslancem v SFRJ v roce 1968 Tito řekl, že se země bude v případě, že by ji podobně jako ČSSR obsadila vojska Varšavské smlouvy, bránit.\n\nVe skutečnosti však byla situace znepokojivá. Představitelé Jugoslávské lidové armády se zhrozili situace, kdy země nebyla zcela připravena na případnou nečekanou agresi a sovětské síly by dosáhly Rijeky za pouhé tři dny. Následně proto byla provedena rozsáhlá reforma armády.\n\nV roce 1971 byl Tito znovu zvolen prezidentem Jugoslávie, již po šesté.\n\nDne 16. května 1974 vstoupila v platnost nová ústava, a Josip Broz Tito byl jmenován prezidentem i předsedou Svazu komunistů Jugoslávie na doživotí. Tato ústava byla nejdelší na světě; zmiňovala konkrétně Tita jako výjimku (v počtu mandátů hlavy státu). Srbští nacionalisté v druhé polovině 80. let později Tita za přijetí této ústavy, která dala Jugoslávii charakter konfederace, ostře kritizovali.\n\nNa konci 60. let byl z politického života odstraněn Aleksandar Ranković. To oslabilo bezpečnostní složky státu, především tajnou policii a iniciovalo skutečnou liberalizaci poměrů v zemi. Byla tak otevřena celá řada otázek, které byly doposud tabu a ke kterým musel Josip Broz Tito zaujmout postoj.\n\nNa jaře 1968 probíhaly po celé SFRJ studentské nepokoje, které Josip Broz oficiálně podpořil známým proslovem „studenti jsou v právu“.\n\nV 70. letech se zhoršila ekonomická situace. Na začátku dekády vypuklo tzv. Chorvatské jaro, které od reformních cílů postupně přešlo k cílům nacionalistickým. Postupně začal být napadán i Titův kult osobnosti. Josip Broz Tito uplatnil vůči představitelům tohoto hnutí represivní prostředky. Politické vedení Svazu komunistů Chorvatska bylo obměněno. Liberalismus z konce 60. let skončil a v zemi byl obnoven, byť v menší míře než dříve, restriktivní režim. Na zasedání v Karađorđevu, které se uskutečnilo během vlny stávek v Chorvatsku, mluvil s politickými představiteli chorvatské republiky asi 20 hodin. Situaci v Chorvatsku nicméně označil za kontrarevoluci (pokus o převrat), který stojí na nacionalistickém základě.\n\nV dalším separátním procesu byli potom z funkce odstraněni srbští liberálové v čele s Markem Nikezićem. Tento proces západoevropská média zaznamenala a vyobrazila jako střet dvou linií, což však Tito zcela odmítl; nastínil však otázku, zdali je vedení srbských komunistů na stejné politické linii, jako je tomu v případě celojugoslávské komunistické strany.\n\nJiž v roce 1970 Tito apeloval, aby byl zřízen kolektivní orgán, který by postupně převzal v zemi moc. Přestože byl sám Josip Broz prezidentem \"bez omezení trvání mandátu\", což byl snad jediný požadavek Chorvatského jara, který vláda v Bělehradě realizovala, jeho zdravotní stav mu přirozeně znemožňoval vykonávat náročnou funkci řízení státu.\n\nNa konci 70. let existovala dle slov řady tehdejších politiků „čtyřčlenná komise“, která měla za cíl „zbavit Tita těch nejtěžších povinností“. Tento fakt se dostal na veřejnost až v roce 1989 v době pádu obrazu Tita a celého komunistického režimu a vyvolal ostrou debatu ve společnosti, zdali ke konci svého života byl Josip Broz skutečným politikem, či jen loutkou v rukách mladších komunistů. Tehdejší politici (například Lazar Koliševski) v novinách existenci komise připustili, ovšem ostře odmítli, že by Tito byl manipulován.\n\nV lednu 1980 byl Tito hospitalizován. Zdravotní péči mu poskytlo klinické centrum v Lublani. Jeho levá noha byla amputována krátce poté. Zemřel dne 4. května 1980, tři dny před svými 88. narozeninami. Okamžik úmrtí se stal pro jugoslávský režim určitým symbolem; následně byl vyhlášen třídenní státní smutek a každoročně držela celá země ve výroční den úmrtí hlavy státu 4. května minutu ticha.\n\nNa Titův pohřeb přijelo rekordní množství politiků a zúčastnilo se mnoho státních delegací. Podle počtu zúčastněných byl tehdy tento pohřeb označován za doposud největší v historii.\n\nPolitici, kteří se dostali k moci po Titově smrti, přísahali, že z jeho cesty nikdy nesejdou (\"Druže Tito, mi ti se kunemo da sa tvoga puta nikad ne skrenemo\"). Problémy s fungováním Jugoslávie se ale objevily do několika let.\n\nJeho třetí manželkou se stala v roce 1952 Jovanka Budisavljevićová.\n\nOkolo jugoslávského vůdce začal vznikat, či byl systematicky budován, rozsáhlý kult osobnosti, a to již po druhém zasedání AVNOJe. Po osvobození země dosáhl ohromných rozměrů; zprvu se podobal kultu typickému pro východoevropské státy, po odklonu Jugoslávie od SSSR a Východního bloku se však změnil; důraz byl kladen spíše na lidskou stránku maršála, skutečnost, že se neřídí dogmatickými poučkami a hledá nová řešení pro svoji zemi. Pod jeho jménem se konala celá řada akci; Den mládeže se konal v den jeho narozenin a Štafeta mládeže se dříve jmenovala Titovou štafetou.\n\nPo Titovi bylo pojmenováno i několik měst – mezi lety 1946 a 1992 nesla Podgorica v Černé Hoře název Titograd, Užice v Srbsku název Titovo Užice, Velenje ve Slovinsku název Titovo Velenje, Kosovska Mitrovica nesla název Titova Mitrovica, Veles v Makedonii přejmenován na Titov Veles (zrušeno po rozpadu Jugoslávie), obec v Chorvatsku poblíž Plitvických jezer se jmenovala Titova Korenica. Hlavní třída v Sarajevu dodnes nese název Maršala Tita. Druhý nejvyšší vrchol Severní Makedonie dodnes nese název Titov Vrh. Téměř každé město, či obec v Jugoslávii pojmenovalo nějakou z ulic po jugoslávském prezidentovi. Jeho jménem byla později pojmenována i planetka (1550) Tito, kterou objevil 29. listopadu 1937 Milorad B. Protić. Jugoslávský komunistický režim Tita velice vysoko vyzdvihoval a na rozdíl od politiků, kteří jej ve funkci hlavy státu vystřídali, měl Josip Broz skutečně vysokou autoritu mezi obyvateli Jugoslávie. Také ve volné krajině byly například na skalách k vidění velké nápisy TITO.\n\nJugoslávská média i tisk uveřejňovaly v den významných výročí existence státu, bojů v druhé světové válce, či během významných dnů komunistického hnutí články oslavující a vyzdvihující akty Tita jako partyzánského vůdce; nešetřilo se však ale ani s chválou poválečné obnovy země, stejně jako účasti Jugoslávie v Hnutí nezúčastněných zemí. Během let 1987–1988 docházelo ve společnosti k rapidním změnám, které se projevovaly také poklesem zájmu o osobnost jugoslávského vůdce. V novinách se objevovaly často kritcké články. V roce 1987 přijala jugoslávská skupština dokonce i zákon o ochraně jména a díla Josipa Broze Tita. Během roku 1989 pak začaly otevřené útoky na jeho jméno, hlavně ze strany nacionalistů. Ty pak pokračovaly i v první polovině let devadesátých, v době nacionalistických vášní i válek.\n\nPohled na osobnost Josipa Broze Tita se v jednotlivých jugoslávských republikách liší; v Slovinsku, Bosně a Hercegovině a Chorvatsku je velmi pozitivní. V anketě Největší Chorvat, kterou po vzoru BBC (100 největších Britů) uspořádal týdeník Nacional roku 2003, Tito s přehledem zvítězil, následován vynálezcem Nikolou Teslou. V Chorvatsku i dodnes přežívá řada míst pojmenovaných po Josipu Brozovi, včetně jednoho z velkých záhřebských náměstí. V Srbsku i dodnes žije názor, že jugoslávský maršál je kromě úspěchů v domácí i zahraniční politice odpovědný za krizi 80. let, která vyeskalovala v rozpad státu.\n\n21. března 1946 navštívil Tito jako předseda vlády Československo. Doprovázel jej Milovan Djilas a Vladimir Velebit. Přijel zvláštním vlakem z Polska, na Pražském hradě jej přijal prezident Edvard Beneš, spolu s Benešem zhlédli operu Prodaná nevěsta v Národním divadle. Druhý den jej na Pražském hradě znovu přijal Edvard Beneš za přítomnosti československé vlády a jejího předsedy Zdeňka Fierlingera a udělil mu Řád Bílého lva za vítězství a Válečný kříž.\n\nPo návštěvě československého prezidenta Antonína Novotného v Bělehradě a v Titově letní rezidenci na Brijuni v roce 1964, přiletěl Tito do Prahy 2. června 1965 společně s vládní delegací a manželkou Jovankou Broz a setkal se s prezidentem Antonínem Novotným. Navštívil Národní památník na Vítkově a Antonín Novotný jej přijal na Pražském hradě. Jovanka Broz se také setkala s prezidentovou manželkou Boženou Novotnou a navštívila Národní galerii. 3. června si Tito s manželkou prohlédli Pražský hrad, Míčovnu, obrazárnu hradu, Svatováclavskou kapli, Zlatou uličku, Dům československých dětí, Příkopy, Václavské a Staroměstské náměstí, Staroměstskou radnici. 4. června navštívil Bratislavu, kde jej přijal Alexander Dubček. Prohlédl si město, navštívil Trnavu, kde měl projev na hlavním náměstí a byl na exkurzi Jednotného rolnického družstva ve Špačincích. Večer se v bratislavském hotelu Devín znovu sešel s Alexanderem Dubčekem kde řekl, že Bratislavu a Slovensko navštívil už po druhé světové válce. 5. června odletěl do Prahy a s Antonínem Novotným navštívil Závody V. I. Lenina v Plzni, kde v roce 1912 pracoval. Byl také na plzeňské radnici. V neděli 6. června s manželkou pobýval na zámku v Lánech. 7. června s Antonínem Novotným navštívil Železárny Čenkov (kdysi Arndtova továrna), kde před 53 lety spolu s dalšími 16 slovinskými dělníky 3 měsíce pracoval. Setkal se zde se dvěma tehdejšími spolupracovníky. Večer se na recepci v Černínském paláci sešel s československými partyzány, kteří v brigádě Jana Žižky bojovali za druhé světové války na území Jugoslávie. 8. června Tito odletěl do Berlína. \n\nPrahu Tito navštívil i 9. srpna 1968, krátce před invazí Varšavské smlouvy do Československa. Setkal se s prezidentem Ludvíkem Svobodou, Alexanderem Dubčekem, premiérem Oldřichem Černíkem a Josefem Smrkovským. Druhý den po jednání s československými politiky uspořádal tiskovou konferenci a vyjádřil podporu Československu: \"\"Nemusím jistě připomínat, že v situaci, kdy Hitler připravoval svůj úder proti Československu, se v Jugoslávii hlásily tisíce dobrovolníků na pomoc vaší zemi. Tyto dávné sympatie se nyní ještě více upevnily.\"\" 11. srpna odletěl i s manželkou do jugoslávské Puly.\n\nJosif Broz Tito během svého života získal celkem 119 vyznamenání ze 60 zemí světa (včetně Jugoslávie). Jugoslávských vyznamenání získal 21, z nichž Řád národního hrdiny mu byl udělen třikrát. Mezi jeho nejvýznamnější řády patří francouzský Řád čestné legie, britský Řád lázně, japonský Řád chryzantémy či italský Řád zásluh o Italskou republiku.\n\n\n"}
{"id": "85536", "url": "https://cs.wikipedia.org/wiki?curid=85536", "title": "Moravskoslezský seniorát", "text": "Moravskoslezský seniorát\n\nMoravskoslezský seniorát je seniorát Českobratrské církve evangelické, zahrnuje evangelické sbory ze severní Moravy a Slezska.\nV jeho čele stojí senior Marek Zikmund, farář v Přerově, a seniorátní kurátorka Noemi Batlová.\n\nSeniorátní farář: Otakar Čunek Mikoláš.\n\nSeniorátní pastorační pracovnicí pro mládež je Alena Zapletalová.\n\nRozloha seniorátu je 11 154 km², zahrnuje 25 sborů, které mají dohromady 8048 členů (k 31. 7. 2019).\n\n\n"}
{"id": "85538", "url": "https://cs.wikipedia.org/wiki?curid=85538", "title": "Ochranovský seniorát", "text": "Ochranovský seniorát\n\nOchranovský seniorát je seniorát Českobratrské církve evangelické (ČCE), sdružuje sbory distriktu Jednoty bratrské, jež přistoupily k ČCE.\n\nV jeho čele stojí seniorátní výbor ve složení:\n\nVzhledem ke způsobu, jakým vznikl, nepokrývá působnost jeho sborů – na rozdíl od ostatních 13 seniorátů ČCE – jedno souvislé území. Seniorát je tvořen devíti sbory a má 604 členů (údaj k 29. 2. 2016).\n\n"}
{"id": "85539", "url": "https://cs.wikipedia.org/wiki?curid=85539", "title": "Gaius Asinius Gallus", "text": "Gaius Asinius Gallus\n\nGaius Asinius Gallus (40 př. n. l. – 33) byl římský řečník, politik a spisovatel.\nByl synem Asinia Pollia. V roce 8 se stal konzulem.\n\nJako řečník používal staromódní styl. Ve svých dílech a řečech obhajoval styl svého otce, oproti němu kritizoval Cicerona, jehož styl odsuzoval jako nabubřelý. Někdy bývá (pravděpodobně mylně považován za autora \"Ciceromastix\". Napsal mnoho epigramů, ale z jeho díla se zachovalo pouze několik zlomků a citací pozdějších autorů.\n\nV roce 30 byl císařem Tiberiem jako veřejný nepřítel odsouzen k smrti, před vykonáním rozsudku ale zemřel ve vězení.\n\nV literatuře je jednou z postav Gravesova románu Já, Claudius.\n"}
{"id": "85548", "url": "https://cs.wikipedia.org/wiki?curid=85548", "title": "Darwinova cena", "text": "Darwinova cena\n\nDarwinova cena (\"Darwin Award\") je ironické ocenění pro lidi, „\"kteří se zasloužili o zlepšení lidského genofondu tím, že se z něj sami odstranili hloupým způsobem\"“. Cena je pojmenována po Charlesi Darwinovi, zakladateli evoluční biologie. Nejde o žádné hmotné ocenění, uděluje se na internetové stránce DarwinAwards.com jen jako určité (obvykle posmrtné) uznání.\n\nPrincipem ceny je předpoklad, že lidská hloupost, která způsobí smrt svému nositeli, je dána geneticky a v duchu Darwinovy teorie přirozeného výběru se tak tento nebezpečný gen odstraňuje.\n\nPříběhy lidí, kteří si sami sobě přivodili kuriózní smrt neuvěřitelně hloupým způsobem (např. smyšlený příběh muže, který si na své auto namontoval startovací raketu pro nákladní letadla), zpočátku kolovaly jen skrze e-maily. V roce 1993 je americká bioložka \"Wendy Northcutt\" začala sbírat a později založila web, na němž se ceny udělují.\n\nPodle Wendy Northcutt je pro získání ceny nutné splnit pět požadavků:\n\n\nPříhody, které nebyly potvrzeny nějakým důvěryhodným zdrojem, jsou pak umisťovány do speciální sekce pojmenované „urban legends“ (městské legendy).\n\n\n"}
{"id": "85552", "url": "https://cs.wikipedia.org/wiki?curid=85552", "title": "Minor Earth Major Sky", "text": "Minor Earth Major Sky\n\nMinor Earth Major Sky je sedmým albem norské skupiny A-ha. Videoklip k titulní skladbě se natáčel v pískovně nedaleko Plzně.\n\n\n\n\"(číslo za pomlčkou je pořadové číslo skladby)\"\n\n\n"}
{"id": "85554", "url": "https://cs.wikipedia.org/wiki?curid=85554", "title": "Alois Petr", "text": "Alois Petr\n\nAlois Petr (26. prosince 1889 Tužín v okrese Jičín – 14. prosince 1951 Praha) byl český a československý politik, meziválečný i poválečný poslanec za Československou stranu lidovou, v níž představoval levicové křídlo, které stranu po únorovém převratu v roce 1948 ovládlo. Byl pak prvním předsedou „obrozené“ Československé strany lidové v letech 1948–1951 a ministrem.\n\nV letech 1907–1911 pracoval jako textilní dělník. Od ledna 1911 působil jako tajemník Všeodborového sdružení křesťanského dělnictva v Hradci Králové. Narukoval do první světové války, v letech 1915 až 1917 byl v ruském zajetí. Do vlasti s vrátil roku 1920.\n\nV meziválečném období působil jako předák křesťanských odborů. V parlamentních volbách v roce 1925 získal poslanecké křeslo v Národním shromáždění ČSR za lidovce. Mandát obhájil v parlamentních volbách v roce 1929 a parlamentních volbách v roce 1935. V poslanecké sněmovně zasedal až do zrušení parlamentu v roce 1939. Ještě předtím, v prosinci 1938, přestoupil do poslaneckého klubu nově zřízené Strany národní jednoty.\n\nZa nacistické okupace byl funkcionářem Národní odborové ústředny zaměstnanecké, do níž se sloučily všechny odborové organizace, včetně předválečných křesťansko sociálních odborů. Podílel se na protinacistickém odboji. V letech 1944–1945 byl vězněn nacisty, v odboji a vězení získal silné vazby ke komunistické straně.\n\nByl vůdčí osobností levicové frakce, která však nikdy neměla velkou podporu a Petr sám byl u většiny kolegů a církevních představitelů dost neoblíben. Kardinál Kašpar jej za první republiky charakterizoval takto: „\"člověk nerovný, neinteligentní, pachtící se jen po kariéře, na ženy perverzní, poslanec katolické strany, který se nestará o rodinu, opíjí se a je typicky indiskrétní…“\" Zajímavé je, že velice podobně jej zhodnotil i komunistický agent D-50 ve svém hlášení krátce před únorem.\n\nPo osvobození se začal znovu politicky angažovat. Souhlasil se sloučením odborových organizací do Ústřední rady odborů, později Revoluční odborové hnutí. Byl opět poslancem nejvyššího zákonodárného sboru. V letech 1945–1946 byl poslancem Prozatímního Národního shromáždění za ČSL. Po parlamentních volbách v roce 1946 se stal poslancem Ústavodárného Národního shromáždění, opět za lidovce. Ve volbách roku 1948 se stal za lidovce poslancem Národního shromáždění zvoleným ve volebním kraji Praha. Zde setrval do své smrti roku 1951. Pak ho jako náhradník vystřídal František Urban.\n\nJako kompromisní kandidát byl v letech 1946–1948 zvolen místopředsedou Národního shromáždění. Během únorového převratu v roce 1948 se otevřeně spojil s komunisty. Vyjednával s Antonínem Zápotockým a účastnil se sjezdu závodních rad ovládaných KSČ. Na sjezdu byl zvolen do Ústředního akčního výboru Národní fronty. Za to byl ještě 24. února 1948 Alois Petr a další prokomunistický aktivista Josef Plojhar vyloučen z lidové strany. Oba ale své vyloučení ignorovali a za pomoci komunistických bojůvek a bezpečnostních složek ovládaných již komunisty přebrali 25. února vedení tiskových závodů lidové strany i stranický sekretariát.\n\nVe straně byla okamžitě provedena čistka protikomunistických funkcionářů. Alois Petr se stal předsedou Akčního výboru ČSL a zbylými funkcionáři byl zvolen předsedou strany, což jeho odpůrci považovali za nedemokratické a Petra tak za nelegitimního předsedu ČSL. Je zřejmé, že se Petr během svého předsednictví pokoušel udržet určitou nezávislost a ideovou identitu strany, nicméně měl v tomto ohledu jen málo úspěchů a navíc zápasil s těžkou chorobou. V letech 1948–1951 byl též ministrem dopravy v druhé vládě Klementa Gottwalda a ve vládě Antonína Zápotockého. Ke konci byl už komunisty hodnocen jako nespolehlivý (jeho syn odešel do emigrace a Alois Petr sice měl blízko ke KSČ, ale představoval samostatný, nikoliv otevřeně kolaborantský proud v ČSL) a byla plánována jeho likvidace – nejprve měl být izolován a posléze obviněn z protistátního spiknutí. Zemřel však dříve, než k tomu mohlo dojít.\n\nLidovci a katolíci jej obecně vnímají jako zrádce, nicméně jeho obraz přece jen není hodnocen tak negativně, jako v případě Josefa Plojhara.\n\n"}
{"id": "85560", "url": "https://cs.wikipedia.org/wiki?curid=85560", "title": "Osojno", "text": "Osojno\n\nOsojno je osada v obci Dražeň, ve střední části okresu Plzeň-sever. Leží 6,5 km jihovýchodně od Manětína v údolí Osojenského potoka.\n\nNad západním okrajem osady se zvedá skalnatý hřbet, na kterém se v pravěku nacházelo eneolitické výšinné sídliště zvané Dvůr Osojno. Další pravděpodobně eneolitické sídliště se nacházelo asi o 500 metrů dále na jihovýchod na ostrožně, která vybíhá nad Osojenský potok ze západní části vrchu Hůrka.\n\nPrvní písemná zmínka je z roku 1169, kdy král Vladislav II. daroval osadu s tehdejším názvem Ozoya komendě johanitů v Manětíně. Okolí osady však bylo podle archeologických nálezů osídleno i v pravěku. Název osady Osojno by mohl vycházet ze staroslovanského slova \"osjný,\" tj. ležící na stinném místě. Později se také osadě říkalo \"Solníky.\"\n\nNa počátku husitských válek v roce 1420 zastavil císař Zikmund manětínské panství včetně Osojna Bohuslavovi ze Švamberka. V roce 1454 zastavil Bohuslavův syn Hynek Krušina se svým synem Bohuslavem za 200 kop Osojno a sedm dalších vesnic strýci Janu ze Švamberka na Rokycanech. Švamberkové získali manětínské panství do úplného vlastnictví v roce 1483, kdy král Vladislav Jagellonský povolil mistru johanitského řádu ve Strakonicích, Janu ze Švamberka, definitivní prodej Manětína a 28 vsí včetně Osojna Bohuslavovi a jeho synům Hynkovi a Jindřichovi za 9 024 kop. K roku 1548 je v Osojně připomínán poplužní dvůr s pivovarem a tvrzí v držení Jáchyma ze Švamberka.\n\nRoku 1577 nebo 1587 prodala Kryzelda Švamberková z Lobkovic Osojno a sedm okolních vsí Jeronýmu mladšímu Hrobčickému z Hrobčic za třináct tisíc kop grošů. Dvůr v Osojně přestal být samostatným statkem a byl připojen k Manětínu. Také osojenský pivovar byl zrušen, neboť Hrobčický měl v Manětíně postavený pivovar nový. Vesničanům nastaly kruté časy, což dosvědčují dochované stížnosti rychtářů z prodaných vesnic, kteří si roku 1592 stěžovali králi Rudolfovi II. na nového pána a. Uváděli, že Hrobčický zvýšil roboty ze tří dnů na 22, pobral všechny lesy, sedlákům bere syny a dcery do dvorů, aniž by jim zaplatil. Dále si stěžovali špatné pivo, které po zrušení místního pivovaru museli od Hrobčického za osm grošů odebírat – než pivo z Manětína dovezou, všechno zoctí a nelze je pít, přičemž o svátcích letničních dostávali o sud více, než mohli vypít. Jeroným Hrobčický byl podle poddaných také příliš tvrdý. Pro maličkosti dával pokuty, které tvrdě vymáhal, a prý ani na domluvný dopis od Kryzeldy Švamberkové z Lobkovic nic nedal. Jeroným Hrobčický králi odpověděl, že bydlí už několik let v Košticích a nemůže odpovídat za svého manětínského úředníka.\n\nK roku 1616 byl vlastníkem Osojna Jeronýmův syn Jan Vilím Hrobčický z Hrobčic, který si je nechal s ostatním majetkem zapsat do zemských desk, ale již o rok později musel předlužené manětínské panství prodat Kryštofu Karlovi z Roupova. Tomu bylo po porážce stavovského povstání panství zkonfiskováno a koupil jej rod Lažanských z Bukové.\n\nZa třicetileté války byla vesnice i se dvorem pravděpodobně vypleněna, protože v letech 1670–1680 nechal Karel Maxmilián Lažanský postavit zcela nový dvůr Osojno a svedl k němu veškeré pozemky po zaniklé vsi.\n\nÚdolí Osojenského potoka, které má ráz šumavského podhůří, je sevřeno mezi kopce Citeř (589 m) a Hůrku (575 m) převyšující dno údolí o téměř sto metrů. Na severozápadním svahu Hůrky se nachází přírodní památka Osojno chránící původní smíšený les.\n\nOsojno sousedí na severu s Hodovizem, na severovýchodě s Pláněmi, na jihu s Bažantnicí a na západě s Hvozdem.\n"}
{"id": "85563", "url": "https://cs.wikipedia.org/wiki?curid=85563", "title": "Karel Kaplan", "text": "Karel Kaplan\n\nKarel Kaplan (* 28. srpna 1928 Horní Jelení) je český historik specializující se zejména na soudobé dějiny poválečného Československa, především pak na dějiny druhé poloviny čtyřicátých let, let padesátých a šedesátých. Jeden z nejpřekládanějších českých historiků v zahraničí a také jedna z klíčových postav utváření oboru soudobých dějin v Československu a posléze v České republice.\n\nKaplan podle vlastních vzpomínek vyrůstal ve skromných poměrech, v dětství mu zemřela matka a vychovávali jej prarodiče. Otec byl regionálním funkcionářem sociální demokracie a patřil mezi blízké spolupracovníky sociálně demokratického politika Bohumila Laušmana. Kaplanovy názory však podle jeho slov nejvíce ovlivnil jeho starší bratr sympatizující s komunistickými myšlenkami, který byl za druhé světové války jako student zatčen a strávil tři roky v nacistickém vězení v Budyšíně. V průběhu druhé světové války nastoupil do Zlína jako frekventant na Baťovu školu práce a ve Zlíně působil až do roku 1947. V říjnu 1947 ve Zlíně také vstoupil do Komunistické strany Československa. Po odchodu ze Zlína působil jako placený regionální funkcionář KSČ ve Vysokém Mýtě a posléze v Pardubicích. Dálkově vystudoval Institut společenských věd při ÚV KSČ v Praze (mezi lety 1957 - 1960) a již v průběhu této životní etapy publikoval některé drobnější práce zabývající se tématikou regionálních dějin. Ačkoliv, jak do domnívají někteří odborníci, se jednalo o práce spíše ideologicky-propagandistického charakteru, autor se při jejich tvorbě snažil využít velké množství dobových historických pramenů. V roce 1960 se Kaplan stal pracovníkem aparátu Ústředního výboru KSČ v Praze, kde působil na ideologickém oddělení a v jeho gesci se nacházel dohled nad historickou produkcí, včetně ideologického dohledu nad Ústavem dějin KSČ. V souvislosti s jeho kompetencí v oblasti nedávné minulosti byl také členem rehabilitačních komisí při ÚV KSČ a toto pověření mu umožnilo přístup do dosud nepřístupných archivních materiálů, včetně přísně utajovaných dokumentů např. ÚV KSČ, ministerstva vnitra, ministerstva státní bezpečnosti nebo Státní bezpečnosti. Pro své tzv. revizionistické a proreformní postoje musel odejít z aparátu ÚV KSČ a posléze díky svým schopnostem a předešlým kontaktům v historickém oboru našel v roce 1964 práci jako samostatný vědecký pracovník v Historickém ústavu ČSAV a ve druhé polovině šedesátých let se stal zástupcem ředitele tohoto ústavu. Velmi intenzivně se odborně i veřejně angažoval se ve prospěch proreformní politiky pražského jara a v roce 1968 působil jako tajemník Ústřední rehabilitační komise při ÚV KSČ. Po jeho potlačení byl vyhozen z práce i komunistické strany a v roce 1972 byl zatčen a krátce držen ve vazbě. K plánovanému politickému procesu s ním nakonec nedošlo. V roce 1976 legálně odjel do Spolkové republiky Německo, kam se mu ve spolupráci s dalšími kolegy a kolegyněmi podařilo tajně odvézt kopie po léta získávaných archivních materiálů a o tomto odvážném transferu posléze referoval i zápádní tisk. Mimo jiné na základě tohoto činu bylo Kaplanovi v roce 1977 odebráno československé státní občanství. S pomocí dovezených materiálů a také v kombinaci své osobní znalosti a zkušenosti se způsoby komunistického vládnutí v Československu posléze Kaplan dokázal působit v exilu odborně působit a publikovat dalších třináct let a to především díky výzkumným grantům a stipendiím Collegia Carolina v Mnichově. V exilu spolupracoval vedle \"Collegia Carolina\" s rozhlasovými stanicemi jako byl Hlas Ameriky, BBC, Deutsche Welle a nebo Rádio Svobodná Evropa. Po rozpadu komunistického režimu v Československu a po dokončení výzkumných závazků ve Spolkové republice Německo využil nabídky historika a svého bývalého kolegy Viléma Prečana k návratu do Československa a 1. října 1990 se stal pracovníkem Ústavu pro soudobé dějiny AV ČR, kde byl Prečan od 1. února 1990 prvním ředitelem. Kaplan působil jako vedoucí výzkumných týmů a oddělení specializovaných zejména na období let 1945 - 1967. Jeho vědecké práce jsou ceněny zejména díky využívání obsáhlé pramenné základny, detailní znalosti dobové faktografie, informačnímu bohatství jeho textů a jeho unikátním vhledům dobového aktéra-pamětníka a historika v jedné osobě. Vedle specializované odborné práce se stal také autorem přehledových historických, popularizačních a učebních textů věnovaných dějinám Československa po roce 1945. Především v 90. letech a po roce 2000 patřil k častým popularizátorům problematiky soudobých dějin na veřejnosti a byl také hostem v řadě dokumentárních pořadů v médiích věnovaných dějinám Československa po roce 1945 a obecně dějinám studené války. Kaplan také proslul jako známý kritik mediální zkratky, jež podle jeho mínění příliš zkresluje jinak složitější výklad historického dění. V roce 2008 Karel Kaplan obdržel Cenu Jana Slavíka udílenou Nadačním fondem angažovaných nestraníků. Dne 28. října 2008 mu prezident Václav Klaus udělil medaili Za zásluhy o stát v oblasti vědy. Od roku 2016 je emeritním pracovníkem Ústavu pro soudobé dějiny AV ČR v.v.i.\n\n\n"}
{"id": "85575", "url": "https://cs.wikipedia.org/wiki?curid=85575", "title": "Nevlastní bod", "text": "Nevlastní bod\n\nNevlastní bod je bod v nekonečnu. Někdy se používá také ve významu \"směr\", protože všechny rovnoběžné přímky směřují do téhož nevlastního bodu. Zavedením nevlastních bodů do geometrie (hlavně analytické) a do vektorové analýzy se zjednodušily některé vztahy a úvahy. \n\nNevlastními body jsou například \"konce hyperboly\" (na nevlastní bod ukazují asymptoty), v grafu hodnota formula_1 apod. \n\nPojem limita funkce v nevlastním bodě vyjadřuje limitu v plus nebo mínus nekonečnu. Například formula_2 (viz funkce arkus tangens).\n"}
{"id": "85576", "url": "https://cs.wikipedia.org/wiki?curid=85576", "title": "Tajvan", "text": "Tajvan\n\nTajvan je počeštělý název pro ostrov Tchaj-wan v jihovýchodní Asii.\n\nTajvan může být také:\n\n"}
{"id": "85577", "url": "https://cs.wikipedia.org/wiki?curid=85577", "title": "Terry Jones", "text": "Terry Jones\n\nTerry Jones (1. února 1942, Colwyn Bay, Wales – 21. ledna 2020) byl velšský komik a režisér, jeden z šesti členů komediální skupiny Monty Python.\n\nSpolurežíroval filmy \"Monty Python a Svatý Grál\", \"\" a \"Smysl života\". Režíroval také film pro děti \"Žabákova dobrodružství\", kde si spolu s ním zahráli také Eric Idle, John Cleese a Michael Palin. \n\n\n"}
{"id": "85580", "url": "https://cs.wikipedia.org/wiki?curid=85580", "title": "John Cleese", "text": "John Cleese\n\nJohn Cleese (* 27. října 1939, Weston-super-Mare, Somerset, Anglie) je britský herec, komik, spisovatel a filmový producent, jeden z šesti členů komediální skupiny Monty Python. Hrál potrhlého hoteliéra Basila Fawltyho v seriálu \"Hotýlek\", na jehož scénáři se podílel. Podílel se také na scénářích k filmům \"Monty Python a Svatý Grál\", \"\" a \"\".\n\nJohn Cleese se narodil v malém městečku Weston-super-Mare u moře v Somersetu 27. října v roce 1939. Byl jedináček, příjmení jeho rodiny bylo původně „Cheese“, ale když v roce 1915 jeho dědeček vstoupil do armády, nechal se přejmenovat na „Cleese“ (k Johnově štěstí, neboť jeden z jeho dětských kamarádů se jmenoval „Butter“).\n\nCleese navštěvoval St Peter's Preparatory School a po svá školní léta vyčníval nejen svými znalostmi ale i svou výškou (už ve 12 letech měřil 180 cm). Ve 13 se dostal na lyceum Clifton College v Bristolu. Říká se, že pozemek školy pomaloval stopami naznačujícími, že socha polního maršála Earla Heiga si z podstavce odskočila na záchod. Přestože úspěšně složil zkoušku na univerzitu Cambridge, kvůli velkému návalu po dva roky učil matematiku na své základní škole. V Cambridgi studoval později právo na Downing College. V komediální skupině Cambridge Footlights potkává Grahama Chapmana, dalšího z Monty Pythonů.\n\nV roce 1960 potkal svou první manželku, Connie Booth, s níž se oženil v roce 1968. V roce 1971 se jim narodila dcera, Cynthia Cleese. S Connie napsal scénář k sitcomu Hotýlek a také v něm oba účinkovali. Oženil a rozvedl se ještě dvakrát.\n\nÚspěch univerzitní revue \"Cambridge Circus\" hrané v rámci skupiny \"Cambridge Footlights\" umožnil Cleesovi a Chapmanovi vystupovat nejen na londýnském West Endu, ale i na Broadwayi. Tady vystupuje také v muzikálu Half a Sixpence a při té příležitosti potkává pozdějšího animátora Monty Pythonů a režiséra Terryho Gilliama.\n\nNež odjel do USA, pracoval Cleese také pro rádio BBC na několika programech mezi něž patří např. \"The Dick Emery Show\" nebo \"I'm Sorry, I'll Read That Again\". Významnou roli měl TV seriál Frost Report. Na této show pracovali také Eric Idle, Terry Jones a Michael Palin, budoucí členové Monty Python.\n\nMonty Pythonův létající cirkus, seriál komických skečů, na kterém se šestice Cleese, Chapman, Gilliam, Idle, Jones a Palin podílela, se vysílal po čtyři sezony mezi léty 1969 a 1974 na BBC. V posledních šesti epizodách se Cleese už neobjevil, podle něj ztrácely svou originalitu a chtěl se věnovat jiným projektům, avšak členem skupiny zůstal i nadále.\n\nV roce 1971 tak zakládá produkční společnost Video Arts, která se zabývá tvorbou zábavných výukových programů pro manažery. Úspěch zaznamenela TV show Hotýlek, na níž se podílel společně se svou první ženou a kde ztvárnil hlavní roli neurotického a nepříjemného vlastníka malého hotelu Basila Fawltyho. Seriál získal ocenění BAFTA a Cleesovi zajistil účinkování v několika seriálech a televizních show (Doctor Who, The Muppets show, The Goodies and not the Nine O'Clock News, Cheers).\n\nOd roku 1970 do roku 1973 také zastával post rektora na University of St Andrews, dodnes je profesorem na volné noze na Cornell University.\n\nJohn Cleese se objevil také ve všech filmech Monty Pythonů: Monty Python a Svatý Grál, a . Zahrál si i v samostatných snímcích Terryho Gilliama, Terryho Jonese, Erica Idla a Grahama Chapmana.\n\nV roce 1988 přichází snímek \"Ryba jménem Wanda\", kde si zahrál roli právníka Archieho Leache a k němuž také napsal scénář. Film zaznamenal úspěch jak u diváků, tak u kritiků a byl nominován na Oscara za scénář. Ve filmu si Leachovu dceru zahrála Cleesova dcera Cynthia.\n\nZahlédnout jsme Johna Cleese mohli ve filmech \"Milionový závod\", \"Harry Potter a kámen mudrců\" a také v posledních třech bondovkách, po boku Roberta De Nira a Kennetha Branagha si zahrál v adaptaci \"Frankensteina\".\n\n\n\n"}
{"id": "85585", "url": "https://cs.wikipedia.org/wiki?curid=85585", "title": "Harrison Ford", "text": "Harrison Ford\n\nHarrison Ford (* 13. července 1942 Chicago) je americký filmový herec. Jeho nejznámějšími rolemi jsou uštěpačný vesmírný pilot Han Solo ve filmové sérii \"Star Wars\" a vtipný, ale neústupný archeolog a zároveň akční hrdina Indiana Jones z filmu \"Dobyvatelé ztracené archy\" a jeho pokračování.\n\nPodle údajů vyčíslených v lednu 2006 činil celkový hrubý příjem z prodeje filmů, v nichž účinkoval, přibližně 3,05 miliardy dolarů v USA a 5,65 miliardy celosvětově. To znamená druhé místo mezi nejlépe vydělávajícími herci na světě, hned za Tomem Hanksem.\n\nNarodil se v Chicagu v americkém státě Illinois bývalé rozhlasové herečce Dorothy Nidelmanové (rozené 17. října 1917 v New Jersey jako \"Dora Nidelmanová\") a reklamnímu manažerovi a bývalému herci Christopheru Fordovi (skutečným jménem \"John William Ford\" – 20. listopadu 1906 – 10. února 1999 New York). Prarodiče z matčiny strany Harry Nidelman a Anna Lifschutzová byli američtí židovští emigranti z běloruského Minsku, kteří se seznámili v Brooklynu a potom se přestěhovali do New Jersey. Rodiče z otcovy strany byli katolíci. John Fitzgerald Ford (americký Ir a estrádní umělec) a Florence Veronica Niehausová (americká Němka), Fordovi rodiče, byli levicového zaměření a nebyli členy žádné církve. Když se Forda novináři ptali, k jaké víře byl vychováván, odpověděl ve šprýmu, že je „demokrat“. Pokud Ford hovořil o tomto rodičovském odkazu, uváděl, že se cítí být „Irem jako člověk a židem jako herec“.\n\nV roce 1960, Ford ukončil Maine East High School v Park Ridge v Illinois, kde, jak říká, si ho vybrali místní trapiči, dívky si ho nevšímaly a také byl shledán nadějným chlapcem. Nastoupil na univerzitu Ripon College ve Wisconsinu, na níž si především jako prostředek k seznámení se ženami jako vedlejší předmět zvolil drama. Do konce prvního roku byl členem folkové kapely jménem The Brothers Gross, kde hrál na \"gutbucket\" (kontrabas, který jako ozvučné těleso používá kovový škopek). Byl také členem studentského spolku Sigma Nu. Tři dny před ukončením studia ho vyhodili po tom, co propadl z hlavního předmětu filosofie. Také se obrátil na svého oblíbeného profesora Dr. Tyree (o kterém se zmiňuje ve filmu \"Indiana Jones a poslední křížová výprava\") s žádostí o doporučení, aby se mohl vyhnout odvodu do války ve Vietnamu, ale ten ho nebyl ochoten napsat. Vzhledem k těmto událostem Ford přerušil styky s Ripponskou školou. Později, když se stal slavným, se tato malá škola opakovaně snažila kontakt opět navázat a využít jeho popularity, ale herec pomoc odmítl.\n\nForda začalo přitahovat herectví poměrně pozdě. V roce 1964, se přestěhoval do Los Angeles v Kalifornii, kde podepsal smlouvu s filmovou společností Columbia Pictures. Za 150 dolarů týdně hrál v rámci programu pro nové talenty malé role ve třech filmech. V titulcích westernu \"A Time for Killing\" z roku 1967 byl za svou malou roli uveden jako „Harrison J. Ford“, s přidaným „J“, ačkoliv neměl druhé jméno, aby se tak odlišil od jiného herce Harrisona Forda, který hrál ještě v němém filmu a zemřel v roce 1957.\n\nNásledně přešel do společnosti Universal Studios a dostával malé televizní role. Kvůli nedostatečným hereckým nabídkám a protože musel podporovat svou tehdejší manželku a dva malé syny, stal se profesionálním tesařem – samoukem, přičemž byl i pódiovým technikem populární rockové kapely The Doors. Díky tesařině se stal nezávislým, role si vybíral a první významnější získal v roce 1973 v nízkorozpočtovém snímku tehdy neznámého George Lucase \"Americké graffiti (American Graffiti)\" s pěti nominacemi na Oscara.\n\nBěhem tesařské práce také náhodou přišel k jedné ze svých nejslavnějších rolí. V roce 1975 režisér George Lucas najal Forda, aby mu doma sestavil několik skříní a přitom mu nechal číst texty, které měly sloužit pro výběr herců do prvního dílu Hvězdných válek. Steven Spielberg, který byl při tom, byl údajně první, kdo si všiml, že se Ford dobře hodí na roli Hana Sola.\n\nFord se stal hvězdou právě jako Han Solo v prvním ze tří filmů Hvězdné války. Chtěl, aby jeho postava ve třetím filmu zemřela a poukazoval na to, že to filmu dodá na dramatičnosti. George Lucas s ním však nesouhlasil. Další velkou rolí byl Indiana Jones v Dobyvatelích ztracené archy a dalších pokračováních. Následoval Jack Ryan ve filmu \"Vysoká hra patriotů (Patriot Games)\" a \"Jasné nebezpečí (Clear and Present Danger)\" Toma Clancyho'. Mezi další známé Fordovy filmy patří \"Blade Runner\", \"Svědek (Witness)\", \"Uprchlík (The Fugitive)\", a remake filmu \"Sabrina\". Ačkoliv většinou hrál vůdce nebo hrdinu v mnoha akčních filmech, je možné ho vidět i jako cizoložného manžela s hrozným tajemstvím v duchařském filmu \"Pod povrchem (What Lies Beneath)\".\n\nMnohé ze svých hlavních filmových rolí dostal shodou zvláštních okolností. Hana Sola díky čtení textů určených pro jiné herce, Indianu Jonese, protože herec Tom Selleck nemohl hrát a Jacka Ryana částečně pro nepřiměřené honorářové požadavky Aleca Baldwina (Baldwin předtím hrál v \"Honu na ponorku (The Hunt for Red October))\". Ačkoliv některé z jeho nejuznávanějších prací spadají do žánru science-fiction, což se týká \"Hvězdných válek\" a klasického kultovního snímku \"Blade Runner\", později řekl, že patřily k jeho nejméně oblíbeným a k tomuto žánru se nechce vracet.\n\nGuinessova kniha rekordů z roku 2001 jej uvádí jako nejbohatšího žijícího herce. Jeho vykázaná odměna za film \" (K-19: The Widowmaker)\" z roku 2002 přesáhla 25 milionů dolarů. Dvacet sedm filmů, ve kterých hrál hlavní role mu vyneslo hrubý příjem přes 3,3 miliardy dolarů.\n\nAčkoliv je jedním z finančně nejúspěšnějších herců své generace, dostalo se mu pouze jediné nominace na cenu Americké filmové akademie Oscar v kategorii nejlepší herec za film \"Svědek (Witness, 1985)\". V roce 1999 obdržel cenu za celoživotní dílo od Amerického filmového institutu a 2. června 2003 také svou hvězdu před kinem Kodak Theatre na ulici 6801 Hollywood Blvd.\n\nFordova popularita se v posledních letech poněkud snížila. Filmy \"K-19\" a \"Detektivové z Hollywoodu (Hollywood Homicide)\" byly finančně neúspěšné, v roce 2004 odmítl hlavní roli v politickém thrilleru \"Syriana\", kterou místo něj ztvárnil George Clooney, dostal za ni Oscara a Ford později uznal, že udělal chybu.\n\nV roce 2007 Steven Spielberg konečně dostal do rukou scénář, se kterým byl spokojen, a tak se s Harrisonem Fordem v hlavní roli pustili v červnu 2007 do natáčení čtvrtého dílu o svérázném archeologovi, Indianu Jonesovi. Světová premiéra se konala 18. května 2008 na festivalu v Cannes, česká premiéra, společně s ostatními zeměmi na světě, se konala 22. května 2008.\nFord dokonce potvrdil, že by se rád vrátil do role Indiana Jonese i v pátém dílu, ale pouze tehdy, pokud by se s natáčením začalo brzy, tedy v době, kdy bude ještě fyzicky schopný tuto roli hrát.\n\nFord byl třikrát ženatý. V roce 1964 se oženil s Mary Marquardtovou, se kterou se v roce 1979 rozvedl. Z tohoto manželství se narodili dva synové. Benjamin (* 1967) a Willard (* 1969). Dne 14. března 1983 se znovu oženil s Melissou Mathisonovou, scenáristkou filmů \"Černý hřebec (The Black Stallion)\", \" Kundun - život dalajlámy (Kundun)\" a \"E.T. - Mimozemšťan (E.T. The Extra-Terrestrial)\". S ní má dvě děti: syna Malcolma, narozeného 10. března 1987 a dceru Georgiu, narozenou 30. června 1990. Mathisonová požádala o rozvod 23. srpna 2001, v lednu 2004 byli rozvedeni a tento rozvod se stal jedním z nejdražších v Hollywoodské historii. Od roku 2002 je Fordovou partnerkou herečka Calista Flockhart, známá jako představitelka hlavní role ze seriálu Ally McBealová, se kterou se v červnu 2010 oženil.\n\nFord věnuje čas a peníze také ochraně přírody. Vlastní 800 akrový (3,2 km²) ranč v Jackson Hole ve Wyomingu, jehož přibližně polovinu věnoval přírodní rezervaci. Je ve správní radě neziskové organizace Conservation International, která se věnuje zachování zemské biodiversity.\n\nJeho zálibou je létání. Pilotuje letadlo i helikoptéru, se kterou v několika případech podle nařízení místních úřadů osobně poskytl pomoc a v jednom případě zachránil život turistovi postiženému dehydratací. S helikoptérou 23. října 1999 také havaroval během tréninkového přistávacího manévru, kdy ji převrátil na stranu. Jemu ani leteckému instruktorovi se nic nestalo. V současné době je předsedou programu \"Young Eagle\" Asociace experimentálního létání (Experimental Aircraft Association (EAA)). Tuto funkci převzal po známém válečném pilotu Charlesi Yeagerovi.\n\nHudebníkovi Jimmymu Buffetovi pomáhal nahrávat práskání bičem (což se naučil během natáčení \"Dobyvatelů ztracené archy\") a tyto zvuky byly použity ve skladbě \"Desperation Samba (Halloween in Tijuana)\".\n\nPatří k těm Hollywoodským hercům, kteří úzkostlivě střeží své soukromí. Mimo propagační akce filmů se v médiích objevuje jen velmi vzácně a dává přednost pobytu ve svém domě ve Wyomingu. Za nejsilnějšího protivníka, který narušuje jeho soukromí, považuje internet.\n\nAčkoliv nemá rád veřejné projevy, objevil se jednou před podvýborem senátu Spojených států pro podporu tibetského lidu. Jeho záměrem bylo zabránit Číně v získání doložky nejvyšších výhod kvůli její okupaci Tibetu. Výsledkem bylo, že mu Čínská lidová republika do Tibetu zakázala vstup.\n\nI když obvykle nekomentuje politické události, v roce 2003 v rozhovoru pro španělské noviny odsoudil válku v Iráku. Kritizoval šíření střelných zbraní v USA, což vyvolalo určitou kontroverzi vzhledem k tomu, že ve většině filmů tyto zbraně sám používá. Projevil také svůj nesouhlas s odvoláním kalifornského guvernéra Graye Davise a varoval před jeho nahrazením republikánským kandidátem hercem Arnoldem Schwarzeneggerem, přičemž prohlašoval, že to bude pro tento stát znamenat katastrofu.\n\n\n\n"}
{"id": "85591", "url": "https://cs.wikipedia.org/wiki?curid=85591", "title": "Konsenzus", "text": "Konsenzus\n\nKonsensus nebo konsenzus či konsens (lat. \"consensus\", souhlas) znamená shodu mínění jistého společenství, zejména spontánní a živelný souhlas, obecně jakýkoliv vzájemný souhlas. V právu se za konsenzuální považují takové smlouvy, k jejichž platnosti stačí projev souhlasné vůle stran, v protikladu k reálným smlouvám, které jsou uzavřeny až faktickým plněním (např. předáním věci). Alternativou ke konsenzuálnímu rozhodování je buď rozhodování autoritativní nebo hlasování. Na rozdíl od hlasování a vlády většiny konsensus není výsledek pouze racionální, ale také emocionální. Je složité k němu dojít, jelikož je založen na dobrovolném přístupu a předchází mu diskuse, spory a kompromisy.\n\nKonsensus vzniká na základě vzájemného souhlasu členů skupiny, či mezi skupinami. ,Absence konsensu” znamená nesouhlas. Konsensus připouští souhlas většiny, ale také přítomnost a vyjádření nesouhlasu ze strany menšiny, jež se toleruje. Díky tomu se menšina, která nesouhlasí, nemusí cítit jako vyhoštěná a utlačovaná, a tak je možné dospět souhlasu, tedy konsensu. Konsensuální rozhodnutí nemusí nutně znamenat aktivní souhlas všech zúčastněných, ale spíše přijetá a rozhodnutí neodporovat. Na tomto typu rozhodování byly postaveny základní pilíře řecké demokracie.\n\nKonsensu je často přikládán velký význam, neboť je vnímán jakožto zakladatel sociálního společenství, které je opakem sociálního konfliktu, tak, jak ho popisuje Hobbes ve svém širokém pojetí existence společnosti, hovoříme-li o prostředí kde jsou si lidé rovni z hlediska práv, svobody myšlení a vlastního názoru. Významnými autory, kteří se zabývali tématy konsensu, byli Émile Durkheim a Talcott Parsons.\n\nSlovník spisovné češtiny pro školu a veřejnost uvádí ve slovníkové části jako jediný správný tvar \"konsenzus\", stejně jako Akademická pravidla českého pravopisu z roku 1993, 1. bod Pilipova dodatku však připustil také psaní se \"s\", přičemž podoba se \"z\" se považuje za základní a stylově neutrální. Nový akademický slovník cizích slov uvádí jen variantu \"konsensus\", Český etymologický slovník Jiřího Rejzka uvádí formu \"konsens(us)\", tedy \"konsens\" a \"konsensus\". Latinské slovo \"consensus\" (souhlas, jednomyslnost) je přičestím trpným od slovesa \"consentire\" (souhlasit, shodovat se), a to je odvozeno předponou \"con\" (s-, se-, sou-) od slovesa \"sentire\" (vnímat smysly, cítit, pociťovat, pozorovat) a příbuzné se slovem \"sensus\" (počitek, čití, vjem, vnímání, cit, smysl pro něco, smysl něčeho). V češtině souvisí se zdomácnělými slovy nonsens (nesmysl), sentence (výrok, úsudek) či senzace (původně výraz pro silné citové vnímání).\n\nChybný je tvar \"koncensus\", neboť slovo etymologicky nesouvisí se slovy \"census\" (odhad jmění římského občanstva, soupis obyvatel), \"cenzura\" či \"recenze\". \n\nKonsensus lze chápat dvojím způsobem:\nZatímco první definice nabízí mnoho výkladů a zahrnuje široké spektrum procesů ve společnosti, druhá se zaměřuje na přesnější popis a úzký výklad (pozitivismus).\n\nAby mohlo ve skupině dojít ke konsensu, musí mít všichni možnost projevit své námitky proti rozhodnutí. To zároveň neznamená jednoznačnou spokojenost zúčastněných s rozhodnutím: spokojenost a souhlas nejsou pouze známkou chybějícího opozičního názoru, nýbrž druhem rozdílných psychických kvalit. Každý jedinec může najednou přijmout a odmítnout různé alternativní možnosti a tím pádem mít pocity rozpolcenosti. Z nepatrného nebo neexistujícího odporu v otázce eventuálního souhlasu (nebo naopak nesouhlasu) není možné dělat závěry.\n\nV rozhodnutích postavených na principu konsensu jsou tedy účastníci zpravidla rozděleni do následujících skupin:\n\nMíru upřímného rozhodnutí jednotlivých členů dané skupiny lze zvenčí hodnotit jen nedostatečně. Nedostatek upřímnosti je plně slučitelný se základním konceptem konsensu. Pokud lze mezi jednotlivými účastníky předpokládat upřímné jednání, dochází ke shodě, které lze rovněž konsensem dosáhnout. Nevýhodou je, že hledání této shody je většinou zdlouhavé\n\nV sociologii se vytvořily dvě základní teorie fungování společnosti. Teorie konsensuální vychází z předpokladu, že společnost dodržuje nepsaná pravidla, její jednotliví členové mezi sebou kooperují a maximalizují tak své výhody. Proti tomu stojí teorie konfliktu, která má za to, že jakákoliv forma soužití vyhovuje vždy jen části společnosti.\n\nTeorie konsensu vychází z práce Augusta Comta, který za jeden z úkolů sociologie považoval obnovení chybějícího konsensu. Podle definice Talcotta Parsonse je sociální řád založen na určitém minimálním konsensu ohledně základních hodnot. Do této skupiny řadíme i teorii sociální směny jako tržní výklad konsenzu.\n\nPředpokladem pro uplatnění této teorie je vnitřní integrita společnosti, soudržnost, solidarita a kooperace mezi jejími členy, uznání legitimní autority, norem a hodnot, existence závazků a jejich trvanlivost.\n\nTato teorie vychází z předpokladu vzájemné závislosti částí na celku. Émile Durkheim jako zastánce této teorie je přesvědčen, že solidarita existuje i v anomii.\n\nTalcott Parsons tvrdí, že centrální úlohu ve společnosti mají sdílené hodnoty. Chování lidí vysvětluje ve čtyřech systémech:\nDále představuje několik dilemat, se kterými se společnost vypořádává:\nUspokojení potřeb nám podle této teorie zajišťuje ekonomika (materiální zajištění), politické instituce (fungování a chod společnosti) a náboženské nebo kulturní instituce (hodnotový systém).\n\nKritika výše zmíněné teorie vychází z toho, že není empiricky ověřitelná, nevysvětluje sociální změny a pokud ano, tak předpokládá pouze dílčí změny v systému, ne změny systému jako takového. Celkový pohled na společnost navíc podle kritiky vyvozuje z preindustriálního období.\n\nRobert King Merton představuje empirické hypotézy, kterými dokazuje své teorie středního dosahu. Vedle funkce určitých jevů společnosti zavádí i kategorii dysfunkce a poukazuje na to, že určitý jev může působit ve prospěch i neprospěch společnosti zároveň (např. náboženství posiluje sociální integritu a zároveň brzdí pokrok vědy).\n\nRozlišuje funkce manifestní (všeobecně známé a banální, např. armáda slouží k obraně státu) a latentní (např. armáda může ruinovat národní hospodářství) a přesvědčuje, že sociologie musí popisovat obě funkce.\n\nMezi jeho další teorie středního dosahu patří teorie sebenaplňujícího se proroctví (pokud něčemu věříme, jednáme, jako by to skutečně existovalo, čímž zvyšujeme pravděpodobnost existence daného jevu), teorie byrokracie (tzv. byrokratický intelektuál jedná pouze v souladu s danými pravidly a stává se tak nástrojem mocenských skupin), teorie deviantního chování (identifikace s hodnotami neznamená konformitu) nebo teorie referenční skupiny (člověk se identifikuje s hodnotami skupiny, i když není jejím členem).\n\nTeorie sociální směny vychází z předpokladu, že chování lidí je v podstatě směna statků a služeb všeho druhu (tj. hmotného i nehmotného). Antropologové (B. Malinowski) považují směnu za základ sociální soudržnosti. Smyslem cirkulace je podle nich udržování vzájemných závazků. Politická ekonomie naproti tomu vidí ve směně snahu o maximalizaci zisku.\n\nGeorge Caspar Homans interpretuje teorii jako umění dát druhým to, co má pro ně větší hodnotu, než jsou mé náklady (a naopak). Homans chybně vychází z toho, že při směně má každý zisk (ignoruje kategorii moci) a předpokládá, že mocní mají moc proto, že jsou druhým užiteční. Jeho interpretace je chybná i proto, že ji odvozuje z malých, primárních skupin.\n\nPeter Blau naopak zdůrazňuje emergentní vlastnosti institucí (tj. nelze je odvozovat z chování individuí) a připouští, že sociální směna často ustavuje nadřízenost a podřízenost. To však považuje za legitimní, jelikož někteří členové společnosti nemohou mocným nabídnout nic, a proto se podřídí jejich moci. Vymezuje se však vůči vykořisťování, které nastává, pokud se podřízený cítí nekompenzovaný.\n\nObecně však lze s teorií sociální směny polemizovat, jelikož tato teorie předpokládá, že člověk je bytost kalkulující. To však není kompatibilní s faktem, že úctu nelze spočítat a lidé se často řídí hodnotami, zvyky či afekty. Přátelství by pak dle této teorie prakticky ztratilo smysl.\n\n"}
{"id": "85593", "url": "https://cs.wikipedia.org/wiki?curid=85593", "title": "Havis Amanda", "text": "Havis Amanda\n\nHavis Amanda je socha nahé ženy umístěná na Tržním náměstí v Helsinkách. Je dílem sochaře Ville Vallgrena, vytvořená v Paříži roku 1906 a na své současné místo byla převezena roku 1908.\n\nVallgren původně zval sochu \"Merenneito\" (česky: Mořská panna), ale brzy se ujal švédský název Havis Amanda nebo finský Haaviston manta či prostě Manta.\n\nKaždý rok na prvního máje, Vappu, je socha umyta studenty místních universit a na její hlavu je dána tradiční finská studenská čepice.\n"}
{"id": "85600", "url": "https://cs.wikipedia.org/wiki?curid=85600", "title": "William Makepeace Thackeray", "text": "William Makepeace Thackeray\n\nWilliam Makepeace Thackeray (18. července 1811 – 24. prosince 1863) byl anglický romanopisec a žurnalista. Za jeho stěžejní dílo je považován román \"Jarmark marnosti\" (v originále \"Vanity Fair\"), který satiricky zobrazoval britskou společnost 19. století.\n\nThackeray se narodil v Kalkatě v Indii, kde jeho otec Richmond Thackeray pracoval pro britskou Východoindickou společnost. Ve věku 5 let Williama poslali jeho rodiče zpět do Anglie, kde se mu mělo dostat odpovídajícího vzdělání. Studium začal ve školách v Southamptonu a Chiswiku, dále v Charterhouse School a konečně na Trinity College v Cambridgi, odkud odešel bez dosažení akademického titulu v roce 1830. Po nějaké době, kterou strávil cestami po kontinentě (Paříž, Výmar), se vrátil do Londýna, kde chtěl studovat právo. Ve věku 21 let ovšem zdědil dostatečně velké množství peněz, které mu mohlo zajistit pohodlnou existenci do konce života a tak studia opět zanechal. Začal se věnovat investicím, podpoře různých periodik (National Standard, The Constitutional), studoval v Paříži umění (opět neúspěšně).\n\n20. srpna 1836 se oženil s Isabellou Gethin Shaw, se kterou měl 3 dcery (Jane, Harriet a Anne). V roce 1840 se u Isabelly projevila duševní choroba, přinejmenším jednou se pokusila o sebevraždu, do konce svého dlouhého života (zemřela 1893) zůstala nemocná.\n\nOd roku 1837 žila rodina opět v Londýně, kde Thackeray pracoval jako novinář, publikoval v časopise Fraser´s . O něco později začal publikovat i v časopise Punch. Finanční zajištění a určité stálé místo v novinářském světě mu přinesla série satirických článků v Punchi, které později vyšly pod názvem \"The Book of Snobs\" (Thackeray toto slovo uvedl v tomto díle do širšího povědomí a módy). V Punchi vyšla v letech 1847-48 i jeho dnes asi nejznámější práce \"Vanity Fair\". V roce 1851 se rozešel s redaktory časopisu Punch a v roce 1859 se stal editorem nově založeného Cornhill Magazine.\n\nWilliam Makepiece Thackeray zemřel v roce 1863 v důsledku srdečního záchvatu, jeho pohřbu se účastnilo na 7000 lidí. Byl pohřben na hřbitově v Kensal Green, jeho pamětní busta se nachází ve Westminster Abbey.\n\nThackeray byl velmi plodným spisovatelem: vedle románů zabírá velkou část jeho prací činnost publicistická, své drobné satiry často opatřoval vlastními karikaturami. Publikoval pod různými uměleckými pseudonymy (v rámci těchto pseudonymů se i zručně stylizoval: nejznámější je Charles James Yellowplush, píšící osobitým pravopisem, povoláním lokaj a literární samouk; další pseudonymy zahrnují Michaela Angelo Titmarshe nebo George Savage Fitz-Boodle).\n\nJeho nejranější krátké práce byly publikovány od 1828 ve Western Luminary, od 1829 pak v univerzitním cambridgském časopise The Snob. Terčem jeho ironie se stali především zavedení autoři, jako např. Benjamin Disraeli, James Fenimore Cooper nebo Edward Bulwer Lytton. V 30. letech se velkou módou staly kriminální romány, které značně romanticky zachycovaly působení nedávno žijících lupičů a jiných kriminálních živlů. Jako reakce na tuto vlnu zájmu vznikla první Thackerayho novela \"Paměti urozeného pana Barry Lyndona\" (\"Memoirs of Barry Lyndon, Esq.\"), původně jako seriál ve Fraser´s, která byla do značné míry ovlivněna Fieldingovým Jonathanem Wildem.\n\nNejznámější Thackerayho dílo \"Jarmark marnosti\" (\"Vanity Fair\") vzniklo v letech 1848–1849. Někteří literární kritici ovšem považují za vrchol jeho tvůrčího génia romány \"Pendennis\" (hlavní postava Artur Pendennis je do znační míry alter ego mladého Thackerayho) nebo \"The History of Henry Esmond\", román časově zasazený do období válek o španělské dědictví. Romány Williama Makepeace Thackerayho jsou v jistém ohledu propojeny, jakoby měly tvořit jeden cyklus zobrazující anglickou společnost. V \"Pendennisovi\" se objevují postavy z \"Jarmarku marnosti\" (lord Steyne nebo Rawdon Crawley) a dále postavy, které Thackeray použil v pozdějších pracích. Arthur Pendennis jako postava se znovu objeví v románu \"The Newcomes\" (1853–1855), kde vystupuje jako fiktivní vydavatel této rodinné kroniky a komentátor osudů rodiny Newcomů.\n\nJeho pozdější práce jako např. \"The Adventure of Philip\" nebo \"The Virginians\" (osudy potomků Henryho Esmonda ve Virginii) jsou považovány za méně kvalitní. Posledním dílem Thackerayho je nedokončený román \"Denis Duval\", který snad znamenal nové vzepětí tvůrčí činnosti autora, jenž však zemřel, než mohl dokončit toto dílo (vyšlo posmrtně pouze prvních osm kapitol, které popisují život francouzských hugenotů žijících ve vyhnanství v jižní Anglii).\n\nKritikové často Thackeraymu vyčítali jistou nedbalost v psaní. Při podrobném rozboru jeho děl se čtenář setká s dílčími nepřesnostmi v zápletkách či popisu postav. Například není dodnes jasné, zda byla Becky Sharp, hlavní hrdinka \"Jarmarku marnosti\", blondýna či zrzka.\n\nThackeray je často srovnáván s Dickensem, autorem taktéž kritického realismu. Ve srovnání s Dickensem je Thackerayho záběr prostředí mnohem méně rozmanitý. Jestliže byl Dickens ve svých románech schopen zobrazovat nejširší sociální vrstvy soudobé anglické společnosti, pak Thackeray se omezil na popis chování pouze vrstev vyšších.\n\nMezi oběma autory existovalo uctivé nepřátelství (zachovala se i jejich vzájemná korespondence). Thackeryho styl byl ve srovnání s Dickensem ostřejší, satiričtější, někteří kritici ho považovali za cynického.\n\n\n"}
{"id": "85605", "url": "https://cs.wikipedia.org/wiki?curid=85605", "title": "Rudolf Ströbinger", "text": "Rudolf Ströbinger\n\nRudolf Ströbinger (5. března 1931, Milíčovice – 1. prosince 2005, Hage, Německo) byl novinář, publicista a spisovatel.\n\nPo absolvování Filozofické fakulty Univerzity Karlovy pracoval jako redaktor a zástupce šéfredaktora v Lidové demokracii, po srpnu 1968 emigroval do Německa, kde působil v československém vysílání Deutsche Welle a Rádia Svobodná Evropa a od začátku 80. let až do své smrti byl předsedou exilového PEN klubu německé jazykové oblasti.\n\nPo listopadu 1989 zůstal v Německu, psal do řady českých deníků a spolupracoval s Českým rozhlasem 6 a rádiem Impuls. Byl autorem i dvou desítek knih literatury faktu; zajímal se především o nejnovější dějiny, zejména o zpravodajské zákulisí první a druhé světové války a historii protinacistického a protikomunistického odboje (\"Stopa vede k Renému\", \"Mata Hari\", \"Stalin stíná hlavy\"). Zemřel v severoněmeckém městě Hage, kde dlouhá léta žil.\n\n"}
{"id": "85610", "url": "https://cs.wikipedia.org/wiki?curid=85610", "title": "Vlákno (informatika)", "text": "Vlákno (informatika)\n\nVlákno (též vlákno řízení, ) označuje v informatice spuštěnou instanci počítačového programu. O vláknech mluvíme v souvislosti s možností vytvořit více vláken v jednom procesu, což se nazývá multithreading. Jednotlivá vlákna mohou v rámci procesu vykonávat různé činnosti – například čtení požadavků uživatele, zpracování dat, vykreslování výstupu na obrazovce a síťovou komunikaci – nebo stejnou činnost nad různými daty (např. obsluhu více síťových spojení). U počítačů s více procesory nebo na vícejádrových procesorech mohou tyto činnosti probíhat současně (\"paralelně\"), v ostatních případech \"kvaziparalelně\" (rychlým přepínáním mezi vlákny se vytváří zdání paralelismu).\n\nTechnicky, v systémech a programech, které nepodporují multihreading, má každý proces jen jediné vlákno. Podpora multithreadingu znamená, že je možné v rámci jednoho procesu vytvořit větší počet vláken.\n\nVlákno můžeme považovat za odlehčený proces – zatímco běžné procesy jsou navzájem striktně odděleny, vlákna jednoho procesu sdílí paměťový prostor a další systémové prostředky. Sdílená paměť zjednodušuje komunikaci mezi vlákny, zvyšuje však riziko souběhu ( ). Multithreading snižuje režiji operačního systému při přepínání mezi procesy (při změně kontextu), která je nutná pro zajištění multitaskingu - lze jej tak považovat za další stupeň multitaskingu.\n\nPraktickým rozdílem mezi multithreadovým a multiprocesovým multitaskingem je kromě sdílené paměti (která některé věci usnadňuje a jiné naopak ztěžuje) režie při přepínání:\n\nVlákna je možné vytvořit i čistě na aplikační úrovni bez nativní podpory operačního systému (využitím sdílené paměti a dalších technik). Takto vzniklá vlákna je poté možné spouštět postupně v jednotlivých procesech operačního systému nebo takzvaně m:n, tedy v několika vláknech operačního systému současně spouštět větší počet aplikačních vláken. Toto řešení sice není tak dobré jako řešení s podporou operačního systému – například volání služby operačního systému zablokuje „větší“ vlákno OS a ne jenom aplikační vlákno – ale pro některé úlohy může být stále rychlejší.\n\nZ hlediska spravování vláken operačním systému můžeme vlákna rozdělit na:\n\nSprávu vláken provádí tzv. vláknová knihovna („thread library“) na úrovni aplikačního procesu. Jádro operačního systému o jejich existenci neví a přepínání mezi vlákny nevyžaduje volání funkcí jádra. Nepřepíná se ani kontext procesu ani režim procesoru. Přepínání vláken a jeho plánování je specifické pro konkrétní aplikaci. Programátor má možnost zvolit si nejvhodnější plánovací strategii a příslušný algoritmus. V operačním systému není vyžadováno multiprogramování, stačí speciální knihovna.\n\n\"Příklad:\" V případě POSIXu je na uživatelské úrovni k dispozici knihovna POSIX Threads (též \"Pthreads\").\n\nPro provozování vláken na uživatelské úrovni je třeba speciální knihovna, která musí umožňovat:\n\n\n\nVeškerá správa vláken je řízena operačním systému a každé vlákno v uživatelském prostoru je zobrazeno na vlákno v jádře. Jádro samo vlákna vytváří, ruší a plánuje.\n\n\n\n\nNěkteré operační systémy podporují oba způsoby běhu vláken. Přiřazování uživatelských vláken k systémovým se děje automaticky (bez programátora) anebo programátor může nastavit počet vláken na úrovni jádra.\n\nKombinaci ULT a KLT podporují například následující OS:\n\n\n\n\n\nModely řeší způsob vytváření a rozdělování práce mezi vlákna.\n\nHlavní vlákno je zodpovědné za vyřizování požadavků. Pracuje v cyklu:\n\n\n\n\nHlavní problémy vícevláknových aplikací souvisí se synchronizací:\n\n\n\nIBM PL/1(F) zahrnoval podporu více vláken na konci 60. let a podpora pokračovala i v pozdějších verzích jazyka. Compiler tohoto jazyka také představil nové API pro vlákna.\n\nMnoho jiných programovacích jazyků do určité míry podporuje vlákna. Mnoho implementací jazyků C a C++ zajišťuje podporu vláken samostatně, ale také zahrnují i přístup k nativnímu API vláken zajištěného operačním systémem.\n\nNěkteré programovací jazyky vyšší úrovně (často multiplatformní) jako jsou Java, Python či .NET umožňují řešení vláken vývojáři aplikace a abstrahují specifika vláken podle dostupného systému za běhu programu.\n\nMnožství dalších programovacích jazyků ponechává paralelní běh a vlákna kompletně na programátorovi (Cilk, OpenMP, MPI).\n\nNěkteré programovací jazyky jsou vyloženě zaměřené na paralelní běh programů (Ateji PX, CUDA).\n\n\n"}
{"id": "85611", "url": "https://cs.wikipedia.org/wiki?curid=85611", "title": "Zelená univerzita", "text": "Zelená univerzita\n\nZelená univerzita je projekt iniciovaný studenty českých vysokých škol, který si klade za cíl podpořit prosazování zásad udržitelného rozvoj v každodenním provozu vysokých škol. Chce tedy pomoci prosadit ve vyspělých státech Evropy běžná opatření jako jsou funkční systém separace odpadu, šetrné nakládání s energií a materiály, podpora recyklovaných a recyklovatelných výrobků, alternativních způsobů dopravy atd.\n\n"}
{"id": "85612", "url": "https://cs.wikipedia.org/wiki?curid=85612", "title": "Čechův most", "text": "Čechův most\n\nČechův most je po proudu řeky jedenáctý most přes Vltavu v Praze. Spojuje náměstí Curieových na pravém břehu s nábřežím Edvarda Beneše na břehu levém. Je 169 m dlouhý (tedy nejkratší z pražských vltavských mostů) a 16 m široký. Je to jediná takto velká ozdobená mostní konstrukce v Česku z období secese a patří mezi chráněné technické památky. Po mostě je vedena dvojkolejná tramvajová trať.\n\nByl vybudován v letech 1905 až 1908 a dnes se jedná o jediný ocelový obloukový most v Praze. Návrh architekta Jana Kouly rozpracovali Ing. Jiří Soukup, Václav Trča a František Mencl. Přes náměstí Curieových navazuje na Pařížskou ulici, vzniklou v rámci asanace Židovského města; podle původních plánů měl být součástí velkorysého dopravního řešení: Můstek – Staroměstské náměstí – Pařížská ulice – průkop či tunel letenskou strání.\n\nVltava je v těchto místech úzká a její prudký tok omezuje počet pilířů. Z toho plyne značná plochost a rozpětí oblouků, a tedy také použitý materiál. Most má jednostranné stoupání 2 % a rozpětí oblouků od pravého břehu roste (47,8 + 53,1 + 59,2 m). Z těchto důvodů je každé z celkem 24 klenbových žeber jinak dimenzováno. Šířka mostu je 16 m (z toho vozovka 10 m).\n\nPřímo pod mostem vede hlavní kanalizační sběrač. Betonové pilíře s tuhou výztuží z profilových želez jsou založeny na kesonech. Stavba pilířů byla slavnostně skončena položením závěrného kamene císařem Františkem Josefem I. dne 17. dubna 1907. Chodníky byly vydlážděny tříbarevnou mozaikou s obrazci šachovnic a rybiček. Na vozovku byla položena speciální 13 cm vysoká špalíčková dlažba z tvrdého australského dřeva zvaného Jarrah. Dokončený most byl předán veřejnosti 6. června 1908.\n\nVýzdoba mostu je pozoruhodná jak svým rozsahem, tak kvalitou provedení.\n\nČtyři bronzové postavy géniů od sochaře Antonína Poppa jsou postaveny na zasklených železných lucernách na vrcholech sloupů ve výšce 17,5 m. Samotné sochy jsou více než 3 m vysoké a drží pozlacené ratolesti. Na zhlavích proti vodě stojí bronzové sochy světlonošů s pochodněmi (autoři L. Herzl a Karel Opatrný), na zhlavích po vodě jsou bronzové šestihlavé hydry se znaky Prahy (Luděk Wurzl). Pilíře byly vyzdobeny bronzovými a žulovými festony. Okraje mostních oblouků byly pro slavnostní příležitosti osvětleny dvěma sty žárovkami, pochodně světlonošů vybaveny plynovými hořáky. Pro dvanáct osvětlovacích stožárů byly odlity patice ozdobené beraními hlavami, postavami vorařů, nosiči vody apod. Za povšimnutí stojí i tepané výplně oblouků a zábradlí.\n\n\n\n"}
{"id": "85614", "url": "https://cs.wikipedia.org/wiki?curid=85614", "title": "Gustav Krum", "text": "Gustav Krum\n\nGustav Krum (23. května 1924, Jihlava – 21. března 2011 Jihlava) byl český malíř a ilustrátor dobrodružných knih. Proslul zejména svými ilustracemi (především ke knihám Karla Maye) a obrázkovými seriály (dnes se pro tento žánr používá označení komiks), které vycházely na pokračování v různých časopisech.\nGustav Krum se narodil se v Jihlavě. V letech 1949 až 1954 studoval na Akademii výtvarných umění (AVU) v Praze a na grafické speciálce u profesorů Vladimíra Pukla a Miloslava Holého. Patřil mezi absolutní špičku českých ilustrátorů a rozsah jeho díla je obrovský. Ilustroval téměř sto knih - od antických témat a dobrodružných příběhů až po české dějiny a archeologické knihy. Jedním z historiků, s nimiž spolupracoval byl v souvislosti s tématikou Jihlavy František Hoffmann. \n\nPoslední měsíce svého života strávil Gustav Krum v Jihlavě, kde mu v roce 2000 bylo uděleno čestné občanství.\n\n\n\n\n"}
{"id": "85616", "url": "https://cs.wikipedia.org/wiki?curid=85616", "title": "Jaroslav Krejčí", "text": "Jaroslav Krejčí\n\nJaroslav Krejčí (27. června 1892 Křemenec na Moravě – 18. května 1956 Leopoldov) byl československý právník a politik, druhý předseda československého ústavního soudu a později předseda protektorátní vlády.\n\nAbsolvoval gymnázium v Uherském Hradišti a poté Právnickou fakultu Univerzity Karlovy v Praze, kde roku 1916 získal titul doktora práv. V letech 1918 až 1920 působil na zemské politické správě v Brně, později jako vrchní odborový rada v prezidiu ministerské rady (úřadu vlády) v Praze. Od roku 1921 až do roku 1938 byl činný jako tajemník ústavního soudu. Roku 1928 se stal členem českého zemského zastupitelstva, roku 1936 zástupcem prezidia ministerské rady v Právní radě.\n\nTéhož roku se stal na Právnické fakultě Masarykovy univerzity v Brně soukromým docentem pro obor ústavního práva, o dva roky později byl jmenován mimořádným profesorem. Ve své době patřil k nejuznávanějším československým odborníkům na ústavní právo, patřil mezi stoupence brněnské právní školy. Ve svých dílech se zaměřoval na vztahy jednotlivých státních mocí, zvláště reflektoval postavení ústavního soudu, postupně však rezignoval na čistý konstitucionalismus a obhajoval zmocňovací zákony přenášející pravomoci parlamentu na vládu.\n\nZa druhé republiky působil v období od 1. prosince 1938 do 15. března 1939 jako ministr spravedlnosti ve vládě Rudolfa Berana. Současně působil, byť jen krátce, též jako předseda ústavního soudu.\n\nFunkci ministra spravedlnosti zastával i za protektorátu v Beranově druhé vládě a ve vládě Aloise Eliáše (15. března 1939 – 19. ledna 1942). Kromě toho přechodně působil v čele ministerstva zemědělství (1940) a jako místopředseda vlády.\n\nV období od 19. ledna 1942 do 19. ledna 1945 působil již jako předseda protektorátní vlády. Zároveň nadále zastával i funkci ministra spravedlnosti. Obdržel protektorátní vyznamenání – Svatováclavskou orlici I. stupně se zlatým věncem. Patřil k přátelům prezidenta Emila Háchy, který Krejčího ve své politické závěti z roku 1943 doporučil za svého nástupce v úřadu státního prezidenta Protektorátu Čechy a Morava.\n\nPo osvobození Československa byl zatčen. Dne 31. července 1946 Národní soud po tříměsíčním, často dramatickém jednání vynesl rozsudky nad některými členy protektorátní vlády, mimo jiné i nad Jaroslavem Krejčím. Prokurátor František Tržický pro něj požadoval trest smrti, ale soud mu nakonec vyměřil 25 let vězení za kolaboraci s německými okupanty. Vláda se k rozsudkům vyjádřila 6. srpna 1946, netajila se zklamáním nad nízkými tresty, respektovala však nezávislost Národního soudu a právoplatnost jeho výroku. Na tom se shodl i nekomunistický tisk, KSČ se ale několik týdnů domáhala revize rozsudku a požadovala tvrdší tresty. Zbytek života strávil ve vězení, zemřel vinou absence zdravotní péče v neblaze proslulé západoslovenské věznici Leopoldov.\n\nUrna s popelem byla nejprve u jeho manželky (Krejčí se oženil 1915 s Zdenkou Dudovou a měli spolu jednoho syna Jaroslava (1916–2014), který se jako sociální demokrat účastnil protinacistického odboje s vědomím otce.) a po její smrti 9. dubna 1976 byl jeho popel spolu s jejím rozptýlen na Vinohradském hřbitově v Praze.\n\nJako monografie vydal:\n\n\n\n"}
{"id": "85620", "url": "https://cs.wikipedia.org/wiki?curid=85620", "title": "Chromatická stupnice", "text": "Chromatická stupnice\n\nJako chromatické jsou označovány stupnice, rozdělující oktávu na dvanáct stupňů, mezi nimiž je vzdálenost jeden půltón.\n\nDvanáctitónové rovnoměrně temperované ladění s dvanácti shodnými půltóny je v současné evropské hudbě nejčastěji používanou formou chromatické stupnice. Ostatní stupnice, v současnosti běžně používané v evropské hudbě, lze vytvořit jako podmnožinu této stupnice. \n\nChromatické stupnice lze vytvořit i v jiných temperovaných laděních, v ladění pythagorejském, středotónovém a dalších. V těchto případech mají půltóny nestejnou velikost. \n\nChromatická stupnice se v evropské hudbě objevila ve 14. století, kdy byla vytvořena rozšířením diatonické stupnice v pythagorejském ladění. \n\nChromatická stupnice je v dnes nejrozšířenějším temperovaném ladění odvozována zvyšováním (při vzestupném provedení) nebo snižováním (při sestupném provedení) tónů durové stupnice tak, aby bylo použito všech dvanáct půltónů, na něž je dělena oktáva.\nNapříklad chromatická stupnice od tónu c (viz obrázek výše) je tedy zapisována\n\n"}
{"id": "85624", "url": "https://cs.wikipedia.org/wiki?curid=85624", "title": "Stínava", "text": "Stínava\n\nStínava je obec v Olomouckém kraji v okrese Prostějov na hranicích Hané a Drahanské vrchoviny. Žije zde obyvatel. Mezi historické památky obce patří původně románský kostel a kaple.\n\nOblast okolo Stínavy byla osídlena již před zlomem letopočtu. Obec leží v těsné blízkosti (necelé 2 km) keltského oppida Staré Hradisko.\n\nPrvní písemná zmínka o obci pochází z roku 1223. V listině z tohoto roku je označován za majitele Stínavy Vojtěch (Albert) ze Stínavy. Roku 1512 se Stínava stává součástí panství plumlovského. Patřila nejprve Pernštejnům, pak Lichtensteinům. Románský jednolodní kostel \"Povýšení sv. Kříže\" založený ve 13. století je zřejmě stavbou s nejstaršími kořeny na Prostějovsku; svou dnešní podobu získal úpravami v 17. a 19. století.\n\nV okolí Stínavy se v minulosti těžila železná ruda.\n\nÚzemí obce je rozděleno vojenským újezdem Březina a obcí Vícov na dvě nestejně velké části. K 24. květnu 2017 bylo vedle původního jednoho katastrálního území \"Stínava\" vytvořeno další katastrální území \"Horky u Stínavy\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "85638", "url": "https://cs.wikipedia.org/wiki?curid=85638", "title": "Ratko Mladić", "text": "Ratko Mladić\n\nRatko Mladić ( Ратко Младић) (* 12. března 1943 v Božanovići v Jugoslávii, dnešní Bosna a Hercegovina) byl dlouholetým důstojníkem jugoslávské armády působícím postupně v Makedonii, jihosrbském Kosovu a chorvatském Kninu. Zde ho zastihla občanská válka a zasáhl do bojů proti chorvatským jednotkám. Posléze se stal velitelem nově vzniklé bosenskosrbské armády Republiky srbské, v níž bojoval mezi lety 1992 a 1995. 22. listopadu 2017 byl Mezinárodním trestním tribunálem pro bývalou Jugoslávii za genocidu, válečné zločiny a zločiny proti lidskosti, zejména v souvislosti s masakrem ve Srebrenici, odsouzen k trestu doživotního odnětí svobody.\n\nRoku 1996 byl obviněn spolu s dalšími srbskými vůdci z válečných zločinů a genocidy Mezinárodním tribunálem pro bývalou Jugoslávii v Haagu. Hlavním bodem obvinění bylo obléhání Sarajeva, během něhož zahynulo 11 000 lidí, a dále pak masakr 8 100 bosenských muslimů u města Srebrenica (tzv. Srebrenický masakr) 11. července 1995. Byla to největší událost svého druhu v historii Evropy od dob druhé světové války. Jeho vydání pro ICTY do Haagu bylo i podmínkou pro Srbsko a Černou Horu pro pokračování jednání o užší spolupráci a přiblížení k EU, země jej však na přelomu dubna a května 2006 nevydala. USA vypsaly na Mladiće a Radovana Karadžiće finanční odměnu ve výši pěti milionů dolarů. Dne 26. května 2011 byl Ratko Mladić zatčen. Krátce poté byl vydán do Haagu, kde se zodpovídal před Mezinárodním trestním tribunálem pro bývalou Jugoslávii z válečných zločinů a genocidy. V listopadu 2017 jím byl odsouzen k doživotnímu trestu. Tribunál v Haagu o Mladićově osudu rozhodoval celkem čtyři roky, před soudem vystoupilo více než 600 svědků včetně přeživších masakru.\n\n"}
{"id": "85644", "url": "https://cs.wikipedia.org/wiki?curid=85644", "title": "Kateřina Charvátová", "text": "Kateřina Charvátová\n\nKateřina Charvátová (* 10. června 1950 Praha) je česká historička a archeoložka specializující se na dějiny středověku.\n\nPo absolutoriu na Filozofické fakultě Univerzity Karlovy (obor historie – prehistorie) v 70. letech 20. století pracovala v Oblastním muzeu v Kutné Hoře, poté 15 let v Archeologickém ústavu Československé akademie věd, resp. Akademii věd České republiky. Od roku 1995 působí na katedře dějin a didaktiky dějepisu Pedagogické fakulty Univerzity Karlovy, jejíž byla deset let vedoucí. V období 2009–2013 zastávala pozici proděkanky pro vědu a předsedkyně vědecké rady Vydavatelství PedF UK a doposud je členkou dalších akademických rad. Profesorkou pro obor historie byla jmenována roku 2006 na Jihočeské univerzitě v Českých Budějovicích. Těžiště jejího výzkumu představují středověké církevní dějiny, zejména pak dějiny cisterciáckého řádu. Je vdaná za historika Petra Charváta, s nímž má dva syny.\n\n\n\n"}
{"id": "85649", "url": "https://cs.wikipedia.org/wiki?curid=85649", "title": "Jarmark marnosti", "text": "Jarmark marnosti\n\nJarmark marnosti: Román bez hrdiny (v originále \"Vanity Fair: A Novel without a Hero\") je román anglického spisovatele Williama Makepeace Thackeraye, který byl poprvé publikován na pokračování v časopise Punch v letech 1847 až 1848. Bylo to první dílo, které Thackeray publikoval pod svým vlastním jménem a mezi čtenářskou obcí bylo velmi oblíbené. Kniha, která byla napsána jako satirická kritika anglické společnosti 1. poloviny 19. století, je dnes považovaná za klasické dílo anglické literatury.\n\nRomán sleduje životní osudy dvou žen a několika mužských postav, které se objevují v jejich okolí a odehrává se v Anglii, Německu, Belgii a okrajově i v ostatních zemích Evropy a Indii. Ústřední postavou je Becky (Rebecca) Sharpová, jejíž jméno samotné signalizuje, že se jedná o podnikavou, aktivní dívku, která je odhodlaná nenechat se ovlivňovat svým okolím. Narodila se jako dcera francouzské pěvkyně a nepříliš úspěšného anglického malíře, a tento její původ ji v konzervativní společnosti počátku 19. století odsoudil do společensky podřadného postavení. Becky Sharpová je schopná, inteligentní, krásná a je odhodlaná těchto svých vlastností, kterými převyšuje své okolí, využít co nejplnější měrou ke společenskému postupu. Je to jedna z mála postav v celém románu, která chápe, jakým způsobem funguje požitkářská, ve svých principech mělká a navíc pokrytecká a chamtivá anglická společnost doby napoleonských válek. Becky tyto povahové rysy většiny příslušníků vyšších vrstev zná a s lidmi ve svém okolí manipuluje jako se šachovými figurami, aby dosáhla svých cílů.\n\nJako protipól vůči Becky v knize funguje její přítelkyně Amelia Sedleyová, která pochází z rodiny obchodníků, která vlivem příznivých majetkových poměrů postoupila na společenském žebříčku o několik příček nahoru. Její vlastnosti do značné míry kopírují ideál dívky 19. století. Amelie je hezká, milá, submisivní, ale také hloupá, pasivní a nudná. Představuje typickou členku středních vrstev, která se celou svou vůlí upne na jednoho muže, ať již si její lásku zaslouží či ne. Je to nejvýraznější ukázka toho, jak Thackeray pracuje s idealizovanými typy hrdinů.\n\nPříběh začíná v okamžiku, kdy obě dívky opouštějí Akademii pro mladé dámy slečny Pinkertonové, kde dokončily své vzdělání. Zatímco Amélie se vrací k rodině, kde na ni čeká i snoubenec George Osborne, chudá i když mnohem schopnější Becky Sharpová je odsouzená k životní roli guvernantky v lépe situovaných rodinách. Před nástupem na své první místo má ještě strávit několik dní v rodině své přítelkyně. Zde se seznámí s většinou pro román důležitých mužských postav. Améliin starší bratr Joseph Sedley je stárnoucí přitloustlý a marnivý dandy, který část svého života strávil ve službách britského impéria v Indii. Vůči rafinovanému svádění Becky je takřka bezmocný a až zásah kapitána Osborna, který by v žádném případě nesnesl v rodině bývalou guvernantku, ho odradí od návrhu ke sňatku. Zklamaná Becky, pro kterou by výhodný sňatek byť ne s ideálním partnerem znamenal vzestup do přijatelné společnosti odjede pracovat do rodiny Sira Pitta Crawleyho, kde má vzdělávat jeho dvě dcery. Svými schopnostmi a praktičností se pro tuto rodinu zkrachovalého šlechtice stane brzy nepostradatelnou (natolik, že po smrti své druhé ženy ji Sir Crawley požádá o ruku – ovšem v této době je již Becky tajně provdaná).\n\nK rodině Sira Crawleyho patří i jeho bohatá sestra slečna Crawleyová, u které se zdržuje i mladší Crawleyův syn kapitán Rawdon Crawley. Předpokládá se o něm, že se stane hlavním dědicem majetku slečny Crawleyové a tak se samozřejmě stane objektem zájmu Becky Sharpové, která jej svede a uzavře s ním tajný sňatek. Rawdon Crawley se brzy plně dostane do vleku své schopné ženy, která pevně organizuje jejich společný život. Ten se zkomplikuje v okamžiku, kdy se slečna Crawleyová dozví o tajném sňatku a přestože Becky do té doby byla její favoritkou a přes proklamovanou liberálnost ve vztahu k lidem s nestejným společenským postavením, Rawdona Crawleyho a jeho ženu zatratí.\n\nV té samé době se dramaticky změní i osudy Amelie. Její otec zbankrotuje v období hospodářské krize roku 1811 a Georgův otec začne na syna vyvíjet tlak, aby se známosti s Amelií vzdal a uzavřel sňatek se společensky přijatelnější partnerkou. George těmto tlakům při své sebestřednosti snadno podléhá, ale jeho přítel William Dobbin, v té době již hluboce do Amelie zamilovaný, jej přesvědčí splnit své slovo a nakonec dojde ke sňatku, který George Osborna odcizí od jeho rodiny.\n\nPíše se rok 1815 a členové britské armády jsou povoláni do Bruselu, kde se má zformovat poslední aliance proti Napoleonovi. Rawdon Crawley, George Osborne a William Dobbin odjíždí také, doprovázeni Becky a Amelií. V této době, jen krátce po sňatku se začíná flirt mezi Becky a Georgem, který jí v předvečer bitvy u Waterloo navrhuje společný útěk. Další události však opět změní kartu. George Osborne v bitvě padl a Amelie se náhle stala vdovou, která kromě starosti o jejich draze milovaného syna, nežije pro nic jiného než zbožňovanou památku svého muže, u kterého sice mohla pozorovat a pozorovala množství negativních povahových rysů jako sobeckost, ješitnost, necitlivost a konečně lhostejnost vůči sobě samé, ale jehož hanebné chování rychle zapomněla.\n\nPro Becky a Rawdona začal nový život, kdy si nejdříve v Paříži a pak i v Londýně dokázali v podstatě zcela bez příjmů udržovat jistou společenskou úroveň a to na úkor důvěřivých lidí, od kterých si půjčovali peníze nebo jejichž služby užívali na dluh, který nehodlali nikdy splatit. Po asi deseti letech do života teď již tříčlenné rodiny (Becky se brzy po roce 1815 narodil, jí zcela lhostejný, syn) vstoupil lord Steyne, vskutku dekadentní postava, který začal Becky finančně pomáhat a v podstatě si i kupovat. Manželská krize vypukla naplno, když lord Steyne fingoval Rawdonovo zatčení pro dluhy, aby si mohl uvolnit dům, kde chtěl strávit noc s Becky. Becky byla do této hry evidentně zasvěcená, protože zdržovala Rawdonovo propuštění, i když dluh, pro který byl zatčen, nebyl velký. Rawdon se pomocí rodiny dostal neočekávaně z vězení již druhý den večer a našel svou ženu s lordem Steynem inflagranti.\n\nManželství se vlivem těchto událostí po deseti letech rozpadlo a Becky, odsouzená rodinou i slušnou společností začala trávit svá další léta na kontinentě jako dobrodružka a karetní hráčka, zatímco v té samé době se otočilo štěstí tváří k Amelii. Ta po smrti svého manžela žila se svými rodiči v chudobě, odmítla nepřímou Dobbinovu nabídku k sňatku. Dobbin proto odjel na dlouhá léta do Indie. Amelie zasvětila svůj život svému synovi, který začal rychle růst do podoby (i povahové) svého otce. Když se situace rodiny Sedleyů vlivem neustálých obchodních machinací Ameliina otce ukázala být zoufalou, rozhodla se přistoupit na nabídku staršího Osborna, který byl ochotný vzít si svého vnuka k sobě, vychovat ho a učinit z něj svého dědice. Mírně zlepšená finanční situace nemohla nahradit ztrátu milovaného syna a následující roky byly pro Amelii těmi nejhoršími v jejím životě. Vše se změnilo až s příjezdem Josepha Sedleyho a Williama Dobbina, který zámožného Josepha přesvědčil, že by si měl Amelii a dožívajícího otce vzít k sobě do domu. Brzy po Ameliině společenské restauraci zemřel i starý Osborne, malý Georgy se stal jeho dědicem a znovu začal žít se svou matkou. Nadále zůstával jen nevyjasněný vztah s Dobbinem, který nadále věrně stál při Amelii, ale ta jej neustále odmítala s ohledem na památku svého muže.\n\nJoseph, Dobbin a Amelie s Georgym se vydala na kontinentální výlet, kde se delší dobu zdrželi v Německu. Zde Joseph a Georgy náhodou narazili v jednom z kasin na nuzně se živící Becky. Becky se rychle i přes Dobbinova varování, podařilo převzít kontrolu především nad naivním a slabým Josephem. Amelie se po počáteční vlně přátelství z její společnosti stáhla, když se dozvěděla, v jakém nechutném skandálu hrála kdysi Becky hlavní roli.\n\nRomán nemá překvapivé finále. Tak jako Becky polooficiálně parazituje na Josephovi až do jeho smrti, tak se Amelie (jako plazivý břečťan) provdá za Dobbina, když se od Becky (snad jediný Rebečin nezištný čin za celou dobu) dozví o Georgově návrhu z Bruselu 1815. Manželství ale není šťastné, protože William již v době sňatku ví, že si bere nezajímavou a hloupou ženu, která jej celá léta využívala aniž by byla ochotná jeho lásku opětovat.\n\nNázev \"Jarmark marnosti\" pochází z alegorické novely Johna Bunyana Poutníkův pochod z roku 1678, kde se v jedné scéně vyskytuje vesnice s názvem Vanity (marnost), v níž se zrovna koná trh. Thackeray se již v úvodu svého díla stylizuje do postavy principála, který na takovém trhu předvádí loutkové divadlo. Postavy jeho románu jsou pak těmito loutkami, které principál vede na provázcích skrz celý příběh. Tímto způsobem měl Thackeray alegoricky vyjádřit skutečnost, že jeho postavy (stejně jako lidé ve skutečném životě) nemohou jednat samostatně, ve veškerém svém počínání jsou vedeni společenskými konvencemi, pravidly a omezeními.\n\nPodtitul \"Román bez hrdiny\" se týká několika skutečností: žádná z postav nemůže být považována za hrdinu, protože je nějakým způsobem zdeformovaná ve svém charakteru (na druhou stranu není žádná z nich jen čistě záporná). Tato skutečnost vyplývá z autorova nároku (a zároveň kritiky vůči soudobým romanopiscům), že postavy a děj musí být postaveny realisticky. I Becky Sharpová je k svému pletichaření a přetvářce donucená už situací, do které se narodila. Jako dcera umělce a francouzské tanečnice na sobě nese stigma, které by ji za normálních okolností doživotně odsoudilo do podřadného postavení.\n\nUrčitým způsobem se vůči názvu vymezuje i záběr událostí, které si autor vybírá jako stěžejní pro vývoj svého děje. Děj se odehrává v době napoleonských válek, tedy v době historicky pohnuté, součástí knihy jsou dokonce i bezprostřední chvíle, kdy probíhala bitva u Waterloo. Thackeray přesto popisuje ne průběh samotné bitvy, které se účastní několik hlavních mužských postav, ale zůstává se ženami v Bruselu, kde popisuje jejich běžné starosti (pouze v některých případech obohacené o strach o milovaného muže), jakoby čtenáři chtěl tímto opomenutím skvělé příležitosti k popisu hrdinských a velkých činů čtenáři sdělit, že jsou to každodenní nicotné starosti a malicherné pletichy, které tvoří kostru života jeho postav. V tomto přístupu je román často srovnáván s dalším velkým literárním dílem 19. století Tolstého Vojnou a mírem, kde je na historický detail kladen důraz mnohem větší.\n\nThackeray se při tvorbě tohoto románu inspiroval kompozičními postupy Henryho Fieldinga (např. jeho postava vševědoucího vypravěče), stejně tak jej ovlivnila i kniha Laurence Sterna Tristram Shandy (od něj převzal metodu dialogu mezi fiktivním vypravěčem a hypotetickým čtenářem).\n\n"}
{"id": "85651", "url": "https://cs.wikipedia.org/wiki?curid=85651", "title": "Stálý rozhodčí soud", "text": "Stálý rozhodčí soud\n\nStálý rozhodčí soud (SRS; anglicky \"Permanent Court of Arbitration\" (PCA), francouzsky \"Cour permanente d'arbitrage\" (CPA)) byl zřízen roku 1899 \"Úmluvou o pokojném vyřizování mezinárodních sporů\" na první Haagské mírové konferenci, což z něj dělá nejstarší instituci pro řešení mezinárodních sporů. Úmluva byla roku 1907 revidována na druhé Haagské konferenci. V současnosti (květen 2006) je smluvní stranou první nebo druhé Úmluvy (příp. obou) celkem 106 států.\n\nSídlem je Palác míru v nizozemském Haagu, který byl postaven speciálně pro tento soud v roce 1913. Ve stejné budově sídlí i Mezinárodní soudní dvůr. Úředním jazykem je angličtina a francouzština. Soud se zabývá jen těmi případy, které se mu sporné strany rozhodnou předložit. O administrativní záležitosti soudu se stará Mezinárodní kancelář (\"International Bureau\") vedená generálním tajemníkem (\"Secretary-General\").\n\nKaždý účastnický stát jmenuje na seznam rozhodců maximálně čtyři osoby (na šest let s možností znovuzvolení), kteří pak tvoří tzv. státní (národní) skupinu (\"National Group\"). Jedním z úkolů státní skupiny je mj. navrhování kandidátů na soudce Mezinárodního soudního dvora.\n\nČeskou státní skupinu tvoří:\nPoslední jmenování proběhlo 31. 12. 2013.\n\n"}
{"id": "85652", "url": "https://cs.wikipedia.org/wiki?curid=85652", "title": "Réunion", "text": "Réunion\n\nRéunion je ostrov, zámořský departement a zároveň zámořský region Francie ležící v Indickém oceánu. Ostrov je jedním z ,nejvzdálenějších regionů Evropské unie. Slovo Réunion znamená francouzsky \"spojení\" či \"sdružení\". Ostrov je součástí tzv. zámořské Francie, která zahrnuje území v Americe, Africe, Oceánii i Antarktidě.\n\nPůvodně neobydlený ostrov byl od 10. století navštěvován arabskými námořníky, kteří jej nazývali \"Dina Maghrabin\", tj. \"Západní ostrov\". Portugalský mořeplavec Pedro Mascarenhas, který na ostrově přistál v den svaté Apolonie, 9. února 1507, jen nazval jménem této světice a jako \"Santa Apolonia\" byl ostrov zakreslen v portugalských mapách. V roce 1649, kdy toto území již patřilo Francii, byl dle přání Ludvíka XIII. ostrov přejmenován na \"Île Bourbon\". Po pádu monarchie ve Francii byl ostrov 19. března 1793 přejmenován na \"Réunion\", údajně na paměť historického sjednocení revolucionářů z Marseille a příslušníků pařížské národní gardy, k němuž došlo v srpnu 1792 v době Velké francouzské revoluce.\n\nRéunion spolu s Mauriciem a Rodriguesem tvoří souostroví Maskarény, ležící východně od ostrova Madagaskar. Nejvyšší horou je Piton des Neiges měřící 3 069 metrů, ale na ostrově se nachází také 2 631 metrů vysoká činná štítová sopka, která nese jméno Piton de la Fournaise a je nejaktivnější sopkou na Zemi. 40% rozlohy ostrova zaujímá stejnojmenný národní park Réunion, který je zapsán na seznamu světového přírodního dědictví UNESCO.\n\nHlavním městem této nejlidnatější zámořské části Francie je Saint-Denis, ležící na severním pobřeží ostrova. Další velké město, které se nachází na jihu, se nazývá Saint-Pierre. Na ostrově žije více než 800 tisíc obyvatel, většina z nich jsou potomci afrických otroků a francouzských osadníků, zejména z Normandie. Před jejich příchodem nebyl ostrov trvale obydlen. Mezi obyvatelstvem lze rozlišit pouze novodobé přistěhovalce z vlastní (metropolitní) Francie a starousedlíky. Mísením Francouzů a otroků vznikla současná mulatská populace používající při vzájemném styku tzv. kreolizovanou francouzštinu - \"réunionštinu\", v tomto případě vzniklou z normanské francouzštiny a zejména malgaštiny. V úředním styku převládá francouzština, která je úředním jazykem.\n\nFrancie formálně zabrala Réunion (tehdy Île-de-Bourbon) v roce 1638 a v roce 1642 jej začala osídlovat. Od roku 1674 byl v držení \"Compagnie des Indes Orientales\" (francouzské Východoindické společnosti) přejmenované ve 20. letech 18. století na \"Compagnie des Indes\" (Společnost Indií). Od roku 1718 jí fakticky patřil i sousední Mauricius (tehdy Île-de-Maurice, od roku 1722 Île-de-France) a z nich ovládla i všechny další neobydlené ostrovy v západní části Indického oceánu, především od roku 1744 Seychely (tehdy Îles de La Bourdonnais, 1756 zabrány jako Îles de Séchelles) nebo Čagoské ostrovy (dnes součást Britského indickooceánské území) atp. Všechny tyto ostrovy kromě Réunionu ale ztratila v roce 1814 po skončení napoleonských válek a mauricijského tažení. Součástí Francie je od té doby nepřetržitě. V roce 1946 se stal zámořským departementem a v roce 2003 i zámořským regionem.\n\nRéunion je francouzským departementem (č. 974), obyvatelé ostrova už dřív v referendu s tímto stavem vyslovili souhlas. Administrativně je ostrov rozdělen do 4 arrondisementů, které se dále dělí na 25 kantonů a 24 obcí. Arrondisementy a kantony slouží především k administraci voličů a statistice a nemají žádné zastupitelsvo, zatímco obce jsou samosprávné s voleným zastupitelstvem (obecní rada).\n\nHlavou Réunionu, který je plnoprávnou součástí Francie, je francouzský prezident. Nejvyšším představitel každého francouzského regionu je \"prezident regionální rady\". Réunion má 7 zástupců v dolní komoře francouzského parlamentu (Národní shromáždění) a 4 v horní komoře (Senát).\n\n\n"}
{"id": "85653", "url": "https://cs.wikipedia.org/wiki?curid=85653", "title": ".kr", "text": ".kr\n\n.kr je internetová národní doména nejvyššího řádu pro Jižní Koreu (podle ).\n\nRegistrovat doménu mohou pouze osoby (fyzické i právnické) s adresou v Koreji. U fyzických osob je počet domén omezen na jednu.\n\nV .kr jsou povoleny jen domény 3. řádu: .co, .ac, .or, .go, .pe, a .re.\n\n"}
{"id": "85659", "url": "https://cs.wikipedia.org/wiki?curid=85659", "title": "Nádvorník", "text": "Nádvorník\n\nNádvorník může být:\n\n\n"}
{"id": "85666", "url": "https://cs.wikipedia.org/wiki?curid=85666", "title": "Foo Fighters (album)", "text": "Foo Fighters (album)\n\nDebut Foo Fighters nahrál Dave Grohl zcela sám se vším všudy, až na hostujícího kytaristu Grega Dulliho. Vyšlo 4. července 1995, kdy shodou okolností slavil bubeník William Goldsmith své 23. narozeniny.\n\nV japonské verzi byly obsaženy ještě tyto dvě bonusové písně, které se rovněž objevily jako b-strany singlu \"This Is a Call\":\n\n"}
{"id": "85668", "url": "https://cs.wikipedia.org/wiki?curid=85668", "title": ".km", "text": ".km\n\n.km je internetová národní doména nejvyššího řádu pro Komory (podle ).\n\nNa samotném ostrově je minimální rozšíření internetu, zaregistrovaných domén je tedy poměrně málo.\n\n"}
{"id": "85671", "url": "https://cs.wikipedia.org/wiki?curid=85671", "title": "Malovaný dům", "text": "Malovaný dům\n\nMalovaný dům je renesanční rohový dům se sgrafity na třebíčském Karlově náměstí. Nachází se na jihozápadním rohu Karlova náměstí, při křížení s Hasskovou ulicí. Jeho číslo popisné je 53. V domě je umístěno informační centrum, v roce 1990 v domě bylo i rozhlasové studio, síň pro slavnostní události a také výstavní síň, kde poprvé po roce 1989 vystavoval básník a malíř Ladislav Novák, měl zde výstavu ke svým jubilejním 65. narozeninám. \n\nV Galerii Malovaný dům v roce 2016 proběhla výstava třebíčského umělce Miroslava Řídkého, věnována je k jeho nedožitým sedmedesátinám. V Malovaném domě je od roku 2017 umístěn stereoskop \"Kaiserpanorama\", který dřív býval ve stejném místě umístěn. Dříve byl stereoskop uložen od roku 1960 v třebíčském muzeu, nyní bude k dispozici na promítání stereoskopických obrazů. Stereoskop byl upraven a promítání je digitální, iluze však je původní. Ředitel Muzea Vysočiny Jaroslav Martínek uvedl, že uvedení stereoskopu je pro něj splněný sen.\n\nV roce 2018 v Malovaném domě proběhla výstava tvorby Františka Mertla z doby mezi lety 1958 a 2000. V druhé polovině roku se v Galerii Malovaný dům konala výstava \"Století, náš nekonečný příběh\", ta poukazovala na společný stát Čechů a Slováků. V roce 2019 proběhla v Galerii Malovaný dům výstava s názvem Miss Einstein, byla to výstava grafik Jiřího Slívy.\n\nOd listopadu roku 2018 do ledna roku 2019 v Malovaném domě proběhla výstava díla Zdeňka Šplíchala.\n\nMalovaný dům byl postaven koncem 16. století benátským kupcem \"Francescem Calligardim\" a sloužil jako obchod s koloniálním zbožím, v roce 1617 byl dům prodán bratrem Francesca Mikulášem do rukou Jana Janka Strážnického, který dům prodal Bolzanům a ti jej později prodali rodu Dominika Bissata, jehož syn se později počeštil tak, že se stal kronikářem městským. Zanedlouho se začalo domu říkat \"Františkovský dům\", v tu dobu již byl pokryt sgrafity. Později byla sgrafita zakryta, obnovena byla až roku 1903 odbornou péčí profesora třebíčského gymnázia \"Josefa Kozlanského\".\n\nV sedmdesátých letech se zdi domu začaly vychylovat do ulice. Na sedm let byl proto uzavřen a opravován. Znovu otevřen byl 30. dubna 1987. Vyčistěna byla i sgrafita. V nově upraveném přízemí našla prostor výstavní síň a naproti bylo v roce 2002 otevřeno informační centrum. V patře je umístěna i obřadní síň.\n\nV roce 2006 bylo promítáno na boční stěnu z protější městské knihovny tablo třídy TLB4 ze Střední průmyslové školy Třebíč.\n\nPod římsou jsou výjevy lovce a vlka, mezi okny jsou biblické postavy. Arkýř je zdoben Pannou Marií se třemi anděly a na boční straně z Hasskovy ulice jsou postavy s loveckou výstrojí. Na levé straně domu je žena hrající na loutnu, Panna Maria a další světské postavy. To vše je orámováno ornamentální výzdobou. Spodní část je zdobena portréty měšťanů.\n\n\n"}
{"id": "85672", "url": "https://cs.wikipedia.org/wiki?curid=85672", "title": "Čechomor Live", "text": "Čechomor Live\n\nLive je první živé album Čechomoru. Nahráno bylo v roce 2002 v pražské Brumlovce. Obsahuje celkem 21 skladeb, z toho první a patnáctá jsou instrumentální. Podle některých kritiků se jedná o album méně kvalitní než jsou Proměny, protože hudba zde více přitvrdila a kytara a bicí dostaly více prostoru. Převládá však názor, že album je velice povedené a patří k jedněm z nejlepších alb skupiny. Na albu zazněla také píseň \"Rehradice\", kterou skupina hrála jen na prvním albu Dověcnosti pod jménem \"Příčina pláče\". Album obsahuje celkem 5 skladeb, které nejsou lidové. Jsou to \"Předehra\", \"Nevěra\", \"Hop Hé\", \"Instrumentálka na irské téma\" a \"Nepudem Domú\". Live obsahuje deset písní, které Čechomor předtím nikdy na žádném jiném albu nevydal.\n\nUkázka celého alba: nižší kvalita, vyšší kvalita\n\n\n"}
{"id": "85673", "url": "https://cs.wikipedia.org/wiki?curid=85673", "title": "Lucius Sergius Catilina", "text": "Lucius Sergius Catilina\n\nLucius Sergius Catilina (108 př. n. l. – 62 př. n. l.) byl římský aristokrat a politik, švagr a protivník Ciceronův. Proslavil se jako spiklenec, ale zprávy o něm pocházejí většinou od jeho odpůrců, Cicerona a Sallustia, a nejsou tedy nestranné.\nCatilina pocházel ze starého rodu (\"gens\") Sergiů, poprvé se zmiňuje roku 89 př. n. l. jako poradce konzula G. P. Strabona, roku 82 byl zapleten do různých zločinů v zájmu Sullově a v roce 68 př. n. l. se stal přičiněním jeho stoupenců prétorem. Po správě provincie Afrika byl obžalován z vydírání, takže se v roce 66 př. n. l. nemohl ucházet o konzulát. Nadto se Catilina údajně snažil pomocí spiknutí zvolené konzuly zavraždit a tak se dostat k moci. Členy spiknutí měli být zejména zadlužení šlechtici, v podezření byli i Julius Caesar a Crassus. Při volbách v roce 64 př. n. l. podlehl Catilina svému švagrovi Ciceronovi a Gaiu Antoniovi, který sice zprvu stál na jeho straně, po volbě se však přiklonil k Ciceronovi. Catilina znovu kandidoval v roce 63 př. n. l. proti Ciceronovi, tentokrát však vystupoval s požadavkem prominutí dluhů \"(tabulae novae)\", tím zastupoval také zájmy chudých vrstev.\n\nVe volbách však neuspěl a poté vsadil na přípravu nového spiknutí, které organizoval jak v Římě, tak na venkově. Konzul Cicero se od svých donašečů dozvěděl o plánech a vojenských přípravách spiklenců a svými dvěma řečmi v Senátu dosáhl toho, že Catilina odešel ke svému vojsku do Etrurie. Z té doby pochází známý výrok \"Quo usque tandem abutere, Catilina, patientia nostra?\", čili \"Jak dlouho ještě budeš zneužívat, Catilino, naši trpělivost?\" (viz obraz). Když Cicero získal důkazy od vyslanců Allobrogů, dal ty spiklence, kteří zůstali v Římě, zatknout a po jednání v senátu popravit, třebaže se Caesar a někteří jiní vyslovovali pro jejich uvěznění. Sám Catilina počátkem roku 62 př. n. l. padl v čele svého vojska v blízkosti města Pistoje.\n\n\n\n"}
{"id": "85674", "url": "https://cs.wikipedia.org/wiki?curid=85674", "title": ".la", "text": ".la\n\n.la je internetová národní doména nejvyššího řádu pro Laos (podle ).\n\nZ celkového počtu 6 000 000 obyvatel využívá internet přibližně pouze 15 000.\n\nBritská firma CentralNic začala doménu .la propagovat pro použití zkratky LA, která se často spojuje s městem Los Angeles, ale toto použití se příliš neujalo.\n\n"}
{"id": "85680", "url": "https://cs.wikipedia.org/wiki?curid=85680", "title": "Ozřany", "text": "Ozřany\n\nOzřany jsou zaniklá vesnice ve střední části okresu Plzeň-sever. Ležela na terase nad pravým břehem řeky Střely mezi vsí Ondřejovem a Podhrázským Mlýnem, 8 km jvv. od Manětína.\n\nOzřany byly plaským klášterem vysazeny zákupním právem roku 1372 a již tehdy byl u Ozřan rybník, později přejmenovaný na Mladotický. Další zpráva o Ozřanech je z roku 1418, kdy opat Bohumír zapsal ves a další tři Janovi z Rabštejna seděním v Loze a Petrovi z Tatinné seděním v Kokořově. Král Zikmund přesto v roce 1420 zastavil Mladotice, ozřanský dvůr s rybníkem a další vsi třem šlechticům. Za husitských válek byly zřejmě Ozřany i se dvorem zničeny, neboť se roku 1429 vrací do majetku kláštera pustý ozřanský dvůr s rybníkem. Pozemky pusté vsi a rybník byly opakovaně zastavovány, později byly pozemky pronajímány poddaným z Mladotic.\n\nNedaleko lokality původních Ozřan založil opat Ondřej Trojer na konci 17. století novou ves Ondřejov.\n"}
{"id": "85681", "url": "https://cs.wikipedia.org/wiki?curid=85681", "title": "Petra Hůlová", "text": "Petra Hůlová\n\nPetra Hůlová (* 12. července 1979 Praha) je česká spisovatelka.\n\nPo maturitě na gymnáziu a neúspěšném pokusu studovat Fakultu sociálních věd Univerzity Karlovy studovala kulturologii na Filozofické fakultě téže univerzity, později přidala i mongolistiku. V letech 2000 až 2001 pobývala v Mongolsku, kde se odehrává děj jejího prvního románu, \"Paměť mojí babičce\", jenž autorku proslavil.\n\nPobývala také ve Spojených státech amerických, kde se odehrává děj její knihy \"Cirkus Les Mémoires\".\n\nPozději vystudovala kulturologii na Filozofické fakultě Univerzity Karlovy v doktorském programu. Od roku 2007 pravidelně přispívá do časopisu Respekt.\nŽije v Praze. Je rozvedená, má dvě děti.\n\nJe členkou Strany zelených a ve volbách do Poslanecké sněmovny PČR v roce 2013 kandidovala na 8. místě kandidátky Strany zelených v Hlavním městě Praze (strana se však do Sněmovny nedostala). Ve volbách do Evropského parlamentu v roce 2014 kandidovala na 6. místě kandidátky Strany zelených, ale neuspěla.\n\nZdramatizovala román Iana McEwana \"Betonová zahrada\", premiéra proběhla v lednu 2016 ve Švandově divadle.\n\n\n\nSpisovatelčin debut \"Paměť mojí babičce\" získal cenu Magnesia Litera v kategorii \"Objev roku\" a zvítězil v anketě \"Lidových novin\" Kniha roku. Próza \"Umělohmotný třípokoj\" získala Cenu Jiřího Ortena. Hůlová získala v roce 2008 Cenu Josefa Škvoreckého za román \"Stanice Tajga\".\n\n"}
{"id": "85686", "url": "https://cs.wikipedia.org/wiki?curid=85686", "title": "Sférická soustava souřadnic", "text": "Sférická soustava souřadnic\n\nSférická soustava souřadnic (kulová soustava souřadnic) je soustava souřadnic v prostoru, u které jedna souřadnice (označovaná formula_1) udává vzdálenost bodu od počátku souřadnic, druhá souřadnice (označovaná formula_2) udává úhel odklonu průvodiče bodu od osy formula_3 a třetí souřadnice (označovaná formula_4) úhel mezi průvodičem a osou formula_5.\n\nSférická soustava souřadnic je vhodná v případech takových problémů, které mají sférickou symetrii. Tyto mají zpravidla ve sférických souřadnicích podstatně jednodušší tvar.\n\nTransformace sférických souřadnic na kartézské:\n\nPřevod kartézských souřadnic na sférické:\n\nkde arctg2(\"x\",\"y\") je zobecnění funkce arkus tangens. Úhly volíme v rozsahu formula_12 a formula_13.\n\nJakobián transformace z kartézské do sférické soustavy souřadnic :\n\nformula_14\nDélka infinitesimální úsečky se spočte jako\n\nObjem infinitesimálního elementu prostoru spočteme jako\n\ntakže celkový objem spočteme integrací tohoto výrazu přes danou oblast vyjádřenou ve sférických souřadnicích.\n\n"}
{"id": "85688", "url": "https://cs.wikipedia.org/wiki?curid=85688", "title": "Rudolf Jedlička (lékař)", "text": "Rudolf Jedlička (lékař)\n\nRudolf Tomáš Jedlička (20. února 1869 Lysá nad Labem – 26. října 1926 Nový Svět) byl český lékař a mecenáš.\n\nJe zakladatelem samostatné české rentgenologie a radiologie a léčebné rehabilitace. Prosazoval diagnostiku a léčbu pomocí rentgenových paprsků při léčbě nádorů. Několik měsíců po slavném Roentgenově objevu byl prvním lékařem v českých zemích, který využil paprsky v diagnostice před chirurgickým zákrokem. Je proslulý využitím nových operačních technik (pankreagastrostomie, resekce žaludku). \n\nPracoval jako válečný chirurg na straně Srbů v první balkánské válce a na straně Rakouska-Uherska v první světové válce. \n\nRudolf Jedlička se narodil jako nejstarší dítě v lékařské rodině. Lékařem byl už jeho dědeček, který byl povolán do služby v oblasti Mariboru, který tehdy byl součástí habsburské monarchie. Rudolfův otec Michal Jedlička se tak v roce 1843 narodil a vyrostl v této oblasti blízko štýrsko-kraňské hranice. Odtud také pramenil jeho vztah k místním národům, který se později významně projevil i v životě jeho syna Rudolfa. V 60. letech 19. století přijel Michal do Prahy studovat medicínu. Seznámil se zde s dcerou starosty Vyšehradu Eliškou Francovou, se kterou se brzy oženil. Poté získal místo obvodního lékaře v Lysé nad Labem a zároveň se stal rodinným lékařem u kněžny Štěpánky Rohanové.\n\nJiž v Lysé, v domě Na staré poště č. 18, se jim narodil syn Rudolf, který zde prožil i prvních 11 let. Pak se rodina přestěhovala do lepšího domu dál od náměstí. Rudolf měl dalších devět sourozenců, dospělosti se však dožili jen čtyři z nich. Dva sourozenci zemřeli v roce 1883 v důsledku epidemie pravých neštovic. Rudolfův otec byl přitom propagátorem očkování proti neštovicím, které v té době bylo již známé, nicméně nebylo většinově přijímané a jeho aplikace mohla při komplikacích vést k postihu lékaře za ublížení na zdraví. \n\nStředoškolská studia zahájil Rudolf na německém gymnáziu na Malé Straně. Na autoritativně vedeném a přísně katolickém gymnáziu se však necítil dobře, a proto přestoupil na české, spíše antiklerikální Akademické gymnázium, kde maturoval v roce 1889. Pokračoval ve studiu na české lékařské fakultě v Praze, kde ho prof. Karel Maydl ve 3. ročníku nadchl pro chirurgii. Promoval v roce 1895. \n\nStát se lékaři chtěli všichni chlapci v rodině. Kromě Rudolfa se to podařilo ještě jeho nejmladšímu bratrovi Michalovi, bratr Kamil se stal vojenským veterinárním lékařem se specializací na koně a bratr Tomáš lékárníkem. \n\nKrátce pracoval jako externista na interní klinice prof. Emericha Maixnera, ale ještě v roce 1895 se stal operačním elévem na První chirurgické klinice prof. Maydla v Praze. Počátkem roku 1896 se rozšířily zprávy o objevu Wilhelma Röntgena – \"paprscích X\". Jedlička pochopil obrovskou důležitost tohoto objevu a ještě téhož roku si stihl dohodnout vybudování soukromého rentgenového kabinetu v hotelu U černého koně. Jako první v habsburské monarchii začal provádět skiagrafická vyšetření, a stal se tak zakladatelem české lékařské rentgenologie. V hotelu se rentgen nacházel proto, že jeho majitel Antonín Cífka byl ochoten jej zaplatit. Přístroj se totiž stal magnetem pro hosty, kteří – neznalí nebezpečí rentgenového záření – se mohli bavit prohlížením vlastních kostí. Následujícího roku Jedlička sám objednal Roentgenův přístroj, přičemž si na něj půjčil víc než dvojnásobek svého ročního příjmu. S kolegy vyrobil příslušenství, provozní materiál hradil z vlastních prostředků. Dotaci na přístroj získal přednosta Maydl až v roce 1900. Jako první v Čechách začal Jedlička o několik let později využívat také radiovou sůl poté, co ji dokázala izolovat Marie Curie-Skłodowská. I v tomto případě si ji hradil sám. \n\nRoku 1898 byl Jedlička na klinice jmenován asistentem. V roce 1901 se habilitoval prací o novém způsobu anestezie, při které je malá dávka kokainu vpravena do páteřního kanálu. Téhož roku začal zastupovat nemocného prof. Maydla ve funkci přednosty kliniky. Na jaře 1903 požádal o volné místo primáře v Olomouci, na které mu prof. Maydl napsal vynikající posudek. Z politických důvodů však toto jmenování Jedličkovi nevyšlo a po smrti prof. Maydla se také překvapivě nestal jeho nástupcem v čele kliniky, přednost dostal Otakar Kukula. \nZklamaný Jedlička neúspěchy těžce nesl a z kliniky odešel. Začal pracovat na univerzitní poliklinice v Příčné ulici a otevřel si i vlastní praxi. Trpěl však tím, že ztratil možnost operovat. Svou zručnost si však udržoval díky kontaktům s bývalými kolegy, kteří ho zvali k operacím do okresních nemocnic. \n\nV této době se u Jedličky začaly projevovat negativní důsledky používání nových metod, jejichž nebezpečnost nebyla v době jejich objevu známa. K nastavení správného stupně záření tak Rudolf Jedlička běžně používal vlastní ruku. Postupně mu byly amputovány články prstů levé ruky, na níž mu zůstal nakonec jen palec a necelý ukazováček. I s tímto handicapem však dokázal pomocí speciální pinzety dál operovat. Jeho jméno je proto uvedeno mezi oběťmi rané doby rentgenologie a radiologie na památníku v Hamburku.\n\nV září 1907 byla docentu Jedličkovi udělena mimořádná profesura. Téhož roku mu však zemřel otec. Dosáhl významného titulu císařského zdravotního rady, a tak byl – též coby zeť vyšehradského měšťana a někdejšího starosty – pohřben na vyšehradském hřbitově. \n\nV roce 1908 cestoval Rudolf Jedlička do Spojených států a navštívil přitom Kliniku Mayo v Rochesteru ve státě Minnesota, kterou v roce 1889 založil William Worrall Mayo. Zaujalo ho, jak klinika udržuje krok s novými výzkumy, i to, jak je financována. Movití klienti si připláceli za nadstandard, což částečně zaplatilo běžnou péči o chudé. Na obdobném principu si přál vybudovat své sanatorium. \n\nV létě 1909 koupil pozemek v Podolí, pod svahem Vyšehradu. V říjnu téhož roku byla založena společnost \"Pražské sanatorium\". V pětičlenném představenstu zasedl spolu s Jedličkou mj. chirurg a básník Duchoslav Panýrek. Velkorysý projekt sanatoria vytvořil architekt Rudolf Kříženecký – jeho součástí byl mj. bazén s umělým vlnobitím, sauna nebo sluneční lázně. První pacienty začalo sanatorium přijímat od května 1914. \n\nV říjnu 1912 začala první balkánská válka, ve které se Balkánský svaz postavil proti Osmanské říši. V Čechách se zvedla vlna sympatie k Srbům a jejich osvobozeneckému boji. Český pomocný lékařský komitét plánoval vyslání lékařů a zdravotnického materiálu, sokolové a další spolky organizovaly sbírky. Nejrychleji zareagoval Rudolf Jedlička, který vypravil vlastní expedici, a také na vlastní náklady. Již 24. října 1912 s ním do Bělehradu odcestovali např. pozdější první ředitel Baťovy nemocnice ve Zlíně Bohuslav Albert, pro kterého se Jedlička po této zkušenosti stal celoživotním vzorem, nebo budoucí primář chirurgie ve Slezské Ostravě Vladimír Haering. O dva dny později zde převzali vojenský lazaret s 800 lůžky a večer přijímali první raněné z bitvy u Kumanova, kde sice Srbové zvítězili, nicméně stovky jich padly a přes 3000 jich bylo zraněno. Velký problém zde představovala délka transportu raněných z bojišť, což ještě zhoršily listopadové povodně. \n\nProf. Jedlička operoval až 40 pacientů denně, organizoval i odbornou spolupráci zahraničních expedic. V Bělehradě jej navštívil budoucí prezident, tehdejší poslanec Říšské rady Tomáš Garrigue Masaryk. V lednu následujícího roku se expedice vrátila do Prahy, celkem provedlo 19 Čechů téměř 1800 operací. Srbské království mu udělilo Řád svatého Sávy a král Petr I. mu věnoval svou fotografii s podpisem. \n\nNa Balkáně se také seznámil se zdravotní sestrou Alexandrou Marií Helfertovou (jejími bratry byli muzeolog Jaroslav a muzikolog Vladimír Helfertovi), která se pak stala jeho celoživotní družkou.\n\nPo vypuknutí druhé balkánské války toužil Jedlička odjet do Srbska znovu, Rakousko-Uhersko však sympatizovalo s Bulharskem, a proto zakázalo vycestovat těm, kdo by chtěli pomáhat Srbům. \n\nSotva Rudolf Jedlička zahájil provoz Pražského sanatoria, vypukla první světová válka. Místo aby se věnoval instituci, která nabízela lékařskou péči v mnoha oborech, disponovala 540 místnostmi a nabízela lůžka pro 120 pacientů, musel hledat náhrady za lékaře, kteří byli odvedeni na frontu. Bylo to stále obtížnější, některé služby musely být omezeny. Dne 23. srpna 1914 byl povolán k Páté armádě do bosenské Bijeljiny sám Jedlička. Paradoxem jeho nasazení byla skutečnost, že zatímco před dvěma lety pracoval jako lékař pomáhající Srbům, nyní se ocitl na straně Rakouska-Uherska, které po atentátu na Františka Ferdinanda d'Este Srbsku vyhlásilo válku.\n\nSituace u polního lazaretu byla v mnoha ohledech zoufalá. Kromě mnoha raněných zde byli vojáci trpící úplavicí a průjmy, čemuž napomáhaly špatné hygienické podmínky. Objevoval se tyfus i cholera. Jídla i pitné vody byl nedostatek. Jedličkovi přátelé v Čechách se proto ze všech sil snažili přesvědčit vojenské úřady, že je nutné, aby se profesor vrátil ke své práci v Praze. Mohl se vrátit po měsíci, 27. září 1914. Pokračoval nicméně ve vojenské službě – byl jmenován velitelem Třetí záložní vojenské nemocnice u sv. Bartoloměje na Vyšehradě, která měla dalších sedm poboček. Do podzimu 1916 navíc musel jednou týdně dojíždět do nemocnice Červeného kříže do Českých Budějovic, kde zastával funkci hlavního chirurga. \n\nPo celou válku měl Jedlička na stole vystavenou fotografii srbského krále Petra I. Dne 23. října 1916 byl na základě anonymního udání nařčen z nošení srbské uniformy a kontaktů se zajatými srbskými důstojníky. Byl na něj již vydán zatykač s obviněním s velezrady. Ukázalo se však, že provinění se dopustil student shodného jména, se kterým neměl prof. Jedlička nic společného. Obvinění tak byl po čtyřech dnech zproštěn. \n\nV roce 1911 se Jedlička stal na doporučení profesora Jana Deyla předsedou \"Spolku pro léčbu a výchovu rachitiků a mrzáků\", jehož cílem bylo vybudovat ústav pro postižené děti. Spolek v té době existoval už tři roky pod vedením Otakara Kukuly, svému cíli se za tu dobu ale moc nepřiblížil. Jedlička v roce 1912 vyjednal půjčku na koupi domu na Vyšehradě a začal pro ústav získávat finance, přičemž největším dárcem byl zpočátku on sám. Počet členů spolku se za Jedličkova působení začal rozrůstat a brzy se počítal ve stovkách, a tím mu přibývaly i peníze. Do nového úkolu založit nový ústav se Jedlička naplno pustil poté, co se v lednu 1913 vrátil z balkánského bojiště. \n\nO vedení ústavu požádal učitele Františka Bakuleho, náboženství učil Alois Tylínek. Ústav, který od listopadu téhož roku nesl Jedličkovo jméno, měl zpočátku kapacitu pouze 10 dětí. Přijímány byly děti postižené pouze tělesně, protože cílem ústavu bylo naučit je soběstačnosti, a dát jim tak možnost získat v budoucnu práci, aby nebyly doživotně závislé na druhých. Děti se v dospělosti nejčastěji uplatnily jako úředníci, ševci a vazači koberců. \n\nNa podzim 1914 se spolek rozhodl část ústavu vyčlenit pro \"Školu pro vojíny-invalidy\", která byla první svého druhu na území Rakouska-Uherska. Po válce se stal dalším ředitelem ústavu Augustin Bartoš. Na stavbu nové školy ústavu na Pankráci posléze přispěl 100 tisíci korunami prezident T. G. Masaryk.\n\nDne 19. října 1921 prezident Masaryk Rudolfa Jedličku jmenoval řádným profesorem chirurgie; o dva roky později byla profesura rozšířena na obory rentgenologie a radiologie. Byl také ustanoven prvním přednostou nové Druhé chirurgické kliniky Univerzity Karlovy a pověřen jejím vybudováním. \n\nV říjnu 1925 dostal Jedlička nabídku, po které toužil o dvacet let dříve – stát se přednostou První chirurgické kliniky. Měl však mnoho dalších závazků a kromě toho již cítil, že mu ubývá sil. \"„... Pociťuji bolest, snad největší v mém dosavadním životě, že mi střízlivá úvaha velí, abych nepřijímal tu velikou poctu Vaší laskavé nabídky z obavy, že bych buď zklamal Vaši důvěru, neb zradil jiné své povinnosti,“\" napsal profesorskému sboru. Místo sebe doporučil Arnolda Jiráska, který místo skutečně získal, ač předtím nebyl považován za favorita.\n\nNa jaře 1926 se začal Jedličkův zdravotní stav zhoršovat. Projevovaly se neblahé následky ionizujícího záření, angina pectoris, navíc byl Jedlička silný kuřák. \n\nV noci ze 14. na 15. října 1926 dostal silný záchvat anginy pectoris, přesto ráno odešel do práce, přednášel o mozkových nádorech, nato operoval a ještě ordinoval. Večer odjel do Harrachova, kde měl v části Nový svět secesní vilu, kde v posledním roce více pobýval. Opět se mu ale přitížilo. V jednom z dní poté se oženil se svou dlouholetou družkou Alexandrou. Dne 24. října prodělal další záchvat anginy pectoris, ale s výjimkou morfia už odmítal léky. Sepsal poslední vůli, nechal si zahrát \"Humoresku\" od Antonína Dvořáka, naposled si připil s přáteli a zakouřil. Zemřel dva dny poté, bylo mu 57 let. \n\nPohřeb se konal v Pantheonu Národního muzea. Stejně jako jeho otec je pohřben na Vyšehradě.\n\nJeho prasynovcem je lékař Jiří Jedlička, jeden z šesti zakladatelů České lékařské komory a také iniciátor udělování hodnosti Rytíř českého lékařského stavu.\n\n\n\n"}
{"id": "85692", "url": "https://cs.wikipedia.org/wiki?curid=85692", "title": "Popelnice", "text": "Popelnice\n\nPopelnice je větší nádoba používaná na ukládání odpadu, většinou odpadu komunálního. Původně se jednalo o nádoby na odkládání popelu z domácích topenišť – odtud název.\n\nPodle materiálu, ze kterého se popelnice vyrábějí, lze rozlišovat popelnice plechové a nebo plastové.\n\n\n\n\nPopelnice v českých městech bývají pravidelně vyprazdňovány v rámci komunálních služeb, zpravidla městských či jiných soukromých subjektů působících v regionu, nejčastěji jednou až dvakrát týdně. Vyprazdňování popelnic zajišťuje popelářský vůz s lisem.\n\nNázev popelnice je odvozen od ukládání popela. Větší popelnice se někdy označují též jako kontejnery. Na veřejných místech se umisťují i kontejnery na tříděný odpad, z nichž některé mají někdy obdobné provedení jako klasické kontejnery či popelnice na směsný domovní odpad (komunální odpad). Jinou nádobou určenou pro odkládání odpadu je odpadkový koš, který může být umístěn v praxi leckde (např. v kanceláři, ve škole, v domácnosti, na nádraží, v parku i na dalších veřejných místech).\n\n\n"}
{"id": "85693", "url": "https://cs.wikipedia.org/wiki?curid=85693", "title": "Věznice Plötzensee", "text": "Věznice Plötzensee\n\nPlötzensee je věznice ležící v berlínské čtvrti Charlottenburg.\n\nVěznice byla postavena v letech 1869–1879. V době vlády Adolfa Hitlera, v období 1933–1945, jí začali nacisté používat k držení a likvidaci svých odpůrců a příslušníků odboje z celé Evropy. Věznice se rozkládala na 26 ha a byla obehnána 6 metrovou zdí. Bylo zde vězněno a popraveno mnoho československých odbojářů a bojovníků za svobodu.\n\nCelkem zde bylo popraveno 677 českých vlastenců. Čeští odbojáři zde byli po německých nejčastěji popravovanou národností. Většina popravených zde byla držena v okovech po dobu několika měsíců v celách smrti. Popravovalo se zde nejčastěji gilotinou a později i oběšením. Ostatky popravených často putovaly do anatomických a patologických ústavů v Německu a Rakousku. Většina těl skončila například v Humboldtově univerzitě v Berlíně.\n\nVěznice je dodnes využívána. Od 14. září 1952 u ní stojí pamětní zeď.\n\n\n"}
{"id": "85698", "url": "https://cs.wikipedia.org/wiki?curid=85698", "title": "Šarközi", "text": "Šarközi\n\nŠarközi je česká folk-rocková skupina pojmenovaná podle její hlavní představitelky, písničkářky \"Katky Šarkozi\".\n\nSkupina vznikla v roce 1996 v Praze. Kromě \"Katky Šarkozi\" (kytara) v ní hrála Klára Valentová (housle) a Petr Vizina (bicí). Spolu s hostujícím baskytaristou Alexejem Charvátem a s producentskou pomocí Petera Bindera nahráli desku \"Naklání se čas\" (2000), kterou pokřtila Dagmar Andrtová-Voňková.\n\nPoté došlo k personálním změnám a druhé album \"Magorie\" (2003) Katka Šarkozi nahrála s Alexejem Charvátem, Josefem Štěpánkem a Jakubem Zítkem a poté založila novou skupinu \"Katka Šarközi & Magorie Band\", která hraje ve složení\n\n\n\n"}
{"id": "85701", "url": "https://cs.wikipedia.org/wiki?curid=85701", "title": "Vuk Drašković", "text": "Vuk Drašković\n\nVuk Drašković (* 29. listopadu 1946, Međa) je srbský spisovatel a politik.\n\nVuk Drašković se narodil ve Vojvodině jako syn srbských přistěhovalců z Hercegoviny. Jeho matka zemřela, když mu bylo 6 měsíců, a jeho otec se posléze znovu oženil. Krátce po jeho narození se jeho rodina vrátila zpět do Hercegoviny, kde Drašković vyrůstal a navštěvoval základní a střední školu.\n\nPo krátkém studiu medicíny v Sarajevu začal studovat práva na právnické fakultě Bělehradské univerzity. Během čtvrtého roku studií vstoupil do Komunistické strany Jugoslávie.\n\nRoku 1968 Drašković úspěšně dokončil studia a od roku 1969 do roku 1980 pracoval jako zaměstnanec tiskové agentury Tanjug, nějakou dobu i jako její korespondent z Afriky.\n\nKromě novinářské práce se věnoval i literární činnosti. Napsal knihy \"Nůž\" (český překlad 1995), \"Modlitba\", \"Soudce\", \"Ruský konzul\" a \"Noc generála\", které se staly bestsellery. Asi nejznámější z jeho knih je \"Nůž\", který v době svého vzniku vyvolal značné kontroverze.\n\nRoku 1989 společně s Mirko Jovićem a Vojislavem Šešeljem spoluzakládal nacionalistickou \"Srbskou národní obnovu\", která se však hned na počátku 90. let rozdělila na umírněné Srbské hnutí obnovy (\"Srpski pokret obnove, SPO\") pod vedením Draškoviće a Srbskou radikální stranu (\"Srpska radikalna stranka, SRS\") pod vedením Šešelja.\n\nV roce 1990 se se svou stranou zúčastnil prvních demokratických voleb po pádu komunistického režimu, ale ačkoliv se stal poslancem, jeho strana ve volbách propadla. Následně na to organizoval Drašković 9. března 1991 v Bělehradě demonstraci, která měla za cíl zrušit monopol Miloševičovy vlády na média. Demonstrace byla potlačena tanky a Drašković byl na několik dní zatčen, protesty pokračovaly v dalších dnech, dosáhly ale jen drobných ústupků. Během občanské války v Jugoslávii stál v opozici vůči Miloševićovi. Jeho názory byly směsicí srbského nacionalismu a odporu k válce. Během 90. let byl také za svou činnost vězněn. V roce 1996 se stala jeho strana součástí bloku Zajedno a o rok později \"SPO\" bojkotovala parlamentní volby.\n\nUž v roce 1998 se Drašković začal díky otázce Kosova sbližovat s Miloševićem a během operace NATO vůči Jugoslávii dokonce působil do 29. dubna 1999, kdy byl sesazen, ve funkci zástupce premiéra.\n\nV letech 1999 a 2000 byly na Draškoviće spáchány dva neúspěšné atentáty. V roce 2000 \"SPO\" vystoupila z volební koalice Demokratická opozice Srbska, což se jí vzhledem k jejímu volebnímu výsledku příliš nevyplatilo.\n\nV roce 2002 kandidoval Drašković na prezidenta, ale získal pouhých 4,5 % hlasů. Jeho strana se těsně dostala do parlamentu ve volbách v roce 2003 a od toho roku zastával Drašković post ministra zahraničí. Jeho působení v této funkci bylo díky tehdejší Draškovićově výrazné orientaci na Evropskou unii a NATO a spolupráci s Mezinárodním soudním tribunálem pro bývalou Jugoslávii do značné míry kontroverzním, mnohé Srby popudil hned při nástupu do funkce, když prohlásil, že v Kosovu docházelo ze srbské strany k etnickým čistkám. V reakci na smrt Miloševiće prohlásil, že vzhledem k tomu, že byl tímto člověkem perzekvován, se mu k tomu těžko vyjadřuje, ale že měl být Milošević souzen v Srbsku a nikoliv v Haagu.\n\nV následujících volbách se \"SPO\" nedostal do parlamentu.\n\n\n"}
{"id": "85704", "url": "https://cs.wikipedia.org/wiki?curid=85704", "title": "Infinitezimální hodnota", "text": "Infinitezimální hodnota\n\nInfinitezimální nebo nekonečně malé číslo je číslo, jehož absolutní hodnota je menší než jakékoliv kladné reálné číslo. Číslo x je infinitezimální právě tehdy, když pro každé celé číslo n je |nx| menší než 1, přitom nezáleží na velikosti n. V tomto případě je 1/x v absolutní hodnotě větší než jakékoliv reálné číslo. Nenulové infinitezimály tedy nejsou reálná čísla, takže „operace“ s nimi nejsou běžné.\n\n"}
{"id": "85708", "url": "https://cs.wikipedia.org/wiki?curid=85708", "title": "Pionýrská organizace Socialistického svazu mládeže", "text": "Pionýrská organizace Socialistického svazu mládeže\n\nPionýrská organizace Socialistického svazu mládeže (zkratka PO SSM) byla masovou volnočasovou organizací pro děti a mládež ve věku od 6 do 15 let (vytvořenou v roce 1949 pod názvem PO ČSM), řízenou vládnoucí Komunistickou stranou Československa. Výchovný systém PO SSM vycházel z jednotné výchovy dětí a mládeže v duchu marxismu-leninismu. Pionýrská organizace byla po krátkém období 1968-69 opětovně založena v roce 1970 na celostátní ustavující konferenci SSM a PO SSM, na které byla přijata programová prohlášení a stanovy obou organizací. V období normalizace byl komunistickou stranou kladen důraz na větší provázání se školou. Pionýři byli vychováváni „\"k budování a obraně socialistické vlasti, k lásce a podpoře Sovětského svazu a celého socialistického společenství\"”. V roce 1985 měla PO SSM 1 589 728 členů (80% dětí ČSSR). Po sametové revoluci organizace v lednu roku 1990 zanikla.\n\nČeskoslovenský Komsomol (Komunistický svaz mládeže Československa, sekce KIM), inspirovaný založením sovětského Komsomolu na 1. všeruském svazu mládeže dne 28. října 1918, byl založen na ilegálním komunistickém sjezdu v Praze 20. února 1921. Podle sovětského vzoru vznikaly také «Mladí průkopníci», které lze považovat za předchůdce PO ČSM. Zásady boje za jednotu mládežnického hnutí prosadili komunisté do Košického vládního programu a první poválečné pokusy o socialistické organizování mládeže probíhaly již v letech 1945 až únor 1948. Dne 12. května 1945 byl pod politickým vlivem komunistů založen Svaz české mládeže (SČM), který vedlo jádro mladých komunistů.\n\nV letech 1948–1955 se KSČ snažila o sjednocení organizací československé mládeže, tak aby nová organizace plně odpovídala sovětskému vzoru a jejím snahám o budování socialismu. V roce 1949 vznikla násilným sloučením národních mládežnických organizací proletářská verze skautingu v podobě Československého svazu mládeže (ČSM) a Pionýrské organizace Československého svazu mládeže, přičemž pro KSČ stoupl význam těchto mládežnických organizací zejména během prvních let tzv. výstavby československého socialismu (1955–1962). V roce 1955 dostala PO ČSM za úkol důkladnější rozvoj zájmové činnost ve skupinách i oddílech, přičemž důraz měl být kladen zejména na mladé techniky a přírodovědce. Další změny v Pionýrské organizaci ČSM probíhaly po XII. sjezdu KSČ v letech 1962–1970. Výchovná činnost v 60. létech se zaměřovala na kulturní akce (majálesy, festivaly), turistické akce a sport.\n\nDůležitým mezníkem v celé historii pionýrské organizace byl rok 1968. Progresivní pionýrští pracovníci usilovali o nové pojetí této dětské organizace. V období let 1968 a 1969 se původní struktura jednotného ČSM a navazující Pionýrské organizace ČSM rozpadla. Vzniklo či bylo obnoveno 18 mládežnických organizací včetně Junáka, místo PO ČSM vznikl „Pionýr”, ve kterém bylo členství oproti předchozím obdobím dobrovolné. Demokratizační proces byl v srpnu 1968 narušen vpádem vojsk Varšavské smlouvy.\nPo XIV. a XV. sjezdu KSČ, dosáhla KSČ po vedením Gustáva Husáka ustavení „Federální rady dětských a mládežnických organizací ČSSR” (založená 27. listopadu 1969) a nastolení procesu vedoucího k obnově struktury jednotné organizace pod jejím vlivem. Během roku 1970 byly na mnoha místech republiky ustaveny svazácké organizace. Ve dnech 9.-11. listopadu 1970 se v Praze konala celostátní ustavující konference SSM a PO SSM, na které byla přijata programová prohlášení a stanovy obou organizací (zaregistrován jako nová organizace 5. 3. 1971). Vzorem pro československou organizaci PO SSM zůstával sovětský Komsomol s Všesvazovou pionýrskou organizací V. I. Lenina. Byly ustaveny republikové (Československo se federalizovalo), krajské i okresní rady PO SSM, Ústřední rada PO SSM. Už v roce 1971 vykazovala PO SSM 511 000 pionýrů.\n\nVýchova v PO SSM probíhala v duchu marxismu-leninismu. Pionýři byli vychováváni k socialistickému vlastenectví a k vzhlížení k Sovětskému svazu. V období normalizace byl ve výchovném systému kladen důraz na rozvoj dětí a mládeže prostřednictvím her a soutěží, které byly ideově a politicky motivovány.\nZákladem výchovného systému PO SSM pro jiskry a pionýry bylo od roku 1973 zaváděné plnění „Pionýrských plamenů a cest”: «Zvířátka a Tři plamínky» pro jiskry, «Plameny» pro mladší pionýry (plamen bystrosti 8-10 let, plamen vytrvalosti 10-11 let a plamen samostatnosti 11-12 let) a «Cesty» pro starší pionýry (cesta objevů 12-13 let, cesta samostatnosti 13-14 let a cesta správného rozhodnutí 14-15 let). Pro přehled splněných důkazů sloužily zápisníky (Zápisník plamenů, Zápisník cest) a po splnění plamene nebo cesty obdržel pionýr odznak, např. plamen bystrosti měl podklad bílý, plamen vytrvalosti podklad modrý a plamen samostatnosti podklad zlatý. Plněním pionýrských plamenů podávali pionýři důkazy pionýrské připravenosti, znalostí a dovedností, tvořivosti, tělesné a sportovní zdatnosti.\n\nVýběrovou část výchovného systému tvořily „zájmové odznaky” pro pionýrské oddíly, které kromě jednoho byly rozděleny na dva stupně pro mladší a starší (zaměřené na techniku, přírodovědu, kulturu, turistiku, atd.) Jednotlivci se mohli rozhodnout pro plnění „odznaků odbornosti“ (např. odznak odbornosti požárník, elektrotechnik, hudebník, atlet, vodák, astronom, knihovník, botanik, rybář, loutkář, kosmonaut, spojař, zdravotník, organizátor, myslivec, tanečník, lodní modelář, železniční modelář, geolog, znalec světové socialistické soustavy, atd.) v pěti kategoriích (politickovýchovná 7, technická 9, přírodovědná 12, kulturně umělecká 10, sportovní a turisticko-branná 15). Celkem se jednalo o 53 odbornosti. Táborové plameny a cesty se staly východiskem pro organizování celostátních táborových etapových her.\n\nÚstřední výbor SSM a Ústřední rada PO SSM vyhlašovaly celostátní pionýrské expedice, hry a soutěže, provázané s oslavami politických výročí komunistické strany, Sovětského svazu nebo dělnického hnutí. Už první číslo časopisu Pionýrská stezka (přeměněný časopis Junák) otevíral úvodník Společně za rudou hvězdou, startující ve školním roce 1970/71 celostátní pionýrskou hru Cesta za rudou hvězdou, pořádanou na počest 50. výročí založení KSČ. V ideové části pionýři plnili 5 úkolů (jako 5 cípů rudé hvězdy) ‒ cestu mladých průkopníků, cestu rudého praporu, cestu boje, cestu vítězství a cestu budování. V říjnu 1970 schválil ÚV SSM hru k 50. výročí založení KSČ a Čs. Komsomolu s názvem Signál 50.\n\nVe školním roce 1971/72 Ústřední štáb vyhlásil celostátní expedici Za prvními pionýry, která byla „\"věnována sovětské Všesvazové pionýrské organizaci V. I. Lenina a těm, kteří stáli před 50 lety při zrodu pionýrského hnutí\"”. Expedice měla tři části:\nŠkolní rok 1972/73 byl zaměřen na 25. výročí února 1948 – po všech okresech pionýři plnili Signál P – 25.\n\nRok 1974 provázela celostátní hra К budování a obraně socialistické vlasti buď připraven! (P 25) k 25. výročí vzniku PO SSM byla zaměřena na seznamování pionýrů „\"s revolučními tradicemi dělnické třídy a KSČ i na socialistickou výstavbu Československa\"” a rok 1975 turisticko-branná soutěž Expedice 30 (vyhlášená v březnu 1974) k 30. výročí SNP, Pražského povstání a osvobození Československa Sovětskou armádou.\n\nNa počest 15. sjezdu KSČ a 55. výročí vzniku KSČ probíhala soutěž pionýrů pod názvem Signál – P 15. Soutěž měla tři kola: Signál Přátelství, Signál Lidové milice, Signál Rudý šátek. Soutěž vrcholila celookresním pionýrským aktivem. Ve školním roce 1976/1977 probíhala k 60. výročí VŘSR celostátní branná hra Vždy připraven. V rámci hry se pionýři seznamovali s oslavami čtyř dnů: Den mladého obránce vlasti (slaven v rámci oslav VŘSR), Den lidových milicí (v den oslav Února 1948), Den čs. pionýrů (pořádaný v rámci oslav založení PO SSM) a Den pionýrské skupiny (připomínán během Mezinárodního dne dětí). V roce 1980/81 dominovala celostátní hra Pochod za rudým praporem P — 60 k 60. výročí založení KSČ, sestávající ze tří etap.\n\nKe 35. výročí PO SSM v roce 1984 byla vyhlášena celostátní pionýrská hra P – 35. Ve školních letech 1983/84 a 1984/85 se konala celostátní pionýrská hra Cestou ke svobodě a míru, uspořádaná k 40. výročí «\"vyvrcholení národně osvobozeneckého boje československého lidu a osvobození Československa Sovětskou armádou\"». Byla součástí mezinárodní štafety „Paměť” (mezinárodní mládežnické štafety vlasteneckých a internacionálních činů) a sestávala z pěti etap. Každá etapa obsahovala jeden úkol pro oddíly jisker, tři úkoly pro oddíly pionýrů a jeden společný aktivizující úkol. Například aktivizující úkol první etapy představoval nasbírat v týdnu od 8. do 14. října 1983 co nejvyšší množství druhotných surovin a výsledek ohlásit do 15. října 1983 do 16 hodin svému okresnímu štábu.\n\nPrvní etapa nesla název „Dukla - brána ke svobodě”. Druhá etapa pionýrské hry od 24. listopadu 1984 do 25. ledna 1985 pod názvem „Hovoří Moskva” byla zaměřená na Československé rozhlasové vysílání ze Sovětského svazu v letech 1939–1945. Třetí etapa pod názvem „Po stopách osvobozeneckých bojů” na ní navazovala 26. ledna a končila 23. února 1985. Čtvrtá etapa, nazvaná „Ostravská operace”, probíhala v termínu od 23. března do 3. května 1985. Pátá etapa „Vítězství” byla zahájena manifestačně 4. května 1985 v Praze před Národním památníkem na Vítkově. Jako základní vodítko pro pátrání v historii měla pionýrů sloužit kniha armádního generála Ludvíka Svobody „Z Buzuluku do Prahy”.\n\nPionýrské tábory (PT) pořádaly Domy pionýrů a mládeže (DPM), které byly v 50. letech 20. století zakládány jako příspěvkové organizace pro zabezpečování zájmové mimoškolní činnosti, dále PT organizovaly také základní školy ve spolupráci s pionýrskou skupinou (zejména v období normalizace), různé organizace Národní fronty (NF) a Československá lidová armáda (ČSLA). V největší míře se jednalo o PT Revolučního odborového hnutí (ROH) státních podniků a institucí. K tomu významně napomohla:\n\n\nZ fondu kulturních a sociálních potřeb (FKSP) Revolučního odborového hnutí bylo možné poskytnout pracovníkovi a jeho rodinným příslušníkům příspěvky na výběrovou rekreaci ROH, na podnikovou rekreaci v tuzemsku (jíž se rozuměly i veškeré zájezdy v tuzemsku pořádané ROH), na podnikovou zahraniční rekreaci a na pionýrské tábory.\n\nPodle vzoru sovětského Všesvazového pionýrského tábora V. I. Lenina – «Artěk» vznikala obdobná zařízení také v NDR, Maďarsku, Bulharsku a Rumunsku. V roce 1953 byl z iniciativy PO ČSM a ministerstva školství vybudován u Sečské přehrady v budově střední školy Československý pionýrský tábor Seč. Mimo pionýrských táborů se zde pořádaly tzv. směny pionýrských aktivů, v letních měsících Mezinárodní tábory míru (MTM), konaly se zde přípravy pionýrů na reprezentaci v zahraničních táborech. Od roku 1960 se toto zařízení stalo metodickým střediskem pro přípravu vedoucích MTM.\nVrcholným orgánem pionýrské organizace byla Ústřední rada PO SSM v čele s předsedou, který byl zároveň volen do funkce tajemníka Ústředního výboru SSM. Nejvyšším orgánem SSM byl Ústřední výbor SSM.\n\nZákladní složkou PO SSM byla pionýrská skupina, jednotlivé pionýrské skupiny ve školách a dětských domovech na okrese vytvářely okresní PO SSM a okresní organizace na území kraje krajskou PO SSM. Pionýrská skupina sestávala z pionýrských oddílů, které se zakládaly podle školních tříd, v podstatě pionýrský oddíl se rovnal školní třídě. Oddíl se pak dělil na družiny. Organizace měla vytvořeny tři věkové kategorie pro děti: jiskry ve věku 6–8 let, mladší pionýry ve věku 8–12 let a starší pionýry ve věku 12 až 15 let. Čtvrtou byla kategorie pionýrských pracovníků (vedoucí nad 18 let, instruktoři 15–17 let).\n\nPionýrský oddíl (15-20 členů) tvořil základní jednotku pionýrské skupiny. V jeho čele stál oddílový vedoucí starší 18 let, který se ze své činnosti zodpovídal skupinovému vedoucímu. Odvolat jej mohla Okresní rada PO SSM nebo vedení skupiny. Pomáhat mu mohli pionýrští instruktoři. Vedoucí vypracovával plán práce, který měl sloužit mimo výchovné části také prohlubování zálib a zájmů, k utužování přátelství. Oddílové shromáždění se konalo jednou do roka a při něm se většinou konalo i skládání slibu. Někdy sliby pionýrů probíhaly hromadně v rámci různých politických výročí. Na oddílovém shromáždění byla volena oddílová rada: předseda, praporečník, kronikář, pokladník, vedoucí družiny, hospodář, nástěnkář, zdravotník, dopisovatel a zástupce do skupinové rady.\n\nJednotliví pionýrští pracovníci PO SSM vykonávali různé funkce: instruktor, vedoucí oddílu, zástupci vedoucích oddílu, vedoucí pionýrských skupin, členové vedení pionýrských skupin, členové rad PO SSM, aktivisté rad PO SSM, pracovníci aparátu a zařízení SSM pro PO SSM, odborní pedagogičtí pracovníci, vedoucí zájmových útvarů a lektoři. Obecnými požadavky na pionýrského pracovníka byly kladný vztah k dětem, bezúhonnost, občanství ČSSR, dobrý zdravotní stav, organizační schopnosti, důslednost, svědomitost a čestnost. Pokud zájemce o pionýrského pracovníka splnil obecné požadavky, musel následně projít odpovídajícím školením. Na každou funkci se skládaly zkoušky.\n\nV roce 1982 byla v Seči zřízena „Ústřední politická škola Socialistického svazu mládeže Seč” (ÚPŠ SSM Seč, 1953–1973 Československý pionýrský tábor Seč, 1973–1982 Institut PO SSM). Zařízení se stalo celostátním centrem přípravy kádrů SSM a PO SSM, k němuž bylo začleněno vzdělávací zařízení v Praze-Písnici a Slovenská politická ústřední škola SSM v Bratislavě. V roce 1985 byly realizovány tři formy přípravy: příprava pionýrského aktivu, příprava pionýrských pracovníků a příprava funkcionářů SSM. Příprava pionýrského aktivu probíhala během tzv. směn pionýrského aktivu, kdy byli žáci 6. tříd základních škol proškolováni ve vědomostech pro funkci v PO SSM. Směny se konaly 4krát ročně a každé se zúčastnilo 126 žáků z celé ČSSR.\n\nJádrem přípravy Ústřední politické škola bylo vzdělávání „kádrů SSM a PO SSM”. Hlavní výchovně-vzdělávací přípravou kádrů byl roční všeobecně politický kurz, probíhající paralelně v Seči a v Bratislavě. Vedle marxismu-leninismu se účastníci vzdělávali v teorii a praxi SSM a PO SSM, v metodice politicko-organizátorských a zájmových činností, v pedagogice, psychologii a sociologii. Specifickou formou byl přípravný vzdělávací kurz pro zpravidla roční studium na „Vysoké komsomolské škole Ústředního výboru VLKSM” v Moskvě, jehož součástí bylo studium ruského jazyka (absolvoval např. Vasil Mohorita). Do funkce ředitele ÚPŠ SSM byl r. 1983 jmenován RSDr. Jiří Matějka CSc., člen ÚV SSM; zástupcem ředitele PhDr. Miloš Hudec, po něm jmenována zástupkyní ředitele Marta Budišová, CSc., která byla na IV. sjezdu SSM potvrzena členkou ÚV SSM. Od roku 1988 zastával místo ředitele Ing. Milan Bukač.\n\nProstřednictvím pionýrských symbolů měly být pionýrům přiblíženy cíle a poslání pionýrské organizace. Symbolický byl proto i název slova „jiskra“ a „pionýr“. K symbolů každého pionýra patřil pionýrský průkaz a pionýrský kovový odznak tvořený státní vlajkou, otevřenou knihou a rudým ohněm se třemi rudými plameny. Kniha symbolizovala život, státní vlajka jednotu a tři plameny značily společné úsilí komunistů, mládeže a dětí. Rudý trojcípý šátek, uvázaný na krku, symbolizoval svazek 3 generací – pionýrů, svazáků a komunistů.\n\nDalšími pionýrskými symboly byl rudý pionýrský prapor PO SSM a praporky krajských i okresních rad, pionýrských skupin, jejichž barva představovala revoluční boj dělnické třídy proti vykořisťovatelům. Rudý prapor PO SSM, věnovaný v roce 1971 pionýrské organizaci k jejímu 25. výročí. Byl uložen v \"Domě československých dětí\" na Pražském hradě, v budově Starého purkrabství.\n\nPionýrský pozdrav vyjadřoval zájmy pracujícího lidu, které byly kladeny výše než zájmy osobní. Za poslední pionýrský symbol bylo považováno pionýrské heslo: výzva z úst vedoucího „K budování a obraně vlasti buď připraven!” a odpověď pionýra „Vždy připraven!”. Heslo bylo užíváno v nezměněné podobě v organizaci PO ČSM, v letech 1968–1970 i v organizace PO SSM.\n\nVstup do Pionýrské organizace SSM byl považován za samozřejmou povinnost, odmítnutí členství (popřípadě zrušení členství) postihovalo pouze děti z tzv. \"nejzávadnějších\" rodin. Členem organizace se stávalo dítě ve věku 6 až 15 let, žák základní školy, občan ČSSR, po složení pionýrského slibu prostřednictvím některého pionýrského oddílu. Členství zaniklo rozhodnutím dítěte, po ukončení školní docházky, výjimečně vyškrtnutím pionýrskou skupinou. Poté, co jiskra odevzdala přihlášku do PO SSM a pionýrským slibem se zavázala k plnění pionýrských zásad, složila pionýrský slib, se stala pionýrem. Přechod z jedné věkové kategorie do druhé byl kontinuální a předem naplánovaný (jiskra, pionýr, vedoucí skupiny a oddaný člen KSČ).\n\"Slibuji před svými druhy, že budu pracovat, učit se a žít podle pionýrských zákonů, abych byl dobrým občanem své milované vlasti, Československé socialistické republiky, a svým jednáním chránit čest pionýrské organizace Socialistického svazu mládeže.\"\n\n\nOd roku 1970 se začalo pracovat na novém pionýrském kroji, který byl postupně uváděn do praxe. Se zavedením pionýrského kroje vyšla v roce 1978 Pionýrská encyklopedie s „krojovým předpisem“. Nový pionýrský kroj nahradil dosavadní bílé košile a modré sukně či kalhoty. Pionýrský šátek se na krk vázal předepsaným tzv. ambulantním uzlem (plochá spojka). Nosit pionýrský šátek na civilním obleku bylo závažným prohřeškem proti krojovému předpisu. Jiskry-dívky oblékaly bleděmodré propínací šaty s kovovým odznakem jisker, jiskry-hoši bleděmodrou bundu s odznakem jisker. Kalhoty chlapců nebyly v předpise stanoveny.\n\nSlavnostní pionýrský kroj sestával z bleděmodré košile s pionýrským šátkem, u chlapců z modrošedých kalhot, u dívek z modrošedé sukně. Kalhoty i sukně měly textilní pásek s uzavíráním na kovovou sponu, na níž byl vytlačen pionýrský znak. Košile musela splňovat i další náležitosti. Na levém rameni měli pionýři našitou domovenku v barvě košile s tmavomodrým (předtištěným) lemováním, na které byl tmavě modře vyšit název sídla pionýrské skupiny (město, obec). Pod domovenkou (na levém rukávě, přibližně v polovině nadloktí) se našíval funkční štít v barvě košile, modře lemovaný a ve tvaru husitské pavézy. Na ten se případně podle funkčního zařazení připínaly jedna až tři rubínové hvězdičky (v oddíle, ve skupině nebo v okresním pionýrském štábu). Ve středu levé falešné kapsy košile se nosil kovový pionýrský odznak, který se podkládal předepsaným filcovým podkladovým kolečkem (mladší pionýři kolečko žluté, starší modré).\n\nNa pravou klopu si pionýři dobrovolně připínali kovový odznak splněné etapy výchovného systému (Plameny, Cesty). V horní části pravého rukávu se dobrovolně nažehlovali odznaky získaných odborností v rámci výchovného systému. Po složení slibu, jisker či pionýrského, obdrželi noví členové od skupinového vedoucího poukázky k zakoupení pionýrského kroje, který ale nebyl zrovna levný (pionýrská košile stála např. 110 Kčs).\n\nPracovní pionýrský kroj (pro činnost v přírodě, soutěže, tábory, atp.) sestával z košile v barvě khaki s červeným šátkem, kalhoty předepsány nebyly. Košile měla dvě našité kapsy s klopami, na ramenou nárameníkové pásky. Na pracovní košili se našívala domovenka v barvě košile se zeleným orámováním, funkční štít a připínal odznak s podkladovým kolečkem.\n\nProfesionální pionýrští pracovníci nosili (dobrovolně) modrošedý kostým či oblek, do něhož oblékali bleděmodrou pionýrskou košili a šátek (na svazácké akce mohli šátek zaměnit vázankou SSM). Sako muselo být opatřeno domovenkou, funkčním štítem s rubínovými hvězdičkami a rubínovou páskou, odznakem s podkladovým kolečkem. Pracovní kroj sestával taktéž ze zelené košile s předepsanými náležitostmi.\n\nŘadoví pionýrští vedoucí neměli kroj povinný (měli právo nosit kroj) a také jej moc nenosili. Mohli volit mezi bleděmodrou svazáckou košilí bez klop s našitým textilním znakem SSM a pionýrským šátkem nebo bleděmodrou pionýrskou košilí (domovenka, funkční štít s rubínovou páskou, rubínovými funkčními hvězdičkami) s kovovým odznakem na červeném podkladovém kolečku, dobrovolně na levé straně hrudi odznak získaného stupně kvalifikace.\n\nO „\"definitivním rozchodu s bývalými strukturami SSM\"” na celostátní konferenci v Brně informovalo 22. ledna 1990 Rudé právo. Konference schválila Prozatímní programové zásady a statut „Pionýra”, který začal působit jako samostatná společenská organizace. Ta postupně přešla v ideologicky nezávislé a demokratické sdružení Pionýr. Tím PO SSM formálně zanikla.\n\n\n\n"}
{"id": "85709", "url": "https://cs.wikipedia.org/wiki?curid=85709", "title": "Poissy", "text": "Poissy\n\nPoissy je město v západní části metropolitní oblasti Paříže ve Francii v departmentu Yvelines a regionu Île-de-France. Od centra Paříže je vzdálené 24 km.\n\nSousední obce: Achères, Saint-Germain-en-Laye, Chambourcy, Aigremont, Feucherolles , Orgeval, Villennes-sur-Seine a Carrières-sous-Poissy.\n\n\"Počet obyvatel\"\nJe zde jedna z největších továren automobilky Peugeot.\n\nNachází se zde památka UNESCO a jedna z nejvýznamnějších moderních staveb 20. století od architekta Le Corbusiera, vila Savoye.\n\n\n\n\n\n"}
{"id": "85710", "url": "https://cs.wikipedia.org/wiki?curid=85710", "title": "Marcel Kříž", "text": "Marcel Kříž\n\nMarcel Kříž (* 10. listopadu 1976, Havlíčkův Brod) je český a folk-rockový písničkář v jehož tvorbě lze najít stopy blues, jazzu, minimalismu a garážového rocku. Jeho texty kombinují vlivy surrealismu a beat generation.\n\nNa kytaru se naučil hrát v roce 1989, aby mohl hrát svoje texty. Již další rok se zúčastnil pražské Miniporty.\n\nPoté působil v několika amatérských kapelách. S Tomášem Nosilem založil Nerezem inspirovaný \"Protlak\". Kolem roku 1992 založil \"Delacroix\" (inspirace Depeche Mode a R.E.M.), později hrál v Trio Session (inspirace Dylanem, Youngem, Mertou či Veitem). V roce 1995 založil s Liborem Lorencem kapelu \"Vraždy v Čínské čtvrti\". Hrál také v kapele \"Prozatím\". Pak ale začal hrát sám jako písničkář a od roku 2001 kolem sebe shromažďuje muzikanty ve volném sdružení s názvem \"Kabaret\". Zároveň však ještě hrál se skupinou \"Jitrocel\" či v \"Rádio - Jerevan - GJ\". Účinkoval také v příležitostném duu s Petrem Sedláčkem \"Se Sedláčkem je Kříž\".\n\nJako textař pracoval na muzikálu \"Podobizna\" a pásmu o Josefu Kainarovi, podílel se na nahrávání muzikálu havlíčkobrodského gymnázia \"J. Hnát Superbastard\". \n\nKromě samostatných koncertů či koncertů s \"Kabaretem\" spoluzakládá a působí v projektu \"Panoptikum\", ve které spolu hrají tři písničkáři (spolu s Marcelem Křížem ještě Ivo Cicvárek a Žofie Kabelková) a jejich doprovodná skupina\n\nV letech 2008-2013 doprovází Marcela Kříže hudební uskupení na pomezí folku, jazzu, blues a kabaretních popěvků Pohublá zrzka, kde hráli Honza Píška (také \"Gamba Blues Band\") na bicí, Petr Chalupa na saxofon či klarinet, Libor Lorenc na kytary a Jan Cakl na baskytaru.\n\nOd roku 2005 vystupuje ve společných pořadech s J. H. Krchovským \"Krchovský Kříž\". V improvizovaných pásmech kombinují dekadentní poezii s alternativním písničkářstvím.\n\nV roce 2009 se autorsky podílí na albu Peřiny z vod písničkářky Žofie Kabelkové.\n\nV roce 2012 vydal album \"Buskers Burlesquers\" v produkci Tomáše Vtípila (také DG307). Na albu kombinujícím prvky folk-rocku, blues, šansonu a elektronické hudby spolupracoval s kytaristou Ivanem Manolovem či saxofonistou skupiny Psí vojáci Jiřím Jelínkem. Grafické zpracování alba vytvořil Hank J. Manchini z kapely Kill The Dandies!\n\nV letech 2014 - 2016 vystupoval společně s písničkářem Karlem Vepřekem.\n\nV roce 2017 mu u vydavatelství Ears & Wind Records vyšla sbírka básní \"Jen ať řvou kolejnice\". Doslov ke knize napsali Hank J. Manchini a Viktorie Čermáková. Edičně připravil Honza Bartoň a Jaroslav Erik Frič.\n\nŽije na samotě Vrcha u Čáslavi.\n\n\n\n"}
{"id": "85711", "url": "https://cs.wikipedia.org/wiki?curid=85711", "title": "Paul Waaktaar-Savoy", "text": "Paul Waaktaar-Savoy\n\nPaul Waaktaar-Savoy (* 6. září 1961 v Oslu, Norsko jako \"Pål Waaktaar Gamst\") je znám především jako kytarista, příležitostný hráč na klávesy a textař převážné většiny skladeb norské skupiny a-ha.\n\nPo svatbě 1991 s americkou herečkou Lauren Savoy začal používat své současné umělecké jméno Paul Waaktaar-Savoy. Mají spolu syna Augusta. Žijí v New Yorku a Oslu.\n\nMimo působení ve skupině a-ha, založil v roce 1994 se svou ženou Lauren a bubeníkem Frode Unnelandem skupinu Savoy.\n\n\n"}
{"id": "85713", "url": "https://cs.wikipedia.org/wiki?curid=85713", "title": "Pucov (okres Třebíč)", "text": "Pucov (okres Třebíč)\n\nPucov (německy \"Putzow\", \"Butzau\") je obec v okrese Třebíč. Má obyvatel a rozlohu 4,92 km².\n\nPrvní zmínka o obci pochází z roku 1255. Obec byla do roku 1867 součástí obce Jasenice, mezi lety 1949 a 1960 byla obec začleněna do okresu Velká Bíteš. V roce 1924 byl založen spolek Domovina.\nV Pucově bylo při sčítání lidu 2011 zjištěno 127 obyvatel. Největší podíl měl moravský národ, a to 60 lidí (47,24 %). Druhý byl český národ, který měl 44 osob (34,65 %) a následoval jej slovenský národ, který deklarovala 1 osoba (0,79 %). 15 lidí (11,81 %) národnost neuvedlo.\n\n\n\n"}
{"id": "85716", "url": "https://cs.wikipedia.org/wiki?curid=85716", "title": "Roubená stavba", "text": "Roubená stavba\n\nRoubená stavba (lidově \"roubenka\") je stavba, jejíž stěny jsou zbudovány technikou roubení. Trámy, kladené vodorovně na sebe, jsou v rozích spojovány různými typy tesařských vazeb. Původně se používaly kmeny neotesané nebo přitesávané jen mírně, až později se prosadily trámy hraněné, zaručující lepší soudržnost stavby. Typickým prvkem roubených staveb je hliněný výmaz ve spárách mezi trámy, který byl na povrchu opatřován vápenným nátěrem. Typem roubeného domu menších rozměrů zpravidla bez výmazu ve spárách je srub.\n\nRoubení je jednou z nejstarších technologií dřevěných stavebních konstrukcí, která je preferována i v moderní výstavbě. Mezi její přednosti patří poměrně slušná tepelná izolace (a z toho vyplývající energetická nenáročnost stavby) nebo ekologičnost. Mezi nevýhody se dá v porovnání se zděnými konstrukcemi zařadit poměrně nízká trvanlivost a vyšší náklady na výstavbu.\n\nRoubení se v zásadě provádí kladením neopracovaných kmenů, nebo hraněných či polohraněných trámů na sebe ve vodorovném směru, čímž se vytváří nosná stěna. Stabilita konstrukce se řeší provázáním jednotlivých prvků v rozích stavby. To je řešeno několika způsoby. Nejjednodušší způsob je vazba pomocí přesahů. Tím se v rozích budovy vytvoří zhlaví, které je pro tyto stavby typické, především pro lidovou architekturu využívající tuto technologii. Pro zajištění stability konstrukce může být zhlaví doplněno ještě o svislé kůly zaražené do země.\n\nDalší způsob přeplátování trámů v rozích je vazba tzv. na rybinu, neboli spojení dvou trámů pomocí lichoběžníkového (rybinového) plátu (čepu) zaústěného do vybrané plochy druhého trámu. Přesahující konec trámu svým tvarem připomíná rybí ocas. Šikmé seříznutí zabezpečuje trámy proti vybočení. V období středověku již byla konstruována hladká nároží bez přesahů, kdy je ale nutné konstrukčními úpravami zajistit stabilitu konstrukce.\n\nJednou z nevýhod při stavbě těchto konstrukcí jsou odlišné rozměry jednotlivých trámů, které se eliminují vzájemným prostřídáním trámů při pokládce. Vzhledem k tomu, ze se dřevo řadí mezi ortotropní materiály, tzn. že klade v různých směrech namáhání různý odpor, dochází časem díky působení tíhy konstrukce k postupnému slehávání trámů, což je dobře viditelné většinou na historických roubených stavbách. Při pohledu na ně je vidět jejich postupné slehávání směrem od pevného zděného jádra, které nejčastěji tvoří topeniště a komín.\n\nV minulosti byla do spár mezi trámy kladena mechová nebo slaměná výplň a na ni byla uložena jílovitá hlína, do níž byly přidávány zvířecí chlupy, lněné a konopné pazdeří nebo vlákna z kopřivových stonků. Hliněný výmaz spár byl na povrchu urovnán, vyhlazen a opatřen vápenným nátěrem (čistě bílým, nebo blankytně modrým). Nátěr byl pravidelně obnovován, a tak vznikala několik milimetrů silná vrstva postupně se odlupujících nátěrů.\n\nMateriál používaný na konstrukce roubených stěn je dřevo. Nejčastěji se používají jehličnaté dřeviny, vzhledem k jejich poměrně krátké době růstu oproti listnatým dřevinám. Doba růstu jehličnatých dřevin se pohybuje okolo 80 až 100 let, doba růstu listnatých dřevin je 120 až 150 let. Naproti tomu mají listnaté dřeviny poměrně lepší mechanické vlastnosti než jehličnany. Z jehličnatých dřevin se využívá především smrkové dřevo, dále pak jedle, borovice, modřín a další. Z listnatých dřevin se využívá především dub. Ostatní se používají především na truhlářské práce a spojovací prostředky.\n\nVe většině případů se v českých zemích na stavbu používalo dřevo smrkové. Výjimkou v tomto je nejspodnější, tzv. \"prahový\" trám, který byl často dubový (lépe odolává povětrnostním podmínkám, na suchu vydrží až 700 let a ve vodě je jeho životnost prakticky neomezená) a zpravidla umisťovaný na kamennou podezdívku. Dřevěné trámy bývaly na povrchu konzervovány tzv. volskou krví (tmavě červená, hnědá až černohnědá směs hovězí krve a vápenného mléka). V současné době je tato problematika řešena vhodnou ochranou dřeva, jako nátěry a impregnacemi.\n\nTepelné vlastnosti roubené dřevostavby se liší od vlastností staveb z těžkých stavebních hmot jako je beton a cihly, i od vlastností lehkých montovaných staveb. Dřevo má přibližně stejnou schopnost akumulovat teplo jako stejný objem betonu, a proto je roubená konstrukce v podstatě vysoce tepelně akumulační. Na rozdíl od betonu má ale dřevo přibližně 10 krát menší tepelnou vodivost, takže se teplem nabíjí (akumuluje) respektive vybíjí (vyzařuje) ve srovnání s betonem velmi pomalu. Po zapnutí vytápění se v roubené stavbě tedy rychle ohřeje pouze tenká povrchová vrstva a teprve později se postupně teplem dobíjí zbylá dřevní hmota. Za předpokladu, že roubená konstrukce má dostatečný tepelný odpor (nebo součinitel prostupu tepla), lze pro vytápění použít menších tepelných výkonů s rychlou reakcí. Toho lze využít při kvalitním programovatelném řízení vytápění objektu. Neprojevuje se setrvačnost – těžkopádnost tolik typická pro zděné stavby.\n\nU dřevěných rekreačních objektů je tato vlastnost zvláště výhodná (doba, za kterou se dřevěná budova vyhřeje, je velmi krátká oproti zděné budově). Roubená konstrukce nabitá teplem, na rozdíl od lehkých montovaných staveb, ale odevzdává teplo po vypnutí otopné soustavy zpět do vnitřního prostoru. Příznivé rozložení teplot v prostoru, vyšší povrchové teploty stěn a stropů a tedy možnost vytápět na celkovou nižší teplotu výrazně snižuje náklady na vytápění. Pokud nejsou tepelné ztráty stavby velké (případ nízkoenergetických domů), pak roubená konstrukce přispívá ke stabilizaci vnitřní teploty podobně jako betonová.\n\nVzhledem k tomu, že dřevo bylo v minulosti jedním z nejdostupnějších stavebních materiálů, uplatnilo se především při stavbě venkovských stavení. Nejdříve se tato konstrukce uplatnila v krajích s dostatkem jehličnatých lesů, nejstarší stavba tohoto typu pochází, podle archeologických nálezů, z doby bronzové, z území dnešního Německa a Švýcarska.\n\nPřestože se používání této konstrukce nedá zařadit do jednoho vývojového období, velký rozvoj prodělalo roubení ve středověku (zejména ve 14. st.), kdy se hojně uplatnilo při výstavbě venkovských sídlišť. Právě díky tomuto rozvoji se již v daném období objevuje mnoho druhů řešení nosné konstrukce i dekorativních prvků, tak získává každá roubená stavba svůj osobitý vzhled korespondující s lokalitou, ve které se nachází.\n\nŘešení nosné konstrukce je prováděno buď tradičně vodorovným kladením trámů či kuláčů na sebe, nebo je použit tzv. roubený věnec, neboli nízké roubení ze dvou až pěti trámů, umístěné nad přízemím. Má nosnou funkci a zpevňuje stavbu, nejzřetelněji je vidět nad zděnou konstrukcí, kdy díky materiálové odlišnosti ve stavbě poměrně dobře opticky vyniká. Roubený věnec je architektonický prvek typický především pro domy z oblasti Chebska. V přízemí se často konstruovala i tzv. podstávka, neboli svislé sloupky tvořené hranolovými trámy, nesoucími vaznici (ližinu). Na podstávku bývá umístěna další nosná konstrukce, nebo třeba pavlač. Jsou-li sloupky umístěny v prostoru zdiva, je prostor mezi nimi vyplněn nejčastěji dřevěnou stěnou prolomenou okny. Jeden ze způsobů stavění, který pravděpodobně vznikl z této konstrukce je tzv. hrázdění, neboli nosná konstrukce tvořená dřevěnými trámy s prostory vyplněnými hlínou.\n\nDomovní štíty jsou také řešeny různými způsoby, často jsou vyplněny svislými prvky, nebo jsou provedené jako tzv. roubená klenba, nebo z estetických důvodů jako lomenice, což je v podstatě štít provedený z různě skládaných prken.\n\nNejstarší dochovanou roubenkou v Čechách je památkově chráněný dům čp. 53 ve Rtyni v Podkrkonoší postavený patrně v letech 1547 až 1548. Další typické roubené stavby lidové architektury se nachází například v obcích Kravaře, Kytlice, Líska, Bukovec, Brocno a další.\n\n\n"}
{"id": "85717", "url": "https://cs.wikipedia.org/wiki?curid=85717", "title": "Hrázděná stavba", "text": "Hrázděná stavba\n\nHrázděná stavba (německy \"Fachwerkbau\" nebo \"Fachwerkhaus\") je stavba, jejíž stěny jsou vybudovány technikou hrázdění.\nNa české území pronikla koncem 15. století spolu s německými přistěhovalci. Setkáme se s ní hlavně v severních a západních Čechách, a to téměř výhradně v kombinaci s roubenou nebo zděnou stavbou.\n\nHrázděná stěna je konstruována z hraněných svislých a vodorovných trámků zpevněných šikmými vzpěrami. Tato kostra má nosnou funkci a její volný vnitřní prostor je vyplněn materiálem bez nosné funkce (mazanina, vepřovice, později pálené cihly).\n\nOblast hrázděných kostelů se táhne Evropou od Nizozemí přes severní a střední Německo až do východního Pruska a do jisté míry kopíruje tzv. izoglosu hrázděné architektury. Ojedinělá koncentrace hesenských hrázděných kostelů, zejména v oblasti Vogelbergu souvisí s reformací. Za hesenského lanckraběte Filipa Velkodušného byla na synodě v Homburku zahájena roku 1526 reformace a díky tomu mnoho vesnic, které neměly vlastní kostel, dostalo povolení postavit si vlastní. Tak se vyvinula jedinečná kulturní krajina s množstvím hrázděných kostelů.\n\nPro jejich nejstarší vrstvu z doby kolem 1500 - 1650 jsou charakteristické příkré proporce, obvykle pravoúhlé kněžiště a horní patro, často využívané čistě k profánním účelům, ponejvíce jako sýpky (např. kostel ve Wagenfurthu). Až kolem roku 1700 se začínají pravidelně objevovat polygonální kněžiště.\n\nDalší velkou oblastí, kde se můžeme setkat s hrázděnými kostely je polská část Slezska. Jde o území, kde je velká řada evangelických hrázděných kostelů, často úctyhodných rozměrů, jak je tomu např. u luteránského kostela ve Svídnici (Kostel Míru). I na našem území máme dochovány tři hrázděné sakrální stavby a to v severozápadních Čechách. Všechny souvisí s německým etnikem - jedná se o hřbitovní kapli sv. Václava v Žatci z roku 1520 (v roce 1720 došlo k dalším úpravám objektu), o špitální kostel Všech svatých v Jáchymově z roku 1516 a o kapli Nejsvětější Trojice (hrázděná část pochází z roku 1753) ze zaniklých Žichlic u Modlan, dnes přenesenou do skanzenu v obci Zubrnice.\n\n\n"}
{"id": "85720", "url": "https://cs.wikipedia.org/wiki?curid=85720", "title": "Vysoká škola Karla Engliše", "text": "Vysoká škola Karla Engliše\n\nVysoká škola Karla Engliše, a.s. (VŠKE) byla soukromá vysoká škola v Brně. Škola měla formu akciové společnosti, předseda dozorčí rady byl akcionář Ing. Ladislav Chodák. Statutárním orgánem bylo představenstvo, které mělo jednoho člena - předsedu. Škola vznikla v roce 1999 v Brně (2012-13 sídlila v Ostravě) a státní souhlas k výuce získala roku 2000. Škola poskytovala intenzivní výuku češtiny pro cizince v Centru jazykové a odborné přípravy. Činnost školy byla ukončena v roce 2019, kdy se sloučila se soukromou vysokou školou AMBIS.\n\nVysoká škola Karla Engliše nabízela bakalářské studium v denní a kombinované formě. V rámci spolupráce s vyššími odbornými školami připravila škola pro uchazeče o dokončení bakalářského vzdělání možnost uznání zkoušek, které absolvovali v rámci studia na vyšších odborných školách. Školné činilo 42 000 Kč za akademický rok pro prezenční studium a 40 000 Kč pro kombinované studium, hradilo se jednorázově před zápisem do semestru. Bylo možné získat stipendia.\n\nŠkola se skládala z ústavů:\n\nNa škole bylo možno studovat bakalářské studijní programy:\n\nŠkola měla akreditované také kombinované studium, celoživotní vzdělávání a další vzdělávací kurzy.\n\nŠkola od roku 2014 vydávala recenzovaný časopis \"Právo a bezpečnost,\" ISSN 2336-5323. V letech 2014-16 vycházel časopis 2x ročně a od roku 2017 vychází 3x ročně. Zaměřujoval se na trestní právo, správní právo trestní, správu ozbrojených sil a ozbrojených sborů a otázky bezpečnosti. Škola v letech 2006-13 vydávala recenzovaný odborný časopis - pololetník \"Periodica academica\", ISSN 1802-2626.\n\n\n\n"}
{"id": "85721", "url": "https://cs.wikipedia.org/wiki?curid=85721", "title": "120-nadstěn", "text": "120-nadstěn\n\nV geometrii je stodvacetinadstěn (což je volný překlad anglického \"120-cell\"), nebo také hekatonikosachoron platónské těleso ve \"čtyřrozměrném prostoru\". Bývá považován za čtyřrozměrnou analogii dvanáctistěnu.\n\n3-povrch 120-nadstěnu je tvořen ze 120 nadstěn majících tvar dvanáctistěnu. V jednom vrcholu se potkávají 4 nadstěny.\n\nNásledující vzorce udávají, jaký je objem 120-nadstěnu, a jeho \"k-rozměrné povrchy\" (což je vždy obsah k-rozměrné stěny krát počet těchto stěn) v závislosti na hraně \"a\".\n\nformula_1 je tedy délka všech hran kostry 120-nadstěnu.\n\nformula_2\n\nformula_3\n\nformula_4\n\nformula_5\n\nPoloměr vepsané koule je\n\nformula_6\n\na poloměr koule opsané je\n\nformula_7\n\n600 vrcholů 120-nadstěnu má následující souřadnice: Všechny permutace znamének\n\na všechny sudé permutace\n\nkde τ (nebo také φ) je zlatý řez, (1+√5)/2.\n\n"}
{"id": "85725", "url": "https://cs.wikipedia.org/wiki?curid=85725", "title": "Tak pravil Zarathustra", "text": "Tak pravil Zarathustra\n\nTak pravil Zarathustra ( ) je Nietzscheho filosofické literární dílo.\n\n\"Tak pravil Zarathustra\" je pravděpodobně Nietzscheho nejslavnější dílo, napsané během osmdesátých let devatenáctého století. Sám Nietzsche považoval tuto knihu za své opus magnum a dokonce se nechal slyšet, že \"Tak pravil Zarathustra\" je „nejhlubším dílem kdy napsaným.“ Je to kniha celosvětově uznávaná, nejen díky svému obsahu, ale i díky originalitě svého literárního zpracování. Tak pravil \"Zarathustra\" je nejenom uznávaným filosofickým, ale také literárním a básnickým dílem.\n\n\"Tak pravil Zarathustra\" pojednává o fiktivních cestách a učení perského proroka Zarathustry, skrz kterého Nietzsche čtenáři předkládá svou teorii o věčném návratu téhož, a skrz kterého podrobněji nastiňuje svůj odpor ke společností vytvořeným morálním hodnotám, jakož i svůj názor o důležitosti individuální morálky. \"Tak pravil Zarathustra\" si získala mnoho příznivců, nejen díky Nietzscheho komplexnímu filosofickému názoru, ale také díky svému originálnímu poetickému podání.\n\nNietzscheho slavná věta: „Bůh je mrtev“ se objevuje ve druhé části prologu:\n\n\"„A tak se od sebe odloučili, kmet a muž, smějíce se, jako se smějí dva chlapci. Ale když Zarathustra byl samoten, promluvil takto k srdci svému: ,Což je to možné! Tento stařičký světec ještě ani nezaslechl v svém lese, že bůh jest mrtev!‘“\" (překlad Otokara Fischera)\n\n(přeložil Otokar Fischer):\n\n\n"}
{"id": "85726", "url": "https://cs.wikipedia.org/wiki?curid=85726", "title": "University College London", "text": "University College London\n\nUniversity College London (UCL) je veřejná výzkumná univerzita v Londýně (Velká Británie) a jedna ze součástí federální organizace Londýnská univerzita (University of London). Je to největší instituce vysokoškolského vzdělávání v Londýně, největší instituce postgraduálního studia (podle počtu zapsaných studentů) ve Velké Británii a je považována za jednu z hlavních multidisciplinárních výzkumných univerzit na světě (členství ve skupině Russel Group sdružující nejprestižnější výzkumné univerzity). UCL byla první univerzitou založenou na území Londýna, vznikla pod názvem London University v roce 1826, přičemž její zakladatelé se inspirovali radikálními myšlenkami osvícenského filosofa Jeremyho Bethama. UCL byla rovněž jako první univerzita v Anglii zcela nezávislá na církvi, což znamenalo, že studenti sem byli přijímáni bez ohledu na náboženské vyznání, a jako první anglická univerzita přijímala ženy za stejných podmínek jako muže. UCL si též nárokuje označení „třetí nejstarší univerzita v Anglii“.\n\nHlavní kampus UCL se nachází v londýnské čtvrti Bloomsbury, velmi blízko centra metropole. Mnoho univerzitních institutů a fakultních nemocnic sídlí mimo kampus na různých místech centrálního Londýna. Mimo to má UCL satelitní kampusy v australském městě Adelaide a katarském městě Dauhá. Univerzita je rozdělena na 11 fakult, v jejichž rámci funguje více než 100 kateder a ústavů, institutů a výzkumných center. V akademickém roce 2015/16 univerzitu navštěvovalo přes 38 000 studentů a na jejím chodu se podílelo přes 12 000 členů personálu (včetně asi 3 500 pracovníků výzkumu). Za rok 2014/15 činil příjem univerzity 1,18 miliardy liber, z čehož 427,5 milionu pocházelo z výzkumných grantů a smluv.\n\nUCL patří mezi univerzity tzv. „zlatého trojúhelníku“ (golden triangle), což je neoficiální označení pro přední univerzity nacházející se v jihoanglických městech Cambridge, Londýn a Oxford. Řadí se tak po bok univerzit v Cambridge a Oxfordu, Imperial College London, King’s College London a London School of Economics.\n\nUCL je jednou z nejprestižnějších a nejvýběrovějších britských univerzit a tradičně se velmi dobře umísťuje jak v národních, tak mezinárodních žebříčcích. Absolventi univerzity jsou podle mezinárodních společností jedni z nejlépe zaměstnavatelných. Mezi známé absolventy patří „otcové národů“ z Indie, Keni a Mauriciu, zakladatelé Ghany, moderního Japonska a Nigérie, vynálezce telefonu A. G. Bell a jeden ze spoluobjevitelů struktury DNA, Francis Crick. Akademičtí pracovníci UCL přispěli k předním objevům v mnoha disciplínách. Všech pět vzácných plynů (argon, neon, krypton, xenon, hélium) vyskytujících se v přírodě objevil na UCL William Ramsay, spoluobjevitely hormonů byli Ernest Starling a William Bayliss, elektronku vynalezl absolvent UCL John Ambrose Fleming v době, kdy na UCL pracoval, a na mnoha významných pokrocích v moderní statistice se podílela katedra statistiky na UCL, založená Karlem Pearsonem. Mezi absolventy UCL a současnými i bývalými vyučujícími univerzity je nejméně 29 laureátů Nobelovy ceny a tři laureáti Fieldsovy medaile (matematické ocenění).\n\nAkademický rok na UCL je rozdělen na tři trimestry (terms). Pro většinu ústavů a kateder (vyjma Medical School) začíná první trimestr (Term One, T1) na konci září a končí v polovině prosince, druhý trimestr (Term Two, T2) trvá od poloviny ledna do konce března a třetí trimestr (Term Three, T3) začíná koncem dubna a končí v polovině června. Některé ústavy a katedry mají v polovině prvního a druhého trimestru tzv. Reading Week, tedy týden volna, který by měli studenti využít pro načítání povinné literatury, psaní esejí a práci na projektech (velká část studia sestává ze samostatné práce a na studenty jsou kladeny velké nároky ve smyslu domácí přípravy).\n\nUCL je velice výběrová škola. Většina bakalářských programů požaduje po britských studentech tři A ze zkoušek A-Levels nebo známky odpovídající výsledku 6, 6, 6 z vyšší úrovně předmětů při zkouškách International Baccalaureate Program (IB Diploma). Kvůli tomu, že velké množství uchazečů o studium pravidelně dosahuje ve zkouškách A-Levels vynikajících výsledků, začala UCL mezi prvními (spolu například s Imperial College London a Univerzitou v Cambridge) využívat hodnocení A* u zkoušek A-Levels případě oborů ekonomie, evropská sociální a politická studia, právo, matematika, medicína, teoretická fyzika a psychologie.\n\nOd uchazečů o bakalářské studium z České republiky UCL požaduje maturitní zkoušku s průměrem 1,80 a lepší. Nicméně požadavky jednotlivých programů se mohou lišit a univerzita tedy doporučuje zájemcům o studium, aby si zkontrolovali konkrétní podmínky přijetí na stránkách jednotlivých programů. Další možností pro zahraniční studenty jsou kurzy Undergraduate Preparatory Certificates (UPC). Jedná se o roční přípravné kurzy, které jsou vyučovány přímo na UCL. Na základě úspěšného absolvování těchto kurzů se pak studenti mohou hlásit nejen na UCL, ale i na další britské univerzity.\n\n\n\n\n"}
{"id": "85729", "url": "https://cs.wikipedia.org/wiki?curid=85729", "title": "2006 HZ51 (planetka)", "text": "2006 HZ51 (planetka)\n\n2006 HZ je blízkozemní planetka, která byla krátce po svém objevu na necelý týden prohlášena za vysoce nebezpečnou planetku, která by se mohla srazit se Zemí již v lednu 2007. Podle současných znalostí elementů její dráhy patří do skupiny křížičů Marsu.\n\nVzhledem k tomu, že byla pozorována pouze krátce během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nVýpočtem dráhy do minulosti bylo zjištěno, že tato planetka 20. června 1977 prolétla kolem Země ve vzdálenosti pouhých 0,00707 AU, tj. 1,06 mil. km, tedy jen málo za hranicí gravitační sféry Země. To značným způsobem změnilo dráhu tohoto objektu.\n\nPlanetka byla objevena 27. dubna 2006 v rámci programu Catalina Sky Survey 0,38metrovou Schmidtovou komorou vybavenou CCD detektory astronomem E. C. Beshore v 03:51 UTC jako objekt hvězdné velikosti 19,9. V průběhu dne tato observatoř uskutečnila ještě osm dalších pozorování v ranních hodinách, jejichž výsledky byly následujícího dne odeslány ke zpracování do Střediska pro malé planety (MPEC), které vypočítalo předběžné elementy dráhy tohoto objektu. Na jejich základě středisko pro nebezpečné planetky v Laboratoři proudového pohonu (JPL) v kalifornské Pasadeně vypočítalo, že existuje nezanedbatelná možnost až 165 příležitostí v průběhu nejbližších sta let na srážku tohoto tělesa se Zemí, přičemž první dvě možnosti mohly nastat v již lednu roku 2007 a v červnu roku 2008. Celková pravděpodobnost srážky se Zemí v období let 2007 až 2103 byla vypočtena na 5,3×10. Na základě absolutní hvězdné velikosti 18,6 a předpokládaného albeda byl stanoven odhadovaný průměr této planetky na 780 m.\n\nPo zveřejnění těchto prvních výsledků se v řadě sdělovacích prostředků objevily poplašné zprávy o tom, že se na Zemi nezadržitelně řítí zkáza, ačkoliv odborníkům bylo zřejmé, že teprve další měření dráhy situaci vyjasní.\n\nVe večerních hodinách téhož dne zaměřil tento objekt astronom O. Geraščenko z observatoře Andrjuška a o něco málo později i P. Birtwhistle z hvězdárny v Great Shefford. Teprve další pozorování, uskutečněná večer následujícího dne (28. dubna) v Kanadě astronomem R. M. Robbem, dala dostatečné podklady k upřesnění dráhy. V důsledku toho dne 3. května jak středisko v JPL, tak nezávisle na něm středisko NeoDys při univerzitě v Pise škrtly tento objekt se seznamu objektů, které by mohly v nejbližším století ohrozit Zemi. Nicméně i tak zůstává tento objekt na seznamu potenciálně nebezpečných planetek.\n\nTéhož dne, 3. května 2006, se do sledovaní této planetky zapojila také observatoř na jihočeské Kleti.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 0,03757 AU, tj. 5,6 mil. km. Vzhledem k tomu nemůže ani ve vzdálené budoucnosti Zemi ohrozit.\n\nDo konce století se však nejméně třikrát přiblíží k Zemi, a to v létech 2022, 2059 a 2096. Z nich nejtěsnější bude průlet 16. června 2059, kdy mine Zemi ve vzdálenosti 0,03800 AU, tj. 5,7 mil. km. Kromě toho by se tento objekt měl v listopadu 2099 přiblížit k planetce Vesta na vzdálenost 0,01129 AU, tj. 1,7 mil. km.\n\n"}
{"id": "85730", "url": "https://cs.wikipedia.org/wiki?curid=85730", "title": "Pohádka o Trojce", "text": "Pohádka o Trojce\n\nPohádka o Trojce (1967, Сказка о Тройке) je satirická fantasy novela ruských sovětských spisovatelů bratrů Strugackých. Jde o volné pokračování knihy \"Pondělí začíná v sobotu\", se kterou ji spojuje prostředí výzkumného ústavu paranormálních jevů a část jednajících osob. Protože žánr fantasy v době vydání v Sovětském svazu formálně neexistoval, je novela zařazována do vědeckofantastické literatury.\n\nKniha pojednává o tom, jak samozvaný výbor byrokratů (Trojka) potírá reálné, i když vědecky nevysvětlené jevy vytvořením tzv. ruské trojky. První verze knihy byla otištěna v povídkovém žurnálu \"Angara\", vydávaném v Irkutsku v roce 1968 a setkala se s mimořádně ostrou reakcí oficiální literární kritiky. Dílu bylo vytýkáno znevažování sovětské vědy a sovětských řídících mechanismů. Číslo bylo staženo z prodeje a stalo se bibliografickou vzácností, časopis \"Angara\" byl administrativně zrušen. Kniha tak byla v následujících dvaceti letech vydávána samizdatem, oficiálního vydání se dočkala v roce 1986, tedy až v době perestrojky.\n\nPohádka o trojce existuje ve dvou verzích – první verze končí vítězstvím byrokratů, druhá verze, upravená autory ve snaze dílo vydat znovu v roce 1972, má optimistické vyznění. Ani to ale neumožnilo oficiální vydání. Trojka, představovaná v textu trojicí nevzdělaných a samozvaných „kanalizátorů“ navozovala příliš mnoho asociací jednak k mimořádným komunistickým soudům („trojkám“), jednak ke všemocným rozhodujícím trojúhelníkům, složeným z předsedy stranické organizace, předsedy odborového výboru a předsedy komsomolské organizace, nezřídka z hlediska pravomocí umístěných výše, než příslušný odpovědný vedoucí\n\nHlavními hrdiny jsou dva vědečtí pracovníci NIIČAVO (v překladu VÚ BECNIC, nebo v některých verzích VÚČAKO) Alexandr Privalov a Edik Amperjan. Ti se výtahem dostanou do nedostupných podlaží NIIČAVO, aby získali pro svůj výzkum důležité artefakty. Přitom narazí na zmíněný výbor a stanou se jeho přísedícími. Při posuzování tajemných jevů se setkají s bludným kruhem, tajemným blátem, sympatickým mimozemšťanem či mluvícím štěničákem.\n\n\n"}
{"id": "85731", "url": "https://cs.wikipedia.org/wiki?curid=85731", "title": "Piknik u cesty", "text": "Piknik u cesty\n\nPiknik u cesty (1972, Пикник на обочине) je vědeckofantastický román ruských sovětských spisovatelů bratrů Strugackých. Později byl román vydáván také pod jménem Stalker, pod tímto názvem vznikl i stejnojmenný film z roku 1979, který na motivy knihy natočil Andrej Tarkovskij.\n\nNovelou Piknik u cesty byla také později inspirována série video her od studia GSC Game World, nazvaná S.T.A.L.K.E.R.\n\nPříběh se točí okolo pásma, které blízko města vytvořil dopad jakéhosi mimozemského tělesa. Není jasné, jestli se jednalo o dopad havarované kosmické lodi či o zvláštní meteorit, jedna z postav vyslovuje myšlenku, že jsou to zbytky mimozemské civilizace, která si uspořádala jakýsi piknik u cesty (odtud název knihy), a zanechala po svých radovánkách docela slušný nepořádek. Postava dál rozvíjí svou teorii, totiž že stejně jako lesní zvěř, která se po lidském pikniku podivuje věcem, které po sobě lidé zanechají – zapalovač, žvýkačka, olej z auta či alternátor, mají lidé v pásmu co do činění s jevy, které si dobře neumí vysvětlit: místa se zvýšenou gravitací, bouře rozžhaveného \"peří\", jakési \"skořepiny\", mezi nimiž se nachází super-statické pole a další libůstky. A stejně jako zvířata v lese jsou přítomností předmětů ohroženi na životě. O jevy a předměty v pásmu projevuje zájem kromě vědecké veřejnosti také skupina lidí, kteří nelegálně vnikají do pásma a vynášejí z něj věci na vlastní pěst.\n\nKniha vrcholí částí, v níž hlavní hrdina vyrazí do pásma ke kouli, která je podle legendy schopna splnit nejtajnější přání, ve filmu se předchozí kapitoly přeskakují a hrdina je na této cestě doprovázen profesorem a spisovatelem.\n\nV knize vše skončí dobře, i přes celkovou atmosféru duševní vyprahlosti jejích hrdinů si tajemná koule z hlubin duše hlavní postavy najde to nejlepší – přeje si zdánlivě fádní „štěstí pro všechny a nikdo ať neodejde s prázdnou“, na rozdíl od filmu, kde je hlavní postava pouhým průvodcem dvou expertů (vědecké elity národa), ze kterých ve finále strastiplné cesty nevypadne přání žádné (jeden se ji dokonce pokusí zničit).\n\n\n\n"}
{"id": "85733", "url": "https://cs.wikipedia.org/wiki?curid=85733", "title": "Konvexní", "text": "Konvexní\n\nJako konvexní (latinsky \"convexus\" vypouklý, vypuklý) se označují (například v matematice nebo optice) takové formy (plochy, křivky), které jsou vyklenuté směrem ven.\n\nFormy, které jsou naopak vyklenuté směrem dovnitř (tj. vyduté), se označují jako konkávní.\n\nOznačení konvexní se používá například \n"}
{"id": "85739", "url": "https://cs.wikipedia.org/wiki?curid=85739", "title": "Konvexní množina", "text": "Konvexní množina\n\nV matematice se pod pojmem konvexní množina obvykle rozumí podmnožina Euklidovského prostoru nebo reálného afinního prostoru, která má následující vlastnost:\n\nJde tedy o množinu \"M\" takovou, že pro všechny body formula_1 platí\n\nAnalyticky to lze obecně vyjádřit tak, že pro všechna formula_3 je splněna podmínka\n\nPředstavíme-li si hranici množiny jako neprůhlednou, znamená konvexita množiny názorně to, že z každého jejího bodu je vidět každý její bod.\n\n\n\n"}
{"id": "85740", "url": "https://cs.wikipedia.org/wiki?curid=85740", "title": "Američtí bohové", "text": "Američtí bohové\n\nAmeričtí bohové (v orig. \"American Gods\") je román Neila Gaimana, spadající do žánru tzv. městské fantasy. V češtině vyšel román poprvé v tomtéž roce jako originál, to jest v roce 2001, v překladu Ladislavy Vojtkové.\n\nPříběh je založen na myšlence, že bohové jsou hmatatelné bytosti, které existují díky víře lidí, a žijí všude tam, kde věřící. Když se věřící odstěhují na jiný kontinent, na novém místě díky jejich touhám a představám vzniknou další verze jejich starých božstev. V Americe jakožto několikrát kolonizované zemi přistěhovalců tak vedle sebe žije řada bohů z různých kultur (keltské, egyptské, skandinávské, indické aj.). Lidé na ně ale postupně zapomínají, a tak staří bohové živoří na okraji společnosti a svádí boj o přežití s „bohy“ novověku (s personifikacemi nových technologií, médií, ale třeba i nemocí).\n\nHlavní postavou je muž jménem Stín - hlavní linie příběhu je sledována z jeho pohledu, třebaže román není psaný ich-formou. Čtenář tedy odhaluje, o co v příběhu jde, Stínovým prostřednictvím. Občas jsou některé události, u kterých Stín nebyl, popisovány z pohledu vedlejších postav (např. Stínovy nemrtvé manželky). Ani v těchto případech není použita ich-forma. Do děje jsou vloženy i jakési mezihry, které se hlavní dějové linie přímo netýkají a které stručně popisují osudy konkrétních imigrantů z různých zemí a bohů, které s sebou přinesli.\n\nRomán obsahuje řadu velmi podrobných zeměpisných reálií, třebaže sám autor na začátku knihy upozorňuje, že s těmito údaji v některých případech zacházel poněkud volněji.\n\nNa motivy románu vznikl v roce 2017 televizní seriál \"Američtí bohové\".\n\nNa počátku knihy je hlavní hrdina Stín propuštěn z vězení. Zjišťuje, že jeho žena Laura měla autonehodu, na jejíž následky zemřela spolu s jeho přítelem (a bývalým zaměstnavatelem) Robbiem, se kterým ho podváděla. Díky tomu se Stín nemá kam vrátit, a tak přijme nabídku podivínského pana Středy, aby mu dělal osobního strážce na jeho cestách po Spojených státech. Navštíví spolu řadu Středových známých, které se Středa snaží přesvědčit pro účast na jakémsi svém plánu. Stín postupně odhalí, že Středa a jeho \"známí\" nejsou obyčejní lidé, ale staří pohanští bohové, kteří svádějí souboj o přežití s novodobými \"bohy\" moderní civilizace. Středa (ve skutečnosti severský bůh Odin) se snaží ostatní bohy přesvědčit, aby se sjednotili a stanuli proti moderním idolům v otevřené bitvě. Sám Stín se ve finále románu stává konečným závažím na misce vah, podstoupí kruté bdění nad hrobem Odina, kdy zůstává po mnoho dní přivázán k obětnímu stromu, sám při tom zemře a poté, co projde podsvětím, je znovu oživen a dozvídá se celou pravdu o Odinově plánu a o své úloze v něm.\n\nRomán získal tyto ceny:\nByl nominován na:\n"}
{"id": "85744", "url": "https://cs.wikipedia.org/wiki?curid=85744", "title": "Mánesův most", "text": "Mánesův most\n\nMánesův most je desátý most přes Vltavu po proudu řeky v Praze. Je 186 m dlouhý a 16 m široký. Vede po něm tramvajová trať. Spojuje staroměstské Palachovo náměstí (u stanice metra Staroměstská a u Josefova) a malostranský Klárov (u stanice metra Malostranská).\n\nZa předchůdce mostu můžeme považovat Rudolfovu lávku, která byla postavena v těchto místech v letech 1868–1869.\n\nNový most projektovali inženýři František Mencl, Alois Nový a architekt Mečislav Petrů. Otevřen byl v roce 1914, úplného dokončení se však dočkal až v průběhu 1. světové války v roce 1916. Mánesův most se v době 1. světové války jmenoval Most arcivévody Františka Ferdinanda d’Este (německy Erzherzog Franz Ferdinand-Brücke). K jeho přejmenování na Mánesův most došlo v roce 1920. V 60. letech 20. století byla původní dlažba vozovky a mozaiková dlažba chodníku nahrazena asfaltem. Ten však přinášel různé problémy, a tak byl při rekonstrukci v letech 1992 až 1994 odstraněn.\n\nJiž v roce 1923 se počítalo s vybudováním pěší rampy, které na levém břehu pod Mánesovým mostem propojí oblast Kampy a Strakovy akademie. Po roce 2000 byla myšlenka oživena v rámci programu rozvoje cyklistické dopravy v Praze. V roce 2008 se město uchází o podporu tohoto projektu, jehož náklady jsou odhadovány na 15 milionů Kč, z fondů EU v rámci programu Konkurenceschopnost. Pokud na podzim 2008 bude projektu přislíbena finanční podpora, výstavba měla být zahájena v roce 2009. Nakonec však plán realizován nebyl.\n\nCelý most je betonový a má čtyři vylehčená klenební pole. Částečně byl na tomto mostě již použit železobeton.\n\nMost je vystaven v uměleckém slohu, odpovídajícím moderně po roce 1910, s několika detaily ve stylu českého kubismu (kašny sochaře Emanuela Halmana, a dnes již neexistující budky výběrčích poplatků). Na pilířích je ozdoben figurálními vlysy s náměty ze života vltavských plavců, na stranách staroměstského nájezdu na most jsou fontánky s chrliči a na stranách malostranského nájezdu znaky města a země. Na staroměstském předmostí na pokraji Náměstí Jana Palacha stojí socha malíře Josefa Mánesa od Bohumila Kafky z roku 1951.\n\n\n"}
{"id": "85750", "url": "https://cs.wikipedia.org/wiki?curid=85750", "title": "Hliněná stavba", "text": "Hliněná stavba\n\nHliněná stavba je stavba, jejíž stěny jsou budovány z hlíny. Na českém území se s nimi setkáváme především na střední a jižní Moravě.\nDůležitým prvkem hliněných staveb je střecha s dostatečným přesahem, která zamezí přístupu vody ke stěně. S hliněnou stavbou je neodmyslitelně spojen architektonický prvek zvaný \"žudr\", na Moravském Slovácku pak jeho obdoba \"žudro\".\nMnožství hliněných staveb na Moravě vzalo za své při záplavách v roce 1997.\n\nNabíjená stěna (dusaná stěna) – vytvoří se nabíjením (dusáním) vlhké hlíny do bednění.\n\n"}
{"id": "85752", "url": "https://cs.wikipedia.org/wiki?curid=85752", "title": "Philippe de Vitry", "text": "Philippe de Vitry\n\nPhilippe de Vitry, nazývaný též Vitriaco (1291–1361) byl francouzský hudební skladatel, básník a biskup. Věnoval se především hudební teorii a je autorem traktátu Ars nova (1322), pojednávajícího o rytmu a notaci. Stal se tím vlastně zakladatelem stejnojmenného hudebního hnutí. Jeho hlavní přínos tkví v objevení způsobu záznamu délky trvání tónů a rytmického členění skladby. Byl jednou z nejuznávanějších osobností hudby 14. století, jeho dílo skladatelské se ovšem zachovalo pouze ve zlomcích (několik motet a písní).\n\nPhilippe de Vitry vystudoval pařížskou Sorbonnu a stal se kanovníkem v Cambrai. V letech 1346–1350 byl ve službách pozdějšího francouzského krále, vévody Jana z Normandie a v roce 1351 byl papežem Klementem VI. Jmenován biskupem v Meaux. Traktátemu „Ars nova“ de facto ustavil nové zásady tzv. mensurální (z latinského mensuratio – měření) notace, 5 typů not podle délky (\"duplex longa\" – dvojitě dlouhá, \"longa\" – dlouhá, \"brevis\" – krátká, \"semibrevis\" – poloviční oproti krátké a \"minimal\" – nejkratší) a popsal základní hudební tempa, která roztřídil do 4 typů a označil je předznamenáním. Tímto rozčleněním, které dosud hudba neznala, se stal přímým předchůdcem novodobé notace. Dílo Ars nova bylo několikrát přepsáno a zjistilo se, že z jeho 24 kapitol pouze posledních deset lze považovat za originál díla Philippa de Vitry.\n\n\n\n"}
{"id": "85758", "url": "https://cs.wikipedia.org/wiki?curid=85758", "title": "Horst Köhler", "text": "Horst Köhler\n\nHorst Köhler (* 22. února 1943 Heidenstein, Generální gouvernement – nyní Polsko, Lublinské vojvodství) byl devátý prezident Spolkové republiky Německo. Úřad zastával od 1. července 2004 do své rezignace 31. května 2010.\n\nJeho rodiče žili v Besarábii (na území dnešní Moldávie). Po obsazení Besarábie sovětskou armádou se přestěhovali do Německa a pak do tehdejšího Generálního gouvernementu v okupovaném Polsku, kde se jim narodil syn Horst. V roce 1944 byla rodina nucena utéct před postupující frontou a přestěhovala se do Markkleeberg-Zöbigkeru u Lipska. V roce 1953 se rodině Köhlerových podařilo přes západní Berlín opustit NDR a usadit se v Ludwigsburku.\n\nHorst Köhler vystudoval gymnázium, během své vojenské služby dosáhl hodnosti poručíka a absolvoval universitu v Tübingenu, obor národohospodářství a politologie.\n\nPracoval na spolkovém ministerstvu hospodářství a financí. Zastával funkci prezidenta Deutschen Sparkassen - und Giroverband a působil v Evropské bance pro obnovu a rozvoj.\n\nV období od 1. května 2000 až do 4. března 2004 zastával funkci generálního ředitele Mezinárodního měnového fondu. Funkci opustil předčasně po své nominaci na kandidáta německého spolkového prezidenta.\n\nDne 1. července 2004 vystřídal ve funkci německého spolkového prezidenta Johannese Raua. V květnu 2009 byl zvolen prezidentem pro druhé funkční období. 31. května 2010 na svou funkci rezignoval.\n\nJe evangelického vyznání, ženatý s Evou Köhlerovou a má dvě děti.\n\n"}
{"id": "85761", "url": "https://cs.wikipedia.org/wiki?curid=85761", "title": "ISO", "text": "ISO\n\nZkratka ISO označuje:\n\n"}
{"id": "85765", "url": "https://cs.wikipedia.org/wiki?curid=85765", "title": "Meziprocesová komunikace", "text": "Meziprocesová komunikace\n\nMeziprocesová komunikace ( , IPC) je v informatice sada technik pro výměnu dat mezi dvěma nebo více procesy nebo thready. Komunikace může probíhat i mezi různými počítači propojenými počítačovou sítí. IPC může být též označována jako mezithreadová komunikace ( ) a meziaplikační komunikace ( ).\n\nIPC techniky můžeme rozdělit na metody pro zasílání zpráv, synchronizace, sdílená paměť a vzdálené volání procedur (RPC). Metoda použitá pro IPC může záviset na datové propustnosti, latenci komunikace mezi thready a typem dat, která je potřeba přenášet a podobně.\n\nRůzné metody meziprocesové komunikace mohou být implementovány buď přímo jádrem operačního systému nebo pomocí knihovních funkcí, které navenek používají jinou metodu, než je použita pro vlastní implementaci (pro vlastní implementaci je typicky používána sdílená paměť).\n\nProgramátor používá při programování API (aplikační rozhraní), které může být standardizováno (např. POSIX, Single UNIX Specification), může být určeno příslušnou platformou (Windows API, D-Bus), ale může mít i zcela volné či jednoúčelové rozhraní.\n\nVe výpočetně náročných úlohách je vhodné využít všechna jádra a mikroprocesory počítače, někdy umístěné dokonce ve více počítačích (viz počítačový cluster). Proto je vhodné využít multitasking (multiprogramování), kdy výpočet řeší najednou více procesů či vláken (threadů). Je nevýhodné, aby práce byla rozdělena hned na začátku výpočtu, protože není zřejmé, kolik dat bude jednotlivými výpočty nakonec zpracováno. Proto je pomocí meziprocesové komunikace zajišťována komunikace mezi mateřským procesem, který práci rozděluje a podřízenými procesy, které obstarávají vlastní výpočty. Jakmile podřízený proces zpracuje přidělená data, může požádat o přidělení dalších dat ke zpracování.\n\nApache HTTP Server obsluhuje typicky mnoho požadavků webových prohlížečů najednou. Naprogramován je jako víceprocesová aplikace, kdy rodičovský proces naslouchá na síťovém portu a při příchodu požadavku odštěpí potomka, který převezme obsluhu webového klienta a vyřízení jeho požadavku. Tento model významně zjednodušuje programování, protože programátor nemusí řešit obsluhu více různě rychlých klientů zároveň. Zároveň však není vhodné, aby rodičovský proces vytvářel potomka až ve chvíli, kdy přijde požadavek, protože vytvoření potomka je časově a výpočetně poměrně náročná úloha (viz fork (systémové volání)). Proto jsou potomci vytvořeni ve vhodném množství (anglicky Thread Pool) ihned při startu rodičovského procesu a ten jim pomocí meziprocesové komunikace průběžně přiděluje úkoly.\n\n\n\n\n"}
{"id": "85767", "url": "https://cs.wikipedia.org/wiki?curid=85767", "title": "Frivolitkovaná krajka", "text": "Frivolitkovaná krajka\n\nZákladem frivolitkované krajky je jednoduchý obyčejný uzel. Při jeho vázání na botě je možné si všimnout, že když nechá-li se jedna tkaničku napnutá, druhá se okolo ní omotá. Takový uzel se potom dá udělat dvěma způsoby. Záleží na způsobu vedení druhé tkaničky - jestli jde nad první,nebo pod první tkaničkou. Dva takové uzlíky vedle sebe tvoří frivolitkový uzlík. \n\nTato krajka prý vznikla v orientu a postupně se dostala do celého světa. Byla velmi oblíbená pro svoji zdobnost a relativní jednoduchost. Nyní je to již skoro zapomenuté umění, které se opět pomalu rozvíjí díky několika časopisům.\n\nTvoří se z ní nádherné dečky, lemování ubrusů, oblečení nebo aplikace a šperky.\n\nVýhodou je, že tato ruční práce zabere málo místa a dá se tak vzít skoro všude.\n\nJsou dva způsoby jak tuto krajku tvořit. Od toho se také liší pomůcky pro výrobu. \n\nTento způsob se používá převážně v Americe. \n\nPrincipem je, že uzlíky se váží na jehle a po vytvoření množství uzlíků ze vzoru se jimi protáhne nit navlečená na jehle. \nPředpokadem je dostatečně dlouhá jehla, která je po celé délce stejně silná. \n\nTechnika vypadá jednodušeji, než druhá uvedená a je možné se ji snáz naučit. V Česku je však obtížné sehnat jehlu, se kterou se dá takto pracovat. V českých podmínkách je možné speciální jehlu na frivolitkování nahradit jehlou na navlékání korálků č. 9.\n\nV Evropě se používá na vázání krajky frivolitkový člunek. Je několik variant podle složitosti krajky. \n\nNejjednoušší varianta je použití člunku a klubíčka. Tvoří se s ní jednoduché krajky složené ze slziček, oválků a kroužků, propojené jednoduchou nití.\n\nDalší varianta je použití dvou člunků - při složitější krajce, kdy se na propojovací nit také váží uzlíky.\nTato technika vypadá složitěji. Jedna ruka napíná nit a druhá pohybuje s člunkem, kterým se váží uzlíky.\n\nFrivolitka.cz\ngord.gringo.cz \n"}
{"id": "85769", "url": "https://cs.wikipedia.org/wiki?curid=85769", "title": "Lagos", "text": "Lagos\n\nLagos je bývalým hlavním městem a největším městem Nigérie a jedním z největších měst Afriky. Město založili v 17. století Portugalci, také jeho jméno pochází z portugalštiny a znamená \"jezera\", v přeneseném smyslu \"Město na jezerech\". V roce 1976 bylo rozhodnuto o přesunutí hlavního města Nigerie do nově vybudované metropole v centrální části země, v tzv. \"Federal Capital Territory\". Jedná se o výstavbu nové metropole na zelené louce, podobně jako například město Brasilia. Hlavním městem se v roce 1991 stala Abuja. Ačkoliv přišel Lagos o postavení hlavního města, stále je nejvýznamnějším obchodním střediskem země.\n\nV 17. století byla na místě dnešního Lagosu založena rybářská a zemědělská osada. Mezi Lagosskou lagunou a Beninskou zátokou je průliv, což vytváří jediné přírodní přerušení pobřežní bariéry lemující asi 2500 km západoafrického pobřeží. Lagos se proto již v 18. století přeměnil ve významný přístav a středisko obchodu s otroky. Konec obchodu s otroky růst města zastavil.\n\nNový impulz získal s ustavením britské kolonie v roce 1861. V roce 1866 mělo město 25 000 obyvatel a řadilo se tak spíše mezi malá města na území dnešní Nigérie – pro srovnání, Sokoto mělo v té době 120 000 obyvatel. V městě se usazovali váleční uprchlíci z vnitrozemí, propuštění otroci z Brazílie a později také obchodníci a zaměstnanci koloniální správy. V roce 1901 už měl Lagos 40 000 obyvatel, v roce 1911 74 000 a v roce 1965 již celých 665 000 usedlíků obývajících 70 km². Nejrychlejšího růstu dosáhlo město ihned po osamostatnění Nigérie 60. letech (14% ročně). Sčítání lidu v roce 1991 došlo k číslu 5,3 milionu, \"Lagos State Water Corporation\" ale podle spotřeby vody odhadlo počet obyvatel v roce 1990 na 7,9 milionu. Vláda federálního státu Lagos State, kam město Lagos oficiálně patří, však uvádí k datu 1.7.2009 stav již 15,5 milionu obyvatel.\n\nStalo se hospodářským a politickým střediskem země. Od roku 1960 do roku 1991 byl hlavním městem Nigérie. 12. prosince 1991 bylo hlavní město přesunuto do Abuji. V roce 1967 se v Lagosu uskutečňovalo 70% zahraničního obchodu Nigérie. V 70. letech, po občanské válce, tento podíl vzrostl na 90%. Velký přístav začal ztrácet na významu až s vývozem ropy a rozvojem jiných přístavů. Místním mezinárodním letištěm projde 98% cestujících na mezinárodních linkách mířících do nebo ze země.\n\nLagos se stal průmyslovým střediskem země již od 50. let kvůli politice importní substituce. Výhodou města je dobré spojení se zbytkem země i se zahraničím (největší letiště a přístav v zemi). Má také vysokou koncentraci kvalifikované pracovní síly (asi 40% kvalifikované pracovní síly je zaměstnáno v Lagosu), relativně dobrou infrastrukturu, dostatečně velký vnitřní trh napojený na významný trh nigerijský. Pořádají se zde rovněž důležité veletrhy.\n\nMožné investory odrazuje bezpečnostní situace ve městě, výpadky dodávek elektřiny a vody, špatně uspořádané vyvážení odpadů atp. Ve městě má sídlo polovina nigerijských bank a většina dalších zde má pobočku svou velikostí a objemem obchodů odpovídající ústředí. Lagosská burza cenných papírů byla založena v roce 1961 a dnes je šestou největší v Africe.\n\n\nDne 3.6.2012 se zde zřítilo letadlo společnosti Dana Air.\n"}
{"id": "85778", "url": "https://cs.wikipedia.org/wiki?curid=85778", "title": "Francesco Landini", "text": "Francesco Landini\n\nFrancesco Landini (někde též uváděn jako Landino) (1325/1335 – 2. září 1397) byl nejvýznamnější italský hudební skladatel v období ars nova.\n\nV datu jeho narození se materiály různí, někde je zaznamenán rok 1325, někde 1335. Byl žákem skladatele a harfenisty Jocopa da Bologna.\n\nItalská hudba té doby byla typická svou zpěvnou melodičností, což se pro tuto provenienci stalo dlouhodobou tradicí. Současně jí charakterizovala světskost a výrazná rytmika. Střediskem hudebního dění byla především Florencie. Z hudebních forem se pěstoval hlavně světský madrigal, caccia a balatta. Francesco Landini byl velmi všestranný – byl skladatelem, vynikajícím instrumentalistou (především varhaníkem), také však filosofem a básníkem. Není bez zajímavosti, že byl od dětství slepý. Melodie tohoto skladatele jsou proti ostatním melodiím ars nova zpěvnější a užívá poměrně velké množství hudebních ozdob. Je významným představitelem tzv. \"trecenta\" (tedy italské hudby 14. století, která byla hudbou exkluzivních šlechtických a patricijských dvorů. Text býval zpravidla závislý na tvorbě soudobých italských básníků (např. Giovanni Boccaccio). Landini vytvořil ke dvěma stovkám skladeb, hlavně ballat a madrigalů se světskou tematitkou, z nichž poměrně velká část je obsahem proslulé sbírky ars nova \"Codex Squarcialupi\". Hudba Francesca Landiniho patří k umění, které iniciovalo vznik nové epochy – renesance.\n\nSkladatel zemřel v roce 1397 a je pohřben v kostele San Lorenzo.\n\n\n"}
{"id": "85784", "url": "https://cs.wikipedia.org/wiki?curid=85784", "title": "Asgard", "text": "Asgard\n\nSlovo Asgard má více významů:\n\n\npřenesené významy:\n"}
{"id": "85787", "url": "https://cs.wikipedia.org/wiki?curid=85787", "title": "Invaze vojsk Varšavské smlouvy do Československa", "text": "Invaze vojsk Varšavské smlouvy do Československa\n\nInvaze vojsk Varšavské smlouvy do Československa (Vstup spojeneckých vojsk, Operace Dunaj, Okupace Československa) byl vojenský vpád vojsk pěti komunistických zemí Varšavské smlouvy v čele se Sovětským svazem (SSSR) na žádost konzervativního křídla Komunistické strany Československa, který se uskutečnil 21. srpna 1968. \n\nInvaze se kromě Sovětské armády zúčastnila vojska Polské lidové republiky (PLR), Maďarské lidové republiky (MLR) a Bulharské lidové republiky (BLR). Vojska Německé demokratické republiky (NDR), ač připravena k zásahu, nakonec hranice ČSSR nepřekročila (až na malý počet specialistů). Země Varšavské smlouvy, které se invaze nezúčastnily, byly Albánie (od roku 1962 fungovala v tomto paktu jen jako pasivní člen) a Rumunsko pod vedením diktátora Nicolae Ceauşesca.\n\nByla obsazena většina důležitých měst v tehdejší ČSSR, krátce po příjezdu tanků a obsazení letišť, na kterých přistávala sovětská letadla s další vojenskou technikou. Došlo k přerušení rozhlasového i televizního vysílání, které však bylo rychle obnoveno z improvizovaných studií. Během prvních hodin invaze přijalo předsednictvo ÚV KSČ usnesení, odsuzující invazi. Krátce poté byli českoslovenští vedoucí představitelé (především Alexander Dubček, Josef Smrkovský, Oldřich Černík a další) zatčeni invazními vojsky a zavlečeni do ciziny. Protože výše zmíněné usnesení výslovně zakázalo československým ozbrojeným složkám přímý odpor, tak ani československá armáda a hraniční stráže až na výjimky nepodnikly kroky k obraně vlasti.\n\nVeřejnost během prvního týdne okupace vyjadřovala silný odpor, čímž zabránila provedení původních plánů k ustanovení otevřeně kolaborantské tzv. Dělnicko-rolnické vlády. Masové spontánní protesty trvaly týden a tento spontánní odpor proti okupaci de facto v očích světové veřejnosti zdiskreditoval socialismus sovětského typu. Následně totiž došlo k potlačení československého pokusu o reformu socialismu. Další masové protesty se konaly na první výročí v roce 1969, odpor však byl brutálně potlačen československými pořádkovými jednotkami a při střetech zemřelo pět osob. Zatímco maďarská, bulharská a polská vojska území ČSSR během podzimu 1968 opustila, pak vojska SSSR zůstala v Československu až do roku 1991.\n\nU příležitosti 20. výročí československého „únorového puče“ prohlásil tehdejší první tajemník ÚV KSČ Alexander Dubček, že jsou potřebné změny po triumfu socialismu a že cílem je tzv. \"„Socialismus s lidskou tváří“\". Tím byl zahájen proces, zvaný pražské jaro: v dubnu započal program liberalizací, mezi něž patřil nejen důraz na ekonomické uvolnění ve prospěch spotřebního průmyslu, ale především svoboda tisku, svoboda projevu, svoboda pohybu a připouštěla se už i možnost vícestranné vlády. Změny byly stále více oceňovány a podporovány obyvatelstvem, ovšem vedení KSČ k těmto iniciativám nemělo jednotný postoj: mezi reformátory podporující Dubčeka patřili předseda vlády Oldřich Černík, předseda Národního shromáždění Josef Smrkovský, předseda Národní fronty František Kriegel, mezi konzervativní odpůrce změn patřili především předseda ÚV KSS Vasil Biľak, ministr dopravy Alois Indra a člen předsednictva ÚV KSČ Oldřich Švestka, na jejichž stranu přeběhl i původní reformátor Drahomír Kolder.\n\n23. července 1968 byl předán na sovětské velvyslanectví dopis 99 pragováckých funkcionářů, který poté publikoval na titulní straně sovětský deník Pravda, sověti ho využili jako reprezentativní hlas dělnické třídy a argument pro zásah v Československu. Signatáři za to byli označováni za zrádce.\n\nSpojenci z tehdejšího sovětského bloku se změn v Československu začali obávat a pokoušeli se omezit dopad těchto iniciativ prostřednictvím řady jednání. Československo a Sovětský svaz se dohodly na dvoustranných rozhovorech, které se uskutečnily 29. července 1968 v Čierné nad Tisou, v blízkosti československo-sovětské hranice. Schůzky se zúčastnili za Československo především první tajemník ÚV KSČ Alexander Dubček, prezident Ludvík Svoboda, předseda vlády Oldřich Černík, předseda Národního shromáždění Josef Smrkovský a další, za Sovětský svaz to byli první tajemník ÚV KSSS Leonid Brežněv, předseda Rady sovětů Alexej Kosygin, předseda prezídia Nejvyššího sovětu Nikolaj Podgornyj, sekretář ÚV KSSS a hlavní ideolog Michail Suslov a další. Dubček bránil program reformního křídla KSČ a zároveň sliboval plnění závazků vůči Varšavské smlouvě. Delegáti KSČ znovu potvrdili svou loajalitu vůči Varšavské smlouvě a slíbili, že potlačí „antisocialistické“ tendence v zemi, nebudou oživovat myšlenku obnovy sociálně demokratických stran a budou kontrolovat tisk opětovným zavedením vyšší úrovně cenzury. Zřejmě na této schůzce předal člen ÚV KSČ Antonín Kapek sovětskému vůdci Brežněvovi první exemplář tzv. \"„zvacího dopisu“\", ve kterém autoři tvrdili, že pravicová média podnítila v Československu vlnu nacionalismu a šovinismu, a vyvolala antikomunistickou a antisovětskou psychózu. Dopis je zároveň formální žádostí Sovětskému svazu, aby poskytl podporu a pomoc všemi prostředky, které má k dispozici, k záchraně Československa před údajným nebezpečím kontrarevoluce. Dopis podepsali členové ÚV KSČ Vasil Biľak, Alois Indra, Antonín Kapek, Drahomír Kolder a Oldřich Švestka..\n\nO několik dní později, 3. srpna 1968, se v Bratislavě setkali zástupci ČSSR, SSSR, NDR, PLR, MLR a BLR nad podpisem \"Bratislavské deklarace\", která potvrzovala věrnost marxismu-leninismu i proletářskému internacionalismu, a vyhlásila boj proti buržoazní ideologii i všem „antisocialistickým“ silám. Sovětský svaz také vyjádřil záměr zasáhnout do vývoje v jakékoliv zemi Varšavské smlouvy, pokud by zde hrozilo zavedení politické plurality se systémem několika politických stran. Nejpozději na bratislavské konferenci také Vasil Biľak předal předsedovi ukrajinské komunistické strany Petro Šelestovi druhý „zvací dopis“ se žádostí o „bratrskou pomoc“ – šlo zřejmě o duplikát předchozího dopisu, podepsané byly stejnými členy KSČ. \n\nV následujících dnech měl Dubček několik závažných telefonátů s představiteli Sovětského svazu, ve kterých mu bylo jasně řečeno, že současné dění v Československu se ostatním členům Varšavské smlouvy nelíbí a považují ji za ohrožení socialistického vývoje. Brežněv opakovaně, se stupňující se naléhavostí, naznačoval Dubčekovi zprvu možnost, později nutnost zasáhnout do tohoto vývoje všemi dostupnými prostředky, pokud překotný vývoj situace nezbrzdí samotné vedení KSČ samo. Dubčekovy námitky, že jde o vnitřní věc ČSSR a že veškeré závazky vůči ostatním socialistickým státům zůstávají v platnosti, Brežněva příliš nepřesvědčily a v posledním telefonátu 13. srpna 1968 již Dubčekovi prakticky oznámil, že mu nevěří a že bude nucen jednat silou, aby zajistil socialistický vývoj ČSSR. Dubček mu však tehdy jen odpověděl, ať jedná, jak uzná za vhodné.\nSovětské vedení jednalo o možnosti vojenské intervence v Československu tři dny, ve dnech 15. až 17. srpna 1968. Rozhodování politbyra bylo ovlivňováno dezinformacemi KGB a situace v Československu byla vylíčena záměrně drastičtěji než ve skutečnosti byla. Nakonec převážil názor, že v době trvající studené války mezi Východním blokem a NATO by bylo přímým ohrožením bezpečnosti Sovětského svazu, pokud by přišel o vliv na strategicky položené Československo, které sousedilo se západním Německem. Bulharský vůdce Todor Živkov tehdy údajně jako první navrhl použití vojenské síly.. Na straně SSSR se mezi stoupence tohoto silového řešení zařadili sovětský ministr obrany Andrej Grečko, šéf KGB Jurij Andropov, předseda prezídia Nejvyššího sovětu Nikolaj Podgornyj, první tajemník ÚV KS Ukrajiny Petro Šelest, velitel Spojených ozbrojených sil Varšavské smlouvy Ivan Jakubovskij a sovětský ministr zahraničí Andrej Gromyko. Během srpnových jednání tak přesvědčili i váhající členy politbyra – zejména samotného generálního tajemníka Brežněva, premiéra Kosygina, hlavního ideologa Suslova a další, kteří zřejmě dosud nebyli jednoznačnými příznivci invaze. K rozhodnutí přispěl i fakt, že s intervencí souhlasily nebo ji přímo požadovaly i všechny státy sousedící s Československem. Maďarský souhlas s připravovanou invazí vyslovil tehdejší generální tajemník Maďarské socialistické dělnické strany János Kádár. Polský čelní představitel, první tajemník Polské sjednocené dělnické strany Władysław Gomułka, dokonce jako první označil dění v ČSSR za kontrarevoluci.). Za NDR podpořil vojenskou intervenci generální tajemník Sjednocené socialistické strany Německa Walter Ulbricht – východoněmecká armáda totiž aktivně pomáhala při přípravě invaze, ale Ulbrichtovi se dostalo určitého ponížení poté, co Brežněv na žádost Koldera a Biľaka nakonec rozhodl, aby se němečtí vojáci invaze do Československa nezúčastnili proto, aby přítomnost německých vojáků mezi okupačními vojsky v ČSSR nevyvolala vzpomínky na německou okupaci z března 1939..\n\nČeskoslovenské vedení se domnívalo, že Sovětský svaz a jeho spojenci invazi neprovedou, protože věřili, že summit v Čierné nad Tisou situaci uklidnil. Věřili také, že jakákoli invaze by byla příliš nákladná a mezinárodní politický dozvuk by byl velmi významný, zejména kvůli Světové komunistické konferenci, která se konala v listopadu tohoto roku.\n\nV noci z úterý 20. srpna na středu 21. srpna 1968 začala invaze do Československa. První útočná vlna proběhla v ranních hodinách, kdy byla obsazena letiště, na která následně začala přistávat transportní letadla s vojenskými jednotkami. Hluk přistávajících motorů varoval mnoho občanů u okolí letišť i v centru Prahy (přeletový koridor pro letadla Antonov na letiště Ruzyně vedl přes Nusle a Vinohrady, přesně nad rodnou vilou Osvěta Jana Masaryka), že začala invaze. Ministr obrany Martin Dzúr byl prvním členem československé vlády, který se od sovětských míst oficiálně dozvěděl o začínající invazi a byl varován, aby československá armáda nekladla odpor. Sověti mu tvrdili, že invaze probíhá se souhlasem vedení KSČ a Dzúr tak přislíbil, že okupaci nebude vojensky bráněno. Nicméně už téže noci ho invazní jednotky internovaly.\n\n\nV nočních hodinách 21. srpna předsednictvo ÚV KSČ přijalo v poměru 7 : 4 rezoluci odsuzující okupaci (dva členové ÚV KSČ Jan Piller a Frantíšek Barbírek se na poslední chvíli přiklonili na stranu A. Dubčeka). Generální tajemník ÚV KSČ Alexandr Dubček, předseda vlády Oldřich Černík, předseda parlamentu Josef Smrkovský, šéf Národní fronty František Kriegel a Josef Špaček byli zadrženi a odvezeni z Československa.\nSoukromé osoby začaly šířit zprávy o útoku jednotek Varšavské smlouvy. V ranních hodinách Československý rozhlas odvysílal Provolání Všemu lidu ČSSR a později i průběh masakru civilistů invazními vojsky na Vinohradské třídě. Kolem deváté ráno vysílání umlklo za zvuků střelby sovětské pěchoty. Rozhlas následně přešel do ilegality a od 11 hodin pokračoval ve štafetovém vysílání zpravodajství o situaci v zemi, kdy se střídavě hlásila utajená studia po celé zemi. Podařilo se obnovit i televizní vysílání z improvizovaných studií. Například pracovníci Československé televize, kteří byli okupanty vyhnáni z rozstřílených televizních studií, nalezli azyl v areálu ČKD Praha a mohli vysílat alespoň zvukem díky rozhlasovému vysílači, krátce předtím zkompletovanému v blízkém podniku Tesla Hloubětín. Po informaci, že velká část ÚV KSČ byla internována, se prohlásili za „Svobodný vysílač ÚV KSČ“ a na symbolickou podporu Dubčekovu vedení komunistické strany přijali slogan „Jsme s vámi - buďte s námi!“\n\nOkolo páté hodiny ranní se poprvé ozvalo vysílání ilegální okupantské stanice \"Vltava\", šířené na vlně 210 m ze stanoviště Wilsdruff nedaleko Drážďan. Vysílání špatnou češtinou a slovenštinou hájilo okupaci, Československý rozhlas se od něj distancoval a posluchače opakovaně upozorňoval, že jde o nepřátelské vysílání. Později bylo vysílání této stanice šířeno také z mobilního vysílače sovětské armády, přemístěného ke městu Karl-Marx-Stadt (Chemnitz) na kmitočtu 1322 kHz. V prvních dnech okupace dále vysílala (pravděpodobně ze zahrady sovětského velvyslanectví v Praze) stanice Dělnický hlas republiky na střední vlně 1178 kHz a na krátkých vlnách 41 a 49 metrů. Z území Polska vysílala v prvním týdnu okupace v češtině rozhlasová stanice Záře. Zahraniční vysílání moskevského rozhlasu, které do té doby připravovalo jen dva hodinové pořady v češtině a slovenštině denně, rozšířilo po 21. srpnu 1968 vysílání v češtině a slovenštině na 24 hodin denně. Program byl šířen na dlouhých, středních a krátkých vlnách z území Sovětského svazu a dále z mobilních vysílačů sovětské armády, které byly rozmístěny po okupovaném Československu a vysílaly na středovlnných kmitočtech legálního Československého rozhlasu.\n\nV průběhu invaze bylo nasazeno do československých ulic přibližně 6 300 tanků, které byly následovány velkým počtem pozemních jednotek v odhadovaném počtu 200 000 až 500 000 mužů. Tanky a obrněná vozidla byla pomalována tzv. invazními pruhy. Tyto pruhy bílé barvy na kapotách obrněnců a ostatních vozidel měly zabránit případné palbě spřátelených jednotek. V tehdejší době totiž v Československu byla ve výzbroji stejná technika jako v ostatních členských státech Varšavské smlouvy a tak v případě protiútoku Československé armády by armády Varšavské smlouvy (okupační vojsko) měly problémy rozlišit nepřítele od spojence. K bojovým střetům mezi okupačními a československými vojsky však prakticky nedošlo, československá armáda se většinou omezila na pasivní rezistenci a odmítnutí poskytnutí pomoci okupantům, ať už šlo o palivo, jídlo, pití nebo o poskytnutí vlastních kasáren..\n\nOd 23. do 26. srpna 1968 probíhala v Moskvě jednání mezi zadrženými československými politiky a Leonidem Iljičem Brežněvem. Všechny československé návrhy byly zamítnuty. 27. srpna 1968 byl podepsán tzv. moskevský protokol, který ze zadržených politiků odmítl i přes soustavný nátlak podepsat pouze František Kriegel.\n\nPo dalších jednáních v Moskvě ve dnech 3.-4.10. a 14.-15.10. byla 16. října podepsána a 18. října i ratifikována smlouva o podmínkách dočasného pobytu sovětských vojsk na území ČSSR. Tím byla legalizována přítomnost okupačních vojsk na neurčito, a to pod záminkou \"zajištění bezpečnosti zemí socialistického společenství před sílícími revanšistickými snahami západoněmeckých militaristických sil\".\n\nOde dne vstupu vojsk na území Československa do konce roku zemřelo při střetech cizích vojáků s civilisty a dopravních nehodách zaviněných okupačními vojsky 108 Čechů a Slováků. Kvůli okupaci pak do roku 1989 zemřelo 402 civilistů, nejvíce z nich při autonehodách. Invaze měla za následek také emigraci přibližně 100 000 lidí do konce roku 1969, dalších 140-250 tisíc lidí pak emigrovalo do roku 1989. Sověti uvádí během prvního měsíce invaze 104 svých mrtvých.\n\nUž 21. srpna se sešla Rada bezpečnosti OSN. Sovětský zástupce Jakov Malik na ní prohlásil, že se v Československu nic zvláštního neděje a všechno funguje normálně. Rezoluci připravenou Spojenými státy a Velkou Británií schválilo 10 zemí, tři státy (Indie, Pákistán, Alžírsko) se zdržely, proti byl Sovětský svaz a Maďarsko. Malik však následně přijetí rezoluce vetoval. Spojené státy americké, které byly zaměstnány válkou ve Vietnamu, na tuto skutečnost nijak nereagovaly, neboť pro ně byla přednější bilaterální dohoda se Sovětským svazem a poválečné rozdělení tehdejší Evropy respektovaly. Americký prezident Lyndon B. Johnson později označil invazi za „pouhou nehodu na cestě k uvolňování napětí“. Britská vláda nechtěla ohrozit své obchodní zájmy se SSSR a dalšími zeměmi Varšavské smlouvy. Některé socialistické státy odmítly vyslat své jednotky do ČSSR (například Rumunsko), jiné (například Jugoslávie) vyjádřily vedení KSČ podporu, nabídly dokonce i materiální pomoc.\n\nTéměř všechny západoevropské komunistické strany invazi odsoudily, včetně Komunistické strany Španělska, která byla v době Francova režimu v ilegalitě, a mezi západoevropskými komunisty se začal prosazovat eurokomunismus a odklon od Východního bloku. Z 88 komunistických stran světa intervenci v Československu podpořilo pouze deset. Invazi podpořil kubánský vůdce Fidel Castro. Také Severní Korea a komunistický Vietnam podpořily vpád vojsk do Československa.\n\nSovětskou invazi ostře odsoudil předseda Komunistické strany Číny a čínský vůdce Mao Ce-tung. Roztržka mezi Sovětským svazem a Čínou vedla v roce 1969 k ozbrojenému čínsko-sovětskému konfliktu. Pročínsky orientovaná Albánie pod vedením Envera Hodžy na protest proti invazi vystoupila z Varšavské smlouvy.\n\nRakouský kancléř Josef Klaus se nechtěl k invazi vyjadřovat a ministr zahraničí Kurt Waldheim nařídil rakouskému velvyslanci v Praze, aby československým občanům přestal vydávat rakouská víza, což velvyslanec Rudolf Kirchschläger ignoroval. Německo, Itálie a Francie byly v roce 1968 zasaženy studentskými nepokoji a jejich protest proti srpnové invazi byl spíše vlažný. Západoevropské vlády začaly zvyšovat výdaje na obranu a podle rakousko-amerického historika Güntera Bishofa „Role NATO v obraně západní Evropy najednou opět nabyla na důležitosti a československá krize jí umožnila chytit druhý dech.“\n\nProti invazi protestovaly západní státy, ze socialistických pak Rumunsko a Jugoslávie.\n\nDne 25. srpna 1968 se na moskevském Rudém náměstí sešla k demonstraci skupinka osmi sovětských občanů (v českém prostředí známá často jako \"osm statečných\") – Konstantin Babickij, Taťána Bajevová, Larisa Bogorazová, Natalja Gorbaněvská, Vadim Delone, Vladimir Dremljuga, Pavel Litvinov a Viktor Fajnberg – kteří nesli československou vlaječku a transparenty s nápisy Ztrácíme nejlepší přátele, Hanba okupantům, Ruce pryč od ČSSR, Za vaši i naši svobodu, Svobodu Dubčekovi, Ať žije svobodné a nezávislé Československo. Během okamžiku byli zatčeni a následně strávili několik let ve vězeních či ústavech.\n\nDalším protestujícím v tehdejším Sovětském svazu byl Gruzínec Revaz Cincadze, který předsedovi Rady ministrů Alexeji N. Kosyginovi napsal 14. března 1970 dopis, který zahájil slovy: \"Vyjadřuji svůj rozhodný, rozhněvaný protest v souvislosti s náhlým, sprostým, ničím neodůvodněným vpádem sovětských vojsk na území Československa. Proti nám a proti této věrolomnosti povstal celý svět.\" Za napsání tohoto dopisu byl zatčen a podroben psychiatrickému vyšetření. Kvůli údajné schizofrenii byl držen v psychiatrické léčebně v Kazani, propuštěn byl až po téměř dvou letech.\n\nDne 8. září 1968 se na celostátních dožínkových slavnostech na varšavském stadiónu zapálil na protest proti okupaci Ryszard Siwiec. Na následky popálenin o čtyři dny později zemřel. I když jeho čin viděly tisíce lidí, režimu se podařilo přesvědčit veřejnost, že se jednalo o duševně narušeného jedince, takže pravý motiv jeho sebeupálení vyšel najevo až po roce 1989. V lednu 1969 se na protest proti potlačování svobod a pasivnímu přístupu veřejnosti k okupaci Československa upálil na Václavském náměstí v Praze student Jan Palach. Jeho čin inspiroval sérii napodobitelů, mezi nimi Jana Zajíce, Evžena Plocka, Josefa Hlavatého a Michala Lefčíka. V Maďarsku se poté na protest proti okupaci upálil učeň Sándor Bauer. V Lotyšsku se o sebeupálení pokusil student matematiky Elijahu Rips, který svůj čin přežil.\n\nPři příležitosti prvního výročí srpnových událostí roku 1968 se již od 16. srpna 1969 scházeli Pražané u sochy svatého Václava na Václavském náměstí. V následujících dnech se jejich počty silně zvyšovaly a 20. srpna přerostlo napětí v rozsáhlé střety mezi demonstranty a pořádkovými silami, včetně střelby ostrými náboji. Příslušníci lidových milic tehdy v ulici Králodvorské, poblíž náměstí Republiky, při střelbě samopaly do davu, zabili osmnáctiletého Františka Kohouta a devatenáctiletého Vladimíra Krubu. Následující den, 21. srpna, již bylo v ulicích na 150 tisíc demonstrujících, kteří sváděli pouliční boje s ozbrojenými složkami. Na Tylově náměstí byl milicionáři postřelen čtrnáctiletý Bohumil Siřínek, který o tři dny později zemřel.\n\nV Brně se největší protesty konaly po dva dny, zúčastnilo se jich dle odhadů 15–30 tisíc osob. Téměř celé centrum města se 21. srpna 1969 stalo dějištěm pouličních bojů, během nichž byli milicionáři nebo příslušníky SNB zastřeleni dva náhodní kolemjdoucí, osmnáctiletá Danuše Muzikářová a 28letý Stanislav Valehrach. Rozsáhlé protesty tehdy proběhly také v Liberci. Veškeré demonstrace ale byly potlačeny pořádkovými silami, příslušníky SNB, milicionáři a armádou. V dalších letech se již kvůli normalizaci žádné protesty nekonaly.\n\nKromě pěti zabitých občanů a dalších desítek raněných během protestů, některých z nich těžce a s trvalými následky, zemřeli v tomto období také 27letá Bohuslava Mazná, která se svým skutrem narazila pozdě večer 24. srpna 1969 u vysílače Cukrák do neosvětleného transportéru, a neznámý voják (možná vojín J. Pavlík v kasárnách ve Strašicích, kvůli nekázni a nedodržování předpisů při rovnání tanků před výjezdem, asi 22. srpna).\n\nDo 4. listopadu 1968 opustily Československo armády PLR, NDR, MLR a BLR. Sovětská armáda po okupaci zůstala na území Československa až do roku 1991, v odhadovaném počtu okolo 150 000 osob\nv třiatřiceti lokalitách. Do užívání jí byly předány celé vojenské prostory (např. Milovice, Libavá, Ralsko), kasárna (např. Horňátky, Rokytnice v Orlických horách, Česká Třebová, Josefov, Mladá Boleslav, Turnov, Vysoké Mýto) i některé civilní objekty (např. nemocnice Kostelec nad Černými lesy, vojenská nemocnice v Josefově). V Milovicích bylo zřízeno velitelství sovětské Střední skupiny vojsk a vybudováno de facto nové město s tisíci byty. Mezi Milovicemi a Moskvou jezdil každý den vlakový spoj.\nKrátce po zahájení Sametové revoluce, 3. prosince 1989, vydala československá vláda stanovisko, ve kterém označila srpnovou invazi v roce 1968 za protiprávní, nesoucí všechny znaky porušení mezinárodního práva dvou suverénních států. 6. prosince 1989 vznikla expertní skupina pro zahájení jednání o odchodu sovětských vojsk z Československa. Po jednání Václava Havla s Michailem Gorbačovem bylo předběžně dohodnuto, že bojové jednotky odejdou do 30. června 1990, servisní do poloviny 1991. Poslední vojáci okupačních vojsk odešli z území Československa 21. června 1991.\n\nAčkoliv česká i slovenská veřejnost invazi vojsk odsuzují, autoři tzv. Zvacího dopisu, kteří i podle tehdejších zákonů spáchali vlastizradu, nebyli nikdy potrestáni.\n\nPrvní, kdo se omluvil, bylo Maďarsko dne 11. srpna 1989. Maďarská socialistická dělnická strana zveřejnila svůj názor na zásadně nesprávné rozhodnutí o napadení Československa. Sněmovna Národního shromáždění Polska v roce 1989 při příležitosti 21. výročí vojenské intervence přijala usnesení o odsouzení ozbrojených zásahů. Další omluvu schválilo 1. prosince 1989 Lidové shromáždění NDR, omlouvá se v něm československému lidu za jejich zapojení do vojenské intervence. Omluva z Bulharska přišla 2. prosince 1989.\n\nV lednu 1990 se za účast polských vojsk na invazi omluvil polský prezident Wojciech Jaruzelski, který v roce 1968 působil jako polský ministr obrany a podepsal rozkaz ke vstupu polské armády na území Československa.\n\nInvazi odsoudilo 4. prosince 1989 vedení sovětského vůdce Michaila Gorbačova, mise na záchranu socialismu byla prý lží a výsledkem neadekvátního přístupu a vměšováním se do záležitostí spřátelené země, tudíž bylo toto rozhodnutí nepodložené a chybné. Později invazi odsoudilo i nové Rusko ústy prezidenta Borise Jelcina: „Vpád odsuzujeme jako agresi, jako útok na svrchovaný, samostatný stát, jako vměšování do jeho vnitřních záležitostí.\" (1993). Také ruský prezident Vladimir Putin řekl, že respektuje a sdílí tehdejší Jelcinova slova a morální odpovědnost Ruska za invazi uznal v roce 2006.\n\nRoku 2008 také německá kancléřka Angela Merkelová, která sama vyrůstala a žila v NDR, invazi odsoudila a vyjádřila stud a lítost nad tím, že Německá demokratická republika invazi do Československa aktivně podporovala.\n\nV roce 2015 natočila ruská státní televize Rossija 1 dokument \"Varšavská smlouva. Odtajněné stránky ()\". Invazi popsala jako zásah proti připravovanému převratu, prevenci proti invazi NATO a „vážnou zkoušku sjednocených ozbrojených sil Varšavské smlouvy“. Podle filmu byla invaze do Československa v srpnu 1968 nutná, protože se v zemi chystal ozbrojený převrat. Odpovědnost za invazi přičítá film pražské opozici a její „úderné síle“ Klubu 231, jehož členy film označuje za odsouzené esesáky, fašisty a kolaboranty.\n\nPodle filmu byla hranice se západním Německem dokořán, v Československu bylo 368 000 západních Němců, v Praze a dalších městech se našly tajné sklady zbraní, \"s jejichž pomocí chtěli nepřátelé československého lidu vytvořit situaci beztrestného teroru a dovést věci k ozbrojeným srážkám a krveprolití\".\n\nVzpomínky poslance ruské Státní dumy Jurije Sinělščikova, který se invaze účastnil jako četař spojovacího praporu, na „palbu z ručních kulometů a automatických zbraní po sovětských vojácích v shora otevřených transportérech“ a „hořící tanky“ jsou prostříhány se sovětským propagandistickým filmem z roku 1969 \"Československo, rok zkoušek\", ve kterém v pražských ulicích hynou „potomci osvoboditelů“ z května 1945.\n\nDokument kritizoval český prezident Miloš Zeman, který označil invazi za zločin a řekl, že \"ruská televize lže a žádný jiný komentář, než že je to novinářská lež, se k tomu říci nedá.\" Český ministr zahraničních věcí Lubomír Zaorálek si předvolal ruského velvyslance Kiseljova, který se od dokumentu distancoval a prohlásil, že stále platí dřívější vyjádření ruských představitelů o morální odpovědnosti za invazi. Jeden z nejpopulárnějších ruských deníků \"Gazeta.ru\" označil dokument za neobjektivní, revizionistický a škodící Rusku.\n\nKritizován byl také článek obhajující invazi SSSR na webu ruské armádní televize Zvezda z 21. listopadu 2017. Článek byl již druhý den smazán. Článek byl tvrdě kritizován například prezidentem Milošem Zemanem. Ruský premiér Dmitrij Medveděv se 22. listopadu distancoval od článku s tím, že neodráží oficiální ruské stanovisko vyjádřené již v letech 1993, či 2006. Text je prý osobním názorem autora a ruské vedení do práce novinářů nezasahuje. Ruská armádní televize Zvezda se za článek omluvila a uvedla, že text neodráží stanovisko redakce a je pouze osobním názorem autora.\n\n\n\n"}
{"id": "85788", "url": "https://cs.wikipedia.org/wiki?curid=85788", "title": "Gaius Ateius Capito", "text": "Gaius Ateius Capito\n\nGaius Ateius Capito (cca 30. př. n. l. – 22), byl římský právník.\n\nCapito byl přední právník doby Augustovi, jako zastánce císařství byl velmi pravděpodobně vůdcem Sabinianů. Roku 5 se stal konzulem.\n\nProtože pravděpodobně nebyl příliš literárně aktivní, není prokázán jeho vliv na pozdější právo. Prakticky nejznámější je\njeho výklad Sekulárních her\n\n"}
{"id": "85792", "url": "https://cs.wikipedia.org/wiki?curid=85792", "title": "Dobyvatelé Gran Chaca", "text": "Dobyvatelé Gran Chaca\n\nDobyvatelé Gran Chaca je český název dvoudílného dobrodružného románu německého spisovatele Karla Maye \"(El Sendador\"). Román nejprve vycházel v letech 1889-1891 na pokračování v katolickém týdeníku \"Deutscher Hausschatz\" z Regensburgu rozdělený do dvou dílů:\n\nPrvního knižního vydání se román dočkal roku 1894 kdy vyšel ve dvou dílech jako dvanáctý a třináctý svazek Mayových v spisů nakladatelství Friedrich Ernst Fehsenfeld ve Freiburgu. Jednotlivé díly měly názvy:\n\nNakladatelství Karl-May-Verlag vydává román v rámci \"Sebraných spisů Karla Maye\" také ve dvou dílech a rovněž pod pořadovými čísly dvanáct a třináct.\n\nRomán se odehrává v sedmdesátých letech 19. století nejprve v Uruguay. Do Montevidea připlouvá německý cestovatel (není to nikdo jiný než Old Shatterhand, ačkoliv se v knize tak nenazývá) s cílem poznat Uruguay a okolní země. Podobá se však vůdci místní politické strany, která chce svrhnout vládu. Tato podobnost\nzpůsobí, že je vtažen do zákulisí politického dění a chystané protivládní vzpoury. Jeho čestná povaha a soucit s trpícími mu umožní orientovat se v životě země a postavit se do boje na straně práva a spravedlnosti. V druhém díle se děj románu přesouvá také do Argentiny do polopouštní planiny Gran Chaco a do And, kde hrdina příběhu bojuje s tajmeným zločincem Geronimem Sabuccou, zvaným El Sendador, a pátrá se skupinou sběračů čaje v nepřístupných horách po zakopaném pokladu Inků.\nPrvní české vydání pochází od pražského nakladatele Josef R. Vilímek, který v překladu Jaroslava Zajíčka-Horského a s ilustracemi Josefa Ulricha vydal roku 1906 první díl románu (\"Na Rio de la Plata\") a roku 1907 díl druhý (\"V Kordillerách\").\n\nDruhé české vydání pochází z roku 1932 z nakladatelství Toužimský a Moravec. Zde román vyšel v rámci tzv. Malé řady knih Karla Maye pod názvem \"Dobyvatelé Gran Chaca\" v překladu Jiřího Freunda a Františka Schörpnera a s ilustracemi Josefa Ulricha a Zdeňka Buriana rozdělený do tří částí:\n\nNa třetí vydáni si čeští čtenáři museli z politických důvodů počkat více než čtyřicet let. Román \"Na Río de la Plata\" povolili komunističtí cenzoři vydat až v roce 1973, \"V Kordillerách\" pak vyšlo roku 1975 (obě knihy vydalo nakladatelství Olympia v překladu Jiřího Stacha a s ilustracemi Gustava Kruma). Ve stejném překladu a se stejnými ilustracemi vydalo toto nakladatelství obě knihy ještě v roce 1989 a 1990.\n\nZatím poslední české vydání pochází z nakladatelství GABI z Českého Těšína z roku 1993. Román zde vyšel v překladu Petra Hrabiny a Luďka Ondrušky a s ilustracemi Jaromíra Suchého a Jana Hory v rozdělení do tří dílů podle vydání od Toužimského a Moravce.\n\n\n"}
{"id": "85795", "url": "https://cs.wikipedia.org/wiki?curid=85795", "title": "Rovering", "text": "Rovering\n\nRovering je věková kategorie skautského hnutí, určená dospívajícím. Heslem roverů je \"Sloužím\". Jde o poslední výchovnou kategorii v rámci skautingu, kde se z výchovy jedince stává sebevýchova a kolektivní výchova v roverské družině nebo kmeni.\n\nRoverské kmeny většinou vznikají v rámci \"skautského střediska\" a přijímají členy z několika oddílů. Častá je též situace, že starší členové oddílu tvoří roverskou družinu. Členové jsou většinou ve věku 16–25 let. Kmeny jsou většinou koedukované, skautky se nazývají rangers. Na rozdíl od mladších skautů se na přípravě většiny programu svého kmene podílí sami. Vedoucí (pokud jej kmen má) je spíše poradním hlasem a přirozenou autoritou.\n\nTypickou činností je pořádání víkendových a prázdninových výprav do přírody, a nejsou výjimkou ani náročné akce, například zimní několikadenní táboření nebo expedice do balkánských hor. Dále se roveři schází v týdnu, často ke společným návštěvám kulturních akcí či sportovním činnostem. Důležitá je služba druhým, jak pomoc s přípravou činnosti pro mladší oddíly, tak i mimo skauting.\n\nPůvodně B. P. používal na začátku své knihy slovo roWer, které znamená veslař. Rowerem míní člověka, který se umí se stejnou obratností, jako veslař na moři, vyhýbat „vlnám“ – nástrahám v životě.\n\nRovering začal v roce 1918 ve Velké Británii, 10 let po vzniku skautského hnutí. Byl určen pro skauty, kteří již odrostli činnosti v oddílech.\n\n\n\nDůležitá událost pro začínajícího rovera. Jde o rituál, kdy se ze skauta stává rover a dostává červenou šňůrku. Jedná se tak o určitý přechodový rituál v dospívání, který byl vlastní skoro všem kulturám. Slouží k uvědomění si cesty, kterou již skaut ušel a zhodnotit si ji. Pak následuje rozhodnutí, zda se chce zavázat k myšlenkám roveringu. Toto rozhodnutí se děje většinou v období adolescence, kdy se objevuje potřeba seberealizace - potřeba podílet se na výchově druhých a předat to, co jsem dostal.\n\n\n\n"}
{"id": "85797", "url": "https://cs.wikipedia.org/wiki?curid=85797", "title": "Corporate governance", "text": "Corporate governance\n\nCorporate governance představuje podle definice OECD systém, kterým je společnost vedena a kontrolována. Systém definuje distribuci práv a povinností mezi zainteresovanými stranami ve společnosti jako jsou akcionáři, výkonný management, statutární orgány, zaměstnanci a zákazníci, případně další zainteresované osoby. Jedná se o soubor právních a exekutivních metod a postupů, které zavazují především veřejně obchodovatelné společnosti udržovat vyvážený vztah mezi společností a těmi osobami, jež ji tvoří.\n\n\n"}
{"id": "85800", "url": "https://cs.wikipedia.org/wiki?curid=85800", "title": "Seznam hradů, tvrzí a zřícenin v Česku", "text": "Seznam hradů, tvrzí a zřícenin v Česku\n\nSeznam hradů, zřícenin a tvrzí v Česku.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "85803", "url": "https://cs.wikipedia.org/wiki?curid=85803", "title": "Znětínek", "text": "Znětínek\n\nZnětínek () je obec v okrese Žďár nad Sázavou nedaleko měst Velké Meziříčí a Nové Město na Moravě. Žije zde obyvatel, domů je 70.\n\nObec má svůj vlastní zdroj pitné vody a vlastní nezávislý obecní vodovod. Nedávno bylo toto místo plynofikováno.\n\nPrvní písemná zmínka o Znětínku je z roku 1370, kdy se jménem \"Wznetin\" náležel k hradu a panství moštišstkému, s nímž byl tohoto roku postoupen Janovi, Moravskému markraběti. Dům č. 18. býval svobodnou rychtou. Dne 29. září 1649 potvrdil Rudolf hrabě z Kounic na žádost Vavřince Procházky privilegia, dané dřívější vrchností domu a rychtě. Privilegia se týkala osvobození od všech robot a práva, „aby oni, kteří toho domu neb té rychty se vším příslušenstvím budou užívati, jako svým purgkrechtním dědictvím mohli vládnouti.“ Hrabě přidal k tomu myslivost všelikého ptactva. Za to měly být platy řádně spravovány a dovezena bečka vína z některého města. Kolem roku 1670 vlastnil obec Kristián Dvořák, roku 1775 Kristian Urban, jenž platil 33 korun gruntovní činže, a dále pak 15 korun za hlásku, 4 slepice, 16 vajec. Jiné povinnosti měl jako radostínský rychtář.\n\nRoku 1775 bylo v obci kromě rychtáře ještě 7 sedláků, kteří dávali po 4 slepicích, 16 vejcích, 41 korun za předivo, 38 korun gruntovní činže, a 15 korun za hlásku; 2 chalupníci platili po 45 korunách (činže, za hlásku a předivo). Obec měla pastoušku a kovárnu. Robotu vykonávali sedláci u Radostína. Radostínský farář obdržel od obce ročně 21 m. žita, 63 m. ovsa, od sedláka o Zeleném čtvrtku po 4 vejcích, od chalupníka po 2 vejcích a o svátku sv. Filipa a Jakuba 1 zlatý a 22,5 koruny od obce za služby Boží.\n\nZnětínek byl přifařen a přiškolen k Pavlovu. Od roku 1875 zde stojí kaple sv. Josefa; tři kříže jsou z novější doby. Když byl Pavlov meziříčskou filiálkou, dávali Znětínští meziříčskému děkanovi desátku dle urbáře 21 m. žita a 63 m. ovsa. Berany nedávali s výmluvou, že prý dovážejí za to desátek.\n\nV letech 1656–1742 si zachovaly domy rodiny: Dvořákova, Pavlíčkova, Bílkova, Markova. U obce lze nalézt turmalíny, černé záhnědy, někdy citriny, z nichž prý se některé cení stejně jako brazilské topasy. V dvorním museu ve Vídni jest krásná záhněda zde nalezená. V blízkosti obce stávala samota, Znětínský mlýn s 5 obyvateli, který náležel vrchnosti, která z něj roku 1775 dostávala čtvrtletně 10 zlatých za nájem. U obce se nalézaly turmalíny, záhnědy (jedna skončila až ve Vídeňském dvorním muzeu) a další polodrahokamy.\n\nV letech 1850–1867 byl Znětínek osadou obce Radostín, od roku 1976 patřil pod MNV Radostín nad Oslavou. Od roku 1990 je Znětínek opět samostatný.\n\nNa návsi stojí kaple sv. Josefa. Pochází z roku 1875 s věžičkou a barevnými vitrážemi. Stojí před ní mramorový křížek, jenž jmenovitě připomíná 17 zdejších obětí první světové války.\n\nV obci i okolí stojí celá řada křížů, jeden uvnitř obce připomíná památku padlého Františka Dvořáka (1891–1915). Další u silnice do Pavlova zase smrt Cyrila Kocoura (zemřel 1933 ve věku 28 let), nedaleko něj stojí ještě bílý mramorový kříž (1892), další je za rybníkem Dolník a dva pak u silnice do Pokojova (železný a bílý mramorový). V lesích k Telečkovu má pomník František Pavlíček, jež padl na konci druhé světové války.\n\n\n"}
{"id": "85806", "url": "https://cs.wikipedia.org/wiki?curid=85806", "title": "Johann David Wyss", "text": "Johann David Wyss\n\nJohann David Wyss (28. května 1743, Bern – 11. ledna 1818, tamtéž) byl švýcarský protestantský kněz a spisovatel.\n\nJohann David Wyss byl synem vysokého důstojníka a studoval teologii a filozofii na Bernské a Lausannské univerzitě. Od roku 1766 byl knězem u bernského zahraničního regimentu, roku 1775 se stal farářem v Seedorfu a o dva roky později v Bernu u kostela Berner Münster. Roku 1803 se odebral na svůj statek v Könizi, kde se věnoval především pěstování ovoce a chovu včel. \n\nProslavil se především knihou \"Švýcarský Robinson\" (\"Der Schweizerische Robinson\"), inspirovanou slavným románem Daniela Defoea \"Robinson Crusoe\". Psal ji v letech 1794–1798 pouze pro své děti, aniž by přemýšlel o možném budoucím vydání. K tomu došlo až poté, co se jeho syn Johann Rudolf Wyss (1781–1830), profesor filozofie v Bernu a autor švýcarské národní hymny rozhodl v roce 1812 dílo přepracovat a vydat.\n\n\n\n"}
{"id": "85808", "url": "https://cs.wikipedia.org/wiki?curid=85808", "title": "David Hilbert", "text": "David Hilbert\n\nDavid Hilbert (23. ledna 1862 Wehlau (dnes Znamensk), Východní Prusko – 14. února 1943 Göttingen, Německo) byl jeden z největších matematiků 20. století. \n\nVystudoval gymnázium a poté Univerzitu v Královci (Königsberg, dnes Kaliningrad). Studoval pod vedením Ferdinanda von Lindemanna a v roce 1885 získal doktorát za práci \"Über invariante Eigenschaften specieller binärer Formen, insbesondere der Kugelfunctionen\".\n\nJiž od gymnaziálních let byl blízkým přítelem Hermanna Minkowského, s nímž také na univerzitě studoval. Hilbert a Minkowski se v pozdějších letech ve svých pracích vzájemně ovlivňovali. V červnu roku 1886 se stal soukromým docentem v Königsbergu, v roce 1892 se stal mimořádným profesorem, v roce 1893 pak řádným profesorem po Lindemanovi. V roce 1895 odešel na post vedoucího katedry Univerzity v Göttingenu, kde aktivně působil až do roku 1930. V roce 1925 těžce onemocněl, sice se uzdravil, ale k plné tvůrčí aktivitě se již nevrátil. Na svůj náhrobní kámen si nechal vytesat \"Wir müssen wissen, wir werden wissen\" (Musíme vědět, budeme vědět).\n\nCelkem měl 69 doktorandů, mnoho z nich se později stalo slavnými matematiky (například Otto Blumenthal (studium ukončil v roce 1898), Felix Bernstein (1901), Hermann Weyl (1908), Richard Courant (1910), Erich Hecke (1910), Hugo Steinhaus (1911), Wilhelm Ackermann (1925)).\n\n\n"}
{"id": "85814", "url": "https://cs.wikipedia.org/wiki?curid=85814", "title": "Vadžrajána", "text": "Vadžrajána\n\nVadžrajána (tib. \"rdo rje theg pa\", skt. \"vadžrajána\", वज्रयान, čínsky \"jingangcheng\" 金剛乘, japonsky \"kongódžó\" 金剛乗) také \"tantrajāna\", \"mantrajāna\", je jednou ze tří hlavních cest buddhismu.\n\nVýznam sanskrtského pojmu \"vadžrajána\" a tibetského pojmu \"dordže thegpa\": \"Theg-pa\" je tibetský překlad sanskrtského slova \"jána\", v češtině vozidlo. \"Dordže\" je tibetský překlad sanskrtského slova \"vadžra\", což je předmět, který znázorňuje nezničitelnost. Doslovný překlad by tedy byl „nezničitelné vozidlo“. V praxi se však dnes běžně místo vozidla používá pojem cesta. Můžeme se setkat s pojmy \"cesta tajné mantry\", \"tantrajána\" nebo \"mantrajána\", tedy \"cesta tanter\", resp. \"cesta manter\". \"Tajné\" v tomto kontextu znamená \"předávané ústně\".\n\nNázev dordže má také rituální předmět, který současně se zvonkem symbolizuje neduální stav mysli. Sjednocení našich ženských a mužských aspektů osvícení, prvotní moudrosti a bódhičitty. Dordže, neboli vadžra může mít devět, pět nebo tři paprsky. Paprsky mírné vadžry jsou u hrotu spojeny, zatímco paprsky hrozivé vadžry jsou na konci mírně roztažené. Horní sada pětipaprskové vadžry symbolizuje pět buddhovských moudrostí.\n\nPodle vadžrajány lze buddhismus, tedy nauky Buddhy Šákjamuniho, rozdělit na tři úrovně: \"malá cesta\" (tib. theg čung, skt. hínajána), \"velká cesta\" (tib. theg čhen, skt. mahájána) a \"nezničitelná cesta\" (tib. dordže thegpa, skt. vadžrajána). Toto členění starší směry buddhismu neznají, jelikož se jedná o pozdější dodatečné pojmenování. Vadžrajána se v rámci tohoto členění pokládá za nejvyšší učení, které nejrychleji vede k cíli.\n\nJejím cílem je dosažení původního, neduálního stavu mysli, kdy se plně rozplyne jakýkoliv rozdíl mezi subjektem a objektem (tzv. rigpa neboli stav osvícení). Vadžrajána pracuje z úrovně výsledků, (oproti dalším dvěma hlavním buddhistickým stezkám) hlavně také nahromaděním příčin vedoucím k osvícení, ale praktikující se zde již od začátku identifikují s konečným stavem (stavem osvícení) za účelem přeměny všech zážitků na sebevysvobozující a pro dosažení vhledu co nejrychlejších výsledků.\n\nDle tvrzení některých stoupenců vadžrajány historický Buddha Siddhártha Gautama předával učení vadžrajány těm žákům, kteří jej neviděli jako boha, osobu nebo nějakou vnější sílu, ale důvěřovali mu jako zrcadlu vlastní mysli. Díky své síle a vhledu probouzel kvality bytostí a využíval nesčetných dovedných prostředků k jejich plnému rozvoji. Tato nejvyšší nebo „třetí“ úroveň se skládá ze tří přístupů, které se nazývají: \"Cesta metod\", \"Cesta vhledu\" a \"Gurujóga\". Pomocí těchto přístupů může mysl rozpoznat sama sebe buď skrze svoji energii, vědomí nebo sílu identifikace s učitelem (tib. láma).\n\n\nExistuje více různých škol tibetského buddhismu. Školy linie Sarma, neboli tzv. nového překladu – Sakjapa, Gelugpa a Kagjüpa – upřednostňují 4 stupně tanter – (\"Kríja Tantra\", \"Čárja Tantra\", \"Jóga Tantra\", \"Anuttarajóga Tantra\"). Škola tzv. starého překladu – Ňingmapa – vnitřně člení tantry na vnější (\"Krija Tantra\", \"Čárja Tantra\", \"Jóga Tantra\") a vnitřní (\"Mahajoga\", \"Anujoga\" a \"Atijoga\" neboli \"Dzogčhen\"). Klíčové v těchto tantrách je mít \"čistý, dokonalý stav myšlení\", podle nauk Mahajány o bódhičittě. Díky těmto zručným metodám můžeme rychle dosáhnout dokonalého osvícení.\n\nV Česku jsou rozšířené např. školy \"Karma Kagjü\" pod duchovním vedením 17. Karmapy Thajeho Dordžeho. Nejrozšířenější škola nese název \"Buddhismus diamantové cesty\" a byla založena Lamou Ole Nydahlem. Tento název je také použit v oficiálním názvu náboženské společnosti: Buddhismus Diamantové cesty linie Karma Kagjü. \"Tradiční škola\" Karma Kagyu je pod duchovním vedením 17. Karmapy Ogyen Trinley Dordžeho a tak jako další velké školy používá tradiční pojem \"vadžrajána\".\n\nDalší v ČR rychle rostoucí učení je Dzogčhen neboli \"atijóga\" patřící do školy Ňingmapa.\n\nUčitelé školy Kagjü Jeho Svatosti 17. Karmapy Thinlä Thaje Dordžeho\n\n\nUčitelé školy Kagjü 17.Karmapy Ogyen Trinley Dordžeho\n\nUčitelé školy Ňingmapa\n\n"}
{"id": "85815", "url": "https://cs.wikipedia.org/wiki?curid=85815", "title": "Seznam švýcarských spisovatelů", "text": "Seznam švýcarských spisovatelů\n\n\n\n\n\n\n\n\n\n\n\n\n\n\n\n\n"}
{"id": "85817", "url": "https://cs.wikipedia.org/wiki?curid=85817", "title": "Republikáni", "text": "Republikáni\n\nSlovo republikáni není jednoznačné. Může znamenat:\n\n"}
{"id": "85819", "url": "https://cs.wikipedia.org/wiki?curid=85819", "title": "Jiří Rusnok", "text": "Jiří Rusnok\n\nJiří Rusnok (* 16. října 1960 Ostrava) je ekonom a politik, od června 2013 do ledna 2014 předseda tzv. úřednické vlády České republiky. Poté člen bankovní rady České národní banky, od července 2016 její guvernér.\n\nRusnok byl od dubna 2001 posledním ze tří ministrů financí sociálně demokratické vlády Miloše Zemana, v následující koaliční vládě Vladimíra Špidly byl do března 2003 ministrem průmyslu a obchodu. Po konfliktu se Špidlou a odchodu z politiky pracoval v ING Penzijním fondu a různých oborových sdruženích.\n\nV úterý 25. června 2013 jej prezident Zeman jmenoval premiérem a pověřil sestavením „vlády odborníků“. Vláda Jiřího Rusnoka složila slib do rukou prezidenta 10. července a 7. srpna nezískala důvěru Poslanecké sněmovny v poměru 93:100 hlasů; zůstala však ve funkci rekordní dobu až do jmenování vlády Bohuslava Sobotky 29. ledna 2014.\n\nVystudoval Gymnázium v Českém Těšíně, roku 1984 absolvoval Národohospodářskou fakultu VŠE v Praze, pak nastoupil do Státní plánovací komise jako referent v odboru dlouhodobých výhledů, později pracoval na Federálním ministerstvu pro strategické plánování jako vedoucí oddělení sociální strategie. Před rokem 1989 byl kandidátem členství v KSČ. V letech 1992–1998 byl poradcem a vedoucím sociálně-ekonomického oddělení Českomoravské konfederace odborových svazů.\n\nV lednu 1998 vstoupil do ČSSD. V srpnu 1998 byl jmenován náměstkem ministra práce a sociálních věcí Vladimíra Špidly ve vládě Miloše Zemana. V komunálních volbách v říjnu 1998 za ČSSD neúspěšně kandidoval do zastupitelstva městské části Praha 18; jako profesi měl uvedenou „ekonom“.\n\nPoté, co druhý z ministrů financí Zemanovy vlády Pavel Mertlík kvůli sporům s premiérem a zbytkem vlády odstoupil, byl Rusnok 13. dubna 2001 jmenován na jeho místo. V červnu 2002 byl zvolen poslancem jako lídr kandidátky ČSSD v Královéhradeckém kraji. V nové Špidlově vládě se v červenci 2002 stal ministrem průmyslu a obchodu.\n\n13. března 2003 premiér Vladimír Špidla Rusnoka odvolal z vlády s odůvodněním špatné komunikace. Na sjezdu ČSSD 29. března Rusnok kandidoval na předsedu jako představitel pragmatického křídla; Špidla ale předsednictví obhájil 299 hlasy proti 147. Krátce předtím Rusnok otevřeně podpořil v prezidentské volbě (na rozdíl od oficiální linie ČSSD) Václava Klause. Podporoval rovněž velkou koalici ČSSD a ODS. 23. dubna Rusnok složil poslanecký mandát; nahradil jej první náhradník kandidátky Robin Böhnisch.\n\nKritický postoj vůči hlavnímu proudu sociální demokracie si Rusnok zachoval i v následujících letech. V září 2006 se dokonce mluvilo o jeho vyloučení z ČSSD, když přijal nabídku ministra financí menšinové vlády ODS Vlastimila Tlustého a zasedl do jeho expertní skupiny. Předseda Jiří Paroubek tehdy prohlásil, že se Rusnok myšlenkově již dávno se sociální demokracií rozešel. V prosinci 2008 se před očekávanou rekonstrukcí koaliční vlády Mirka Topolánka objevily zprávy, že by se Rusnok (ač stále člen ČSSD) mohl stát vicepremiérem pro ekonomiku.\n\nPo roce 2003 Rusnok opustil politiku a pracoval ve finančnictví. Byl jmenován do funkce poradce Výkonné rady ING pro Českou a Slovenskou republiku. Od 7. října 2003 byl členem dozorčí rady ING Penzijní fond, a.s. (od 1. ledna 2013 ING Penzijní společnost); v srpnu 2006 povýšil na předsedu představenstva, jímž byl znovuzvolen v srpnu 2011; rezignoval ke 30. červnu 2013. V letech 2005–12 byl prezidentem Asociace penzijních fondů (předtím od roku 2004 její viceprezident). V letech 2006–2009 byl předsedou Výboru pro finanční trh, poradního orgánu bankovní rady ČNB; od roku 2009 prezidentem Rady pro veřejný dohled nad auditem. Byl členem Národní ekonomické rady vlády ČR (2009–13).\n\nV lednu 2010 Rusnok vystoupil z ČSSD; prohlásil, že jej k tomu vedl nesouhlas s populismem a rozdávačností strany. V říjnu kandidoval na starostu Prahy-Vinoře za SPOZ jako nestraník. V říjnu 2011 vystupoval za tuto politickou stranu v médiích. Předseda Zemanovců však po Rusnokově designování premiérem prohlásil, že není členem „ani ekonomickým expertem strany […] v žádném vztahu se SPOZ není.“\n\nPřed prezidentskými volbami v lednu 2013 Rusnok podpořil Miloše Zemana; po jeho vítězství jej navštívil, přislíbil stát se jeho ekonomickým poradcem a naznačil i ochotu přijmout nominaci do bankovní rady ČNB. Když po červnové demisi premiéra Nečase Zeman dal najevo, že jmenuje úřednickou vládu, Rusnok byl hlavní očekávaný kandidát; v úterý 25. června odpoledne to Zeman oficiálně potvrdil a rovnou jmenoval Rusnoka premiérem, respektive pověřil sestavením vlády.\n\nDalší dva týdny Rusnok v Kramářově vile jednal s kandidáty na ministry; to šlo bez obtíží a celou vládu Zeman jmenoval ve středu 10. července. Ve středu 7. srpna vláda Jiřího Rusnoka nezískala důvěru sněmovny. Pro důvěru bylo 93 poslanců (KSČM, VV, na poslední chvíli i ČSSD) proti 100 (bývalá koalice). Na závěr zasedání v pátek 9. srpna vláda usnesením č. 617 podala demisi; v úterý 13. srpna ji Rusnok předal do Zemanových rukou.\n\nKvůli následnému seberozpuštění Poslanecké sněmovny a dlouhému sestavování nové vlády po předčasných volbách zůstala Rusnokova vláda bez důvěry ve funkci rekordní dobu až do konce ledna.\n\nVe středu 5. února 2014 prezident Miloš Zeman jmenoval Rusnoka na Pražském hradě členem bankovní rady ČNB. Funkce se ujal 1. března 2014, kdy vypršel šestiletý mandát Evě Zamrazilové. 25. května 2016 jej prezident jmenoval guvernérem ČNB. Funkce se ujal od července a vystřídal tak Miroslava Singera.\n\nRusnok žije v rodinném domku z roku 2005 v Praze-Vinoři s manželkou Ivetou, inženýrkou ekonomie a personalistkou t. č. možná v domácnosti, která se vyhýbá médiím a veřejným akcím. Vzali se někdy v letech 1988–9; mají tři děti.\n\nRusnokův syn Michal (1989), absolvent Právnické fakulty Univerzity Palackého žijící v Olomouci, vzbudil koncem srpna 2013 pozornost bulvárních médií, když na Facebooku napsal, že vystupuje ze SPOZ a „socialismus je největší zlo“. Ve straně byl od ledna 2011, jako člen olomoucké organizace publikoval několik článků na ekonomicko-politická témata. Následně své vyjádření zmírnil.\n\nPo úmrtí Nelsona Mandely počátkem prosince 2013 vedl Rusnok v Poslanecké sněmovně o přestávce jednání rozhovor s ministrem obrany Pickem, kde vyjadřoval nechuť letět na pohřeb a naději, že se toho ujme prezident Zeman, nekultivovanými až vulgárními výrazy. Konverzaci zachytily zapnuté mikrofony u řečnického pultu a odvysílala ji Česká televize v nočním záznamu ze sněmovny; jeden divák zveřejnil záznam na YouTube, kde se rychle rozšířil a zpráva vzbudila pozornost i v zahraničí. Rusnok se poté za svá slova omluvil s odkazem na časově náročný pracovní program.\n\n\n"}
{"id": "85820", "url": "https://cs.wikipedia.org/wiki?curid=85820", "title": "Lama (jezero)", "text": "Lama (jezero)\n\nLama ( ) je jezero na severozápadě Středněsibiřské pahorkatiny v Krasnojarském kraji v Rusku. Má rozlohu 318 km². Je 100 km dlouhé a široké do 20 km. Průměrná hloubka je 20 m. Kotlina, ve které se jezero nachází je tektonického původu.\n\nJezero je protáhlé v  šířkovém směru. Břehy jsou převážně vysoké (400 až 600 m).\n\nJezero se vyznačuje nízkou teplotou vody i v letním období.\n\n - (\"chybně uvedená rozloha\")\n\n"}
{"id": "85821", "url": "https://cs.wikipedia.org/wiki?curid=85821", "title": "Lebjažje", "text": "Lebjažje\n\nLebjažje ( ) je jezero v Barabinské stepi na hranici Novosibiřské oblasti a Omské oblasti v Rusku. Leží 80 km západně od jezera Čany. Má rozlohu 12,5 km².\n\nVoda v jezeře je mírně slaná.\n"}
{"id": "85822", "url": "https://cs.wikipedia.org/wiki?curid=85822", "title": "Ivan Diviš", "text": "Ivan Diviš\n\nIvan Diviš (18. září 1924 Praha – 7. dubna 1999 Praha) byl český básník a esejista. Je považován za jednoho z nejvýraznějších a nejoriginálnějších českých autorů 2. poloviny 20. století. Patří k básnické generaci, která začala psát za doby protektorátu.\n\nIvan Diviš se narodil 18. září 1924 v Praze do rodiny bankovního úředníka. V době 2. světové války studoval gymnázium. V období 1943–1946 se učil knihkupcem. Byl zadržen a vězněn gestapem. V letech 1945–1949 studoval filozofii a estetiku na Filozofické fakultě Univerzity Karlovy v Praze. Zpočátku byl zaměstnán v knihkupectví a nakladatelství Václav Petr. Na začátku 50. let působil jako editor v redakci Rudého práva. Později v 50. letech pracoval jako soustružník. V 60. letech se stal redaktorem v nakladatelství Mladá fronta. V roce 1964 konvertoval ke katolictví. \n\nV roce 1969 emigroval do západního Německa. Stal se spolupracovníkem Rádia Svobodná Evropa se sídlem v Mnichově. Po sametové revoluci nadále setrvával v Německu, do Prahy se vrátil až v roce 1997, dle vlastního tvrzení pouze z ekonomických důvodů. Žil v domě v ulici Pod Strahovem. Zemřel 7. dubna 1999 v Praze na následky pádu ze schodů ve vlastním domě.\n\n\n\n\n\n\n\n\n"}
{"id": "85829", "url": "https://cs.wikipedia.org/wiki?curid=85829", "title": "Mil Mi-1", "text": "Mil Mi-1\n\nMil Mi-1 ( , v kódovém označení NATO Hare, \"zajíc\", kód v rámci USAF/DOD: Type 32, označení licenční verze PZL SM-1) je lehký jednomotorový víceúčelový užitkový vrtulník s třílistým nosným rotorem a třílistým tlačným vyrovnávacím rotorem. Vrtulníky Mi-1 byly vyvíjeny pod označením GM-1 v Sovětském svazu od roku 1947. Představitelé sovětského letectva vypsali konkurz na stavbu lehkého vrtulníku, který měl sloužit ke spojovacím účelům a měl najít uplatnění i v dalších oblastech civilního a vojenského letectví. První prototyp se vznesl 20. září 1948 a i přesto, že první dva prototypy havarovaly během letových zkoušek, již v roce 1950 započala jejich výroba. V roce 1956 byla podepsána smlouva mezi Sovětským svazem a Polskou lidovou republikou o licenční výrobě vrtulníků Mi-1 v polském závodě WSK PZL Świdnik, které se zde vyráběly pod označením PZL SM-1. Polští konstruktéři postavili na základě stroje Mi-1 nový vrtulník PZL SM-2, který byl schopen transportovat větší množství pasažérů. V Sovětském svazu bylo vyrobeno celkem 1012 kusů, dalších 1594 kusů bylo vyprodukováno v Polsku. V 50. a 60. letech se staly vrtulníky Mi-1 základem mnoha vojenských letek především v zemích Varšavské smlouvy, na Blízkém východě, v Asii a také v některých afrických zemích. Vrtulníky Mi-1 se účastnily také několika válečných konfliktů, například šestidenní války nebo invaze v zátoce Sviní. Jednalo se také o první sériově vyráběný vrtulník v Sovětském svazu.\n\nV roce 1958 bylo rozhodnuto o nákupu strojů Mi-1 také do Československa. Většina vrtulníků sloužila u československého letectva, další létaly například u Svazarmu, Leteckého oddílu ministerstva vnitra nebo v barvách státního podniku Slov-Air. Do Československa byly dodány celkem 152 kusy, u armády byl poslední vrtulník Mi-1 vyřazen v roce 1985.\n\nOd 30. let byl Michail Leonťjevič Mil zaměstnaný v CAGI, tedy v sovětském Ústředním aerodynamickém institutu, kde se podílel na vývoji vírníků. V roce 1947 vznikla samostatná Milova konstrukční kancelář (OKB Mil), která se hned na počátku vlastní existence zúčastnila konkurzu na stavbu vrtulníku. Kromě Mila se konkurzu zúčastnili také další konstruktéři, a to Alexandr Sergejevič Jakovlev s prototypem Jakovlev Jak-100 a Ivan Pavlovič Bratuchin se strojem Bratuchin B-11. Velení sovětského letectva požadovalo zkonstruovat třímístný lehký vrtulník vhodný především ke spojovacím účelům, který měl ale najít uplatnění rovněž v dalších oblastech vojenského i civilního letectví. Dalším důvodem pro vypsání konkurzu na vývoj nového vrtulníku byla skutečnost, že zatímco Spojené státy americké již nějakou dobu využívaly vrtulníky (například Sikorsky H-5), Sovětský svaz v této oblasti zaostával.\n\nMil se při konstrukci rozhodl pro klasickou koncepci vrtulníku, tedy s jedním nosným rotorem a jedním vyrovnávacím ocasním rotorem. Projekt hned na počátku získal označení GM-1. První úvahy počítaly s bohatě proskleným kokpitem, který svým vzhledem připomínal později vyráběné úspěšné vrtulníky Mil Mi-8. Poloskořepinový trup byl na konci osazen ocasním nosníkem, který se směrem k ocasnímu rotoru zužoval, a také disponoval tříkolovým podvozkem. Později došlo k úpravám celé přídě, změn doznal také ocasní nosník. Koncepce vrtulníku však zůstala zachována. Vrtulník byl vybaven vzduchem chlazeným sedmiválcovým hvězdicovým motorem Ivčenko AI-26GR o výkonu 422 kW. Ve výrobě byly později použity výkonnější verze AI-26GRF a AI-26V o výkonu 429 kW. Při konstrukci nosného rotoru se snažil Mil nevyužívat zahraničních poznatků, ale vytvořit zavěšení listů rotoru nezávisle. Zpočátku byly použity dřevěné listy, které byly později nahrazeny celokovovými.\n\nV roce 1956 vznikl projekt, označený jako Mil Mi-3, který počítal s úpravami vrtulníku Mi-1. Varianta Mi-3 měla být schopna transportovat kromě pilota až tři další cestující. Plánována byla také výměna dvoulistého nosného rotoru za čtyřlistý. Tyto plány však nebyly nikdy realizovány.\n\nPrototyp vrtulníku GM-1 vzlétl poprvé 20. září 1948 a pilotoval jej M. K. Bajkalov. Ještě v témže roce první prototyp havaroval, když ve výšce 5200 m zamrzl olej reduktoru. Druhý prototyp vzlétl na konci roku 1948 s pilotem M. L. Gallajem, ale už 7. března 1949 havaroval poté, co došlo k nalomení ocasního nosníku. Pilot M. K. Bajkalov, který se při nehodě prvního prototypu zachránil, při druhé nehodě zahynul. Třetí prototyp byl bez komplikací otestován v roce 1949 a již roku 1950 byl podroben státním zkouškám. Těchto zkoušek se účastnil také Jakovlevův prototyp Jak-100. Státními testy prošly oba stroje, které se tak mohly dostat do sériové výroby, ale vláda Sovětského svazu rozhodla o výrobě vrtulníku GM-1, který získal nové označení Mi-1. První tři prototypy GM-1 byly vyrobeny v ukrajinském Kyjevě.\n\nVrtulník Mi-1 byl veřejnosti poprvé představen v roce 1951 na leteckém dni v Tušinu. Výbor pro koordinaci leteckých standardů (ASCC) Severoatlantické aliance přidělil vrtulníku později označení Hare, \"zajíc\". Od počátku výroby byl vrtulník prezentován často na různých událostech především v Sovětském svazu. V průběhu 50. a 60. let se staly stroje Mi-1 velmi rozšířeným typem vrtulníku v mnoha zemích světa a ustanovily rovněž několik mezinárodních leteckých rekordů. Vrtulníky Mi-1 se staly po řadě postavených prototypů prvním sovětským sériově vyráběným vrtulníkem.\n\nPrvní série vrtulníků, vyráběná od roku 1950 v Moskvě, čítala pouhých 15 kusů. Dalších 30 kusů bylo postaveno ve výrobním závodě v Kazani. Velkovýroba vrtulníků Mi-1 započala až v roce 1954 v Orenburgu, kde bylo postaveno celkem 597 kusů, a také v Rostově na Donu, který vyprodukoval 370 kusů. Mezi lety 1950 a 1960 bylo v Sovětském svazu vyrobeno celkem 1012 kusů strojů Mi-1.\n\nDalších 1594 kusů bylo vyrobeno do roku 1965 v Polské lidové republice. V roce 1955 došlo k jednání mezi Sovětským svazem a Polskem o licenční výrobě vrtulníků Mi-1 v Polsku a již o rok později, v roce 1956, byla smlouva o výrobě podepsána. Vrtulníky v Polsku produkoval výrobní závod WSK PZL Świdnik ve Świdniku pod licenčním označením SM-1. Motory strojů SM-1 nesly označení LIT-3. První v Polsku postavený vrtulník SM-1 vzlétl 23. března 1956.\n\nV roce 1957 začal polský konstruktér Jerzy Tyrcha pracovat na vrtulníku PZL SM-2, který vychází konstrukčně z vrtulníku SM-1. Důvodem bylo především to, že stroje SM-1 měly malou přepravní kapacitu. První prototyp SM-2 vzlétl 18. listopadu 1958 a celkem bylo vyrobeno 88 kusů.\n\n\n\n\n\nMi-1 je lehký jednomotorový víceúčelový užitkový vrtulník s třílistým nosným rotorem a třílistým tlačným vyrovnávacím rotorem. Z konstrukčního hlediska je možno stroje Mi-1 rozdělit na přední část trupu s kokpitem, střední část s motorovou nástavbou a zadní ocasní a kýlový nosník se stabilizátorem. Vrtulníky disponují tříkolovým podvozkem. Uvnitř kabiny je možno přepravovat kromě pilota další dva nebo tři pasažéry v závislosti na konfiguraci vrtulníku. Stroje jsou vybaveny jedním sedmiválcovým hvězdicovým motorem Ivčenko AI-26V, motory licenčně vyráběných vrtulníků SM-2 nesou označení LIT-3. Motor, reduktor a převodovka se nacházejí za kokpitem ve střední části trupu.\n\nV Sovětském svazu a Polské lidové republice bylo dohromady vyprodukováno přes 2600 vrtulníků Mi-1, a tak se jich řada objevila v různých zemích světa. Kromě zemí Varšavské smlouvy létaly například v řadě asijských zemí jako Čínská lidová republika, Korejská lidově demokratická republika, Afghánistán nebo Mongolsko, objevily se také na Kubě. Exportovány byly i do afrických států, například do Egypta nebo Alžírska. Vrtulníky Mi-1 se účastnily mimo jiné například bojů při invazi v zátoce Sviní, šestidenní války na Blízkém východě nebo občanské války mezi Severním a Jižním Jemenem.\n\nV roce 1958 bylo rozhodnuto o nákupu vrtulníků Mi-1, které měly být zařazeny u československého letectva. První vrtulníky doletěly z Polska do Klecan u Prahy v roce 1959. 17. června 1959 byl se strojem Mi-1 ustanoven nový československý výškový rekord, když posádka vystoupala se strojem do výšky 5450 m. Kromě vojenského letectva sloužil jeden vrtulník Mi-1 v letech 1960 až 1963 u Leteckého oddílu Ministerstva vnitra (registrační značka OK-BYK), do Československa však dorazil ve standardním vojenském provedení. Tři vrtulníky létaly v průběhu 60. let také u podniku Agrolet, tedy podniku pro lesnickou a zemědělskou leteckou činnost. Jeden ze strojů přešel později do služeb státního podniku Slov-Air, kde létal do roku 1974. V průběhu 60. let sloužila řada vrtulníků Mi-1 také u Svazarmu a poté, co došlo v roce 1974 k reorganizaci výcviku, vrátilo se celkem 37 vrtulníků zpět k armádě. V 70. letech existovaly plány na zabudování turbohřídelového motoru namísto stávajících hvězdicových, tyto plány však nebyly realizovány. V průběhu 80. let byly stroje Mi-1 ze služeb armády postupně vyřazovány a poslední stroj dolétal v roce 1985. Do Československa bylo v průběhu let dodáno celkem 152 vrtulníků Mi-1.\n\nVrtulník za letu je k vidění v detektivce \"Na kolejích čeká vrah\" z roku 1970.\n\nVrtulníky Mi-1 se v různých zemích světa podílely také na činnostech v civilním letectví a často sloužily v policejních letkách, ale nejvíce byly nasazovány pro potřeby armádních letů.\n\nSeznam vojenských uživatelů.\n\n Albánie\n Alžírsko\n Bulharsko\n Československo\n Čínská lidová republika\n Egypt\n Finsko\n Irák\n Kuba\n Maďarsko\n Mongolsko\n Německá demokratická republika\n Polsko\n Rumunsko\n Severní Korea\n Sovětský svaz\n Súdán\n Sýrie\n Vietnam\nData podle publikace \"Ruské vrtulníky\".\n\n\n\n\n\n\n"}
{"id": "85833", "url": "https://cs.wikipedia.org/wiki?curid=85833", "title": "Stalker", "text": "Stalker\n\nOznačení nebo jméno Stalker mimo jiné nese:\n\n\nS.T.A.L.K.E.R. – série počítačových her\n"}
{"id": "85844", "url": "https://cs.wikipedia.org/wiki?curid=85844", "title": "Český rozhlas Radio Prague International", "text": "Český rozhlas Radio Prague International\n\nČeský rozhlas Radio Prague International ( dříve Radio Praha) je stanice Českého rozhlasu, provozující vysílání do zahraničí. Denně vyrábí zpravodajské půlhodinové pořady v pěti jazycích, v nichž zahraniční posluchače, krajany i cizince v České republice informuje o všem podstatném, co se ve státě děje. Stanice je zároveň webovým portálem (www.radio.cz) v anglickém, německém, ruském, španělském a francouzském jazyce. Provozuje také české stránky zaměřené na krajanskou komunitu.\n\nPravidelné české vysílání bylo zahájeno 31. srpna 1936, v 10,00 hodin. Ujal se ho anglickým proslovem technický ředitel Československého rozhlasu Eduard Svoboda. V prvních dnech se vysílalo na krátkých vlnách celkem 6 hodin denně ve třech dvouhodinových blocích: od 10 do12, od 17 do19 a od 20 do 22 hodin. Od 13. září bylo vysílání rozděleno na evropské a americké.  \n\nProgram se zpočátku skládal především z koncertů, zaznamenaných na tzv. Blatnerfonu, předchůdci magnetofonu. Byl to rozměrný a těžký přístroj pro magnetický záznam zvuku na úzký ocelový pásek. \n\nVysílalo se živě. Mluveného slova bylo zpočátku minimálně, převážně šlo o ohlašování pořadů a zprávy (ve vysílání pro Evropu česky/slovensky, německy, francouzsky a anglicky, ve vysílání pro Ameriku česky/slovensky, anglicky, příležitostně rusínsky). Ze slovesných útvarů se vysílaly především přednášky v češtině a výjimečně v angličtině. Postupně se ovšem zahraniční servis rozšiřoval. Z týdeníku Radiojournal z roku 1937 lze vyčíst, že ve vysílání pro Ameriku byly zprávy desetiminutové a vedle češtiny/slovenštiny a angličtiny se vysílaly jednou týdně v rusínštině a od konce roku 1937 také ve španělštině. Ve vysílání pro Evropu byly zprávy pětiminutové a vysílaly se česky/slovensky, anglicky, německy a francouzsky, příležitostně i v některých dalších jazycích, jako např. v ruštině, italštině, vlámštině nebo v rumunštině. Hlavním vysílacím jazykem slovesných pořadů zůstávala čeština, ale přednášky se vysílaly také anglicky, německy a francouzsky. Na jejich výrobě i prezentaci se - podobně jako na zprávách - podíleli cizinci. \n\nNa podzim 1938, po podpisu Mnichovské dohody, což znamenalo odstoupení československého pohraničí - tzv. Sudet - Německu, se výrazně zvýšil podíl zpravodajství. K dosavadním vysíláním pro Evropu, Ameriku a na Východ přibyla dvě nová vysílání pro střední a jižní Ameriku. Celková délka programu dosáhla 19 hodin denně, z toho asi 14 hodin představovala hudba a víc než 3 hodiny zprávy. Ke stávajícím jazykům (čeština/slovenština, angličtina, němčina, francouzština, rusínština, španělština) se přiřadila italština, portugalština, srbochorvatština a rumunština. Aby bylo dosaženo maximálního efektu, krátkovlnné vysílání bylo sloučeno s domácí stanicí Praha II. Program krátkovlnného vysílání i stanice Praha II byl tedy šířen zároveň na krátkých i na středních vlnách. V prosinci 1938, po ztrátě vysílačů v pohraničí a po částečném osamostatnění Slovenského rozhlasu, se společnost Radiojournal přejmenovala na Česko-slovenský rozhlas. \n\nPo vyhlášení tzv. protektorátu Čechy a Morava v roce 1939 se vysílání na krátkých vlnách z téměř 20 hodin zúžilo na pouhé dvě hodiny, vysílané do severní Ameriky. Vysílala se téměř výhradně hudba s oficiálními desetiminutovými zprávami.  \n\nIhned po skončení války se vysílání do zahraničí rozjelo nanovo. Nejprve se vysílalo anglicky, česky, německy, francouzsky a italsky. Záhy došlo k významnému rozšíření. Počátkem roku 1947 se vysílalo v 18 jazycích (bulharština, francouzština, srbochorvatština, slovinština, lužická srbština, němčina, polština, ruština, rumunština, švédština, norština, dánština, španělština, italština, angličtina, esperanto, čeština/slovenština. Půlhodinové relace byly zkráceny na patnáctiminutové. V následujících dvou letech se tento stav v zásadě nezměnil, pouze se prodlužovala celková doba vysílání.\n\nNástup komunismu se zásadně promítl i do fungování zahraničního vysílání. \n\nNejdůležitější změnou bylo to, že zhruba polovina vysílání byla nasměrována do zemí tzv. sovětského bloku: Polsko, Německo, Maďarsko, Bulharsko, Sovětský svaz, Jugoslávie, vysílalo se dokonce v jazyce Lužických Srbů, žijících na území východního Německa. Velký důraz se kladl na to, do jaké země se vysílá. Začalo se například rozlišovat vysílání v němčině do Německa, Rakouska a Švýcarska. Do některých zemí se vysílalo více jazyky. Samostatným jazykem Radia Praha se stalo esperanto. \n\nV dubnu 1948 byl Československý rozhlas zestátněn, o jeho vedení a programovém zaměření napříště rozhodovala komunistická strana. V létě 1948 bylo vysílání do zahraničí sloučeno s politickým zpravodajstvím, aby byla zajištěna jednotná politická linie v domácím i zahraničním vysílání. V programu se to promítlo tak, že Radio Praha připravovalo jiný program pro spřátelené země, které se vydaly na cestu socialismu, a jiný pro země kapitalistické, považované za nepřátelské. Hlavním cílem vysílání do kapitalistických zemí bylo \"paralyzovat pomluvy o socialistickém Československu a získávat posluchače pro ideje socialismu,\" zatímco cílem vysílání do zemí sovětského bloku bylo \"upevňovat přátelské svazky mezi socialistickými zeměmi a posilovat vztah k Sovětskému svazu.\" Rozsah vysílání Radia Praha v 50. letech prudce rostl. Byly zavedeny nové jazyky - arabština a portugalština. Jestliže ještě v roce 1949 dosahovala celková denní doba vysílání 10 hodin, v roce 1954 to bylo již 14,5 hodiny a v roce 1960 již 32 hodiny. V roce 1962 dosáhlo Radio Praha - co do rozsahu vysílání svého maxima - 33 hodin denně.\n\nZ archivních materiálů vyplývá, že v 50. letech bylo v Československém rozhlase zřízeno tzv. \"B vysílání\" v italštině a francouzštině. Stalo se tak po intervenci Komunistické strany Československa. Ta reagovala na žádost komunistických stran Itálie a Francie, které chtěly ovlivňovat dění ve svých zemích. Vysílání zajišťovaly skupiny italských a francouzských komunistů, vyslaných do Prahy. Italský pořad se jmenoval \"Oggi in Italia\" a francouzský \"Ce soir en France\". Italské \"B vysílání\" bylo z důvodu utajení přemístěno mimo budovu Československého rozhlasu a pořad Oggi in Italia se vysílal z území Německé demokratické republiky, aby nebyla kompromitována československá vláda. Zmínky o francouzském B vysílání v 60. letech mizí, italské B vysílání bylo zrušeno v roce 1970 v době příklonu KS Itálie k eurokomunismu. Paralelně s tímto tajným vysíláním po celou dobu fungovalo pravidelné vysílání Radia Praha v italštině a francouzštině. \n\nObjem vysílání do zahraničí v 70. letech stále rostl. V roce 1981 byla vytvořena polská redakce. Vysílala hodinu denně a měla působit proti hnutí Solidarita. Později se stala součástí Interprogramu. Tato kapitola se uzavřela v roce 1986.\n\nKoncem roku 1989 byly ve střední a východní Evropě smeteny komunistické režimy, vládnoucí čtyři dlouhá desetiletí. Z Československého rozhlasu odešli nejzkompromitovanější pracovníci a agenti Státní bezpečnosti. Radio Praha se postupně navracelo ke svému původnímu poslání - nezaujatě a vyváženě informovat o dění v Československu. Znovu byla zavedena předválečná znělka z Novosvětské symfonie Antonína Dvořáka. Od počátku 50. let až do roku 1989 tvořilo znělku Radia Praha komunistická píseň \"Kupředu levá\".\n\nOd 1. dubna do 7. května 1990 se Radio Praha odmlčelo. Pokračovalo pouze vysílání pro krajany v češtině a slovenštině a Interprogram. Důvodem této pauzy bylo nevyjasněné postavení vysílání do zahraničí a programová, personální a technická redukce. Již před tím bylo zrušeno vysílání v arabštině, italštině a portugalštině pro Latinskou Ameriku. Z osmi vysílacích jazyků zbylo pět: čeština/slovenština, angličtina, němčina, francouzština a španělština. Došlo k výraznému omezení programu a propuštění zaměstnanců. Ze zhruba 360 pracovníků Radia Praha v roce 1989 jich o čtyři roky později zbylo něco přes padesát. Od roku 1993, kdy došlo k rozdělení Československa a tím i Československého rozhlasu, je vysílání do zahraničí samostatným vysílacím okruhem Českého rozhlasu. Ke španělštině, angličtině, němčině a francouzštině přibyla od roku 2000 také ruština. Radio Prague International má také samostatnou redakci věnující se krajanům.\n\nPřed válkou se stanice hlásila jako \"krátkovlnná československá stanice Praha\" nebo různé varianty tohoto sousloví ve spojení s identifikační značkou vysílače OLR. Po válce se k identifikaci používalo v různých jazycích různého označení: Stanice Praha; Tady Praha - Československo; Hovoří Praha, Československý rozhlas - vysílání pro Afriku apod.\n\nSpojení Radio Praha se objevilo koncem 50. let v DX hlídkách a začalo se používat ve styku s posluchači, hlavně v souvislosti s Kluby posluchačů Radia Praha. Od 60. let se název Radio Praha objevoval na vysílacích rozvrzích, QSL lístcích a dalších tištěných materiálech. K identifikaci se označení Radio Praha začalo používat jen v některých jazycích. V 70. letech bylo užívání názvu Radio Praha posíleno vznikem Interprogramu Radio Praha. Plošně se toto označení ustálilo až v 90. letech (počátkem 90. let se krátce používalo názvu Radio Czechoslovakia International). Ve vysílání se užívalo spojení Radio Praha - vysílání Českého rozhlasu do zahraničí. Od září 2019 došlo ke změně na Radio Prague International.\n\nK 31. lednu 2011 bylo po 75 letech zcela ukončeno vysílání na krátkých vlnách. Hlavním distribučním kanálem je v současnosti internet a satelitní vysílání. K internetu je Radio Praha připojeno od konce roku 1994. Jako jedno z prvních českých médií začalo na své webové stránce <nowiki>http://www.radio.cz</nowiki> nabízet zprávy v textové podobě ve všech vysílacích jazycích.\n\nVedle vlastního webu provozuje Radio Prague International krajanské webové stránky.\n\nV Severní Americe je možné naladit vysílání Radia Praha v angličtině a španělštině na frekvenci 9955 kHz prostřednictvím Radio Miami International, vysílací schéma viz WRMI.net.\n\nVysílání Radia Praha ve všech jazycích je v Evropě přenášeno přes satelit Astra 3B, 23.5 stupňů východně, 12.3435 GHz, zvolte CRo Radio Praha, transponder 3233 s centrálním kmitočtem 12.3435 GHz a polarizací Horizontal v systému DVB-S2.\n\nProgram Radia Praha je šířen v režimu free-to-air (FTA). \n\nV Praze můžete zpravodajství Radia Prague International v angličtině poslouchat na frekvenci ČRo Plus 92,6 FM (pondělí - pátek) od 22:35 a 0:35 pražského času. \n\nRadio Prague vysílá v Praze také na frekvenci 99.3 FM francouzský kulturní magazín \"Une semaine à Prague\" ve středu od 16.10 do 16.30 CET a v sobotu od 11.10 do 11.30 CET. \n\nRadio Prague International také poskytuje programovou podporu krajanským rozhlasovým stanicím po celém světě.\n\n\nOd roku 1999 je Radio Prague International členem Asociace mezinárodních rozhlasových a televizních stanic (Association for International Broadcasting). Radio Prague International je také zakládajícím členem Asociace pro koordinací krátkovlnných frekvencí (High Frequency Coordination Conference). Je také členem tzv. G-5, skupiny zahraničních vysílání sdružujících Radio Canada International, Radio Poland, Radio Romania International a Swissinfo. \n\n\n"}
{"id": "85848", "url": "https://cs.wikipedia.org/wiki?curid=85848", "title": "Vlčí louka", "text": "Vlčí louka\n\nPřírodní památka Vlčí louka byla vyhlášena roku 1965 na rozloze 5,87 ha k ochraně jednoho z nejvýše položených vrchovišť v Jizerských horách. Chráněné území leží na jižním svahu Smědavské hory v nadmořské výšce 1020 až 1025 m v katastru města Hejnice v okrese Liberec, v jižním směru od obce.\n\nLokalita je porostlá klečovými porosty. Roste zde rosnatka okrouhlolistá, kyhanka sivolistá, klikva bahenní, ostřice chudokvětá, sítina kostrbatá a šicha černá. Žije zde tetřívek obecný a zmije obecná.\n\nNedaleko památky na jihu se nachází další přírodní památky U posedu, Klečové louky, Na Kneipě a přírodní rezervace Prales Jizera.\n\n"}
{"id": "85855", "url": "https://cs.wikipedia.org/wiki?curid=85855", "title": "Ian R. MacLeod", "text": "Ian R. MacLeod\n\nIan R. MacLeod (* 6. srpna 1956, Sollihul, Spojené království) je jedním z nejúspěšnějších, současných britských autorů science-fiction a fantasy.\nScience-fiction je nepochybně žánr, na který se MacLeod soustředí, nicméně například i jeho fantasy román \"The Light Ages (2003 - jediný román od tohoto spisovatele přeložený do češtiny jako Světlověk)\" je také velice úspěšný. I když se k němu MacLeod nehlásí a účast v podobném hnutí chápe jako omezování autorské svobody, bývá často zmiňován ve spojení s New Weird.\nIan R. MacLeod strávil (a až na výjimky stále tráví) svůj život v Birminghamu nebo okolí.\n\n\n\"Through, Well-Loved, 1/72nd Scale, Past Magic, Living in Sin, Green, Marnie, The Giving Mouth, The Family Football, The Perfect Stranger, Snodgrass, Grownups, Returning, Papa, The Dead Orchards, Sealight, Tirkiluk, Ellen O'Hara, The Noonday Pool, Starship Day, Verglas, Nina-With-The-Sky-In-Her-Hair, Swimmers Beneath the Skin, The Roads, The Golden Keeper, Nevermore, Home Time, Two Sleepers, Chitty Bang Bang, New Light on The Drake Equation, Isabel of the Fall\"\n\n\n\n"}
{"id": "85864", "url": "https://cs.wikipedia.org/wiki?curid=85864", "title": "Anne Franková", "text": "Anne Franková\n\nAnne Franková (celým jménem Annelies Marie „Anne“ Frank) (12. června 1929 Frankfurt nad Mohanem – únor 1945 koncentrační tábor Bergen-Belsen) byla v Německu narozená autorka. Jako dívka z německé židovské rodiny ukrývající se před nacisty v zadním traktu jednoho domu v Amsterdamu za druhé světové války si psala deník, ten ji po smrti proslavil. Její rodina uprchla do Amsterdamu před nacismem. Nacismus získával na síle v Německu, a když bylo Nizozemsko okupováno Německem, ocitla se opět v nebezpečí. Protože se zvyšovalo pronásledování a persekuce Židů, celá rodina se v červenci 1942 ukryla v tajných místnostech kancelářské budovy Otto Franka. Po dvou letech skrývání byla skupina prozrazena a deportována do koncentračních táborů. Anna zemřela na tyfus v táboře Bergen-Belsen. Její otec Otto jediný z rodiny přežil, vrátil se do Amsterdamu a našel její deník. Tento unikátní záznam se rozhodl vydat. V češtině kniha získala jméno \"Deník Anne Frankové\", některá vydání pod názvem \"Deník Anny Frankové\" nebo \"Deník.\"\n\nDeník Anna Franková dostala ke svým třináctým narozeninám a zachycuje události jejího života od 12. června 1942 až do posledního záznamu z 1. srpna 1944. Z původní nizozemštiny byl přeložen do mnoha jazyků a stal se jednou z nejčtenějších knih po celém světě.\n\nKe třináctým narozeninám 12. června 1942 dostala Anne malý zápisník, který ukázala otci několik dní před tím ve výloze obchodu. Ačkoliv to byla kniha na podpisy a autogramy s červeno-bílou čtverečkovanou vazbou a malým zámečkem na obálce, Anne se rozhodla, že ji použije jako deník. Začala popisovat sebe, svou rodinu a přátele, školu a místa, která by ráda navštívila. Tyto rané zápisy ukazují, že v mnoha ohledech byl její život podobný životu každé dívky jejího věku, ale zmiňují také změny, které přišly po německé okupaci. Některé narážky se zdají náhodné a nedůrazné. Přesto se Anne někdy zmiňuje o detailech útisku, který neustále vzrůstal. Například psala o žluté hvězdě, kterou byli všichni Židé nuceni nosit na veřejnosti, a přehledu omezení, která zasahovala do života amsterodamské židovské populace.\n\nV červenci 1942 dostala Edith Franková předvolání od Ústředny pro židovské vystěhovalectví (Zentralstelle für jüdische Auswanderung). Předvolání přikazovalo, aby se přihlásila k přesídlení do pracovního tábora. Anně pak otec sdělil plán, který vymyslel Otto spolu s důvěryhodnými zaměstnanci, a o kterém již Edith a Margot krátce věděly. Celá rodina se měla schovat do místností nad a za prostory firmy v ulici \"Prinsengracht\".\n\nV pondělí ráno 6. července 1942 se rodina přesunula na místo úkrytu. Ve svém bytě zanechali nepořádek, aby vyvolali dojem, že zmizeli náhle, a Otto Frank zanechal dopis, který naznačoval, že odjeli do Švýcarska. Jako Židé nesměli použít veřejnou dopravu a šli pěšky několik kilometrů do svého nového domova s několika vrstvami oblečení na sobě, jelikož se neodvážili vzít si zavazadla. \"Zadní trakt\" byl prostor v zadní části budovy, přístupný z chodby za kancelářemi firmy Opekta. Dvě malé místnosti s přilehlou koupelnou a záchodem byly ve 2. patře a za ním byla velká prostorná místnost a dvě malé místnosti. Z menší místnosti vedl žebřík na půdu. Vchod do \"zadního traktu\" byl později zakryt regálem s šanony. Hlavní budova, nedaleko kostela Westerkerk, byla nevýznamná stará budova typická pro západní čtvrtě Amsterodamu.\n\nVictor Kugler (český Němec, rodák z Vrchlabí), Johannes Kleiman, Miep Giesová a Bep Voskuijlová byli jedinými zaměstnanci, kteří o ukrytých lidech věděli a společně s manželem Giesové Janem Giesem a otcem Voskuijlové Johannesem Hendrikem Voskuijlem jim pomáhali. Poskytovali jim jediný kontakt s vnějším světem, s jinými lidmi v domě, přinášeli zprávy o vývoji války a politické situaci. Zajišťovali všechny potřeby, starali se o bezpečnost a zásobovali je jídlem, což byl čím dál tím víc těžší úkol. Anne psala, jak se snažili a usilovali o zlepšení nálady uprchlíků i během nejhorších časů. Všichni si byli vědomi, že pokud je chytí, hrozí jim za skrývání Židů trest smrti.\n\nKoncem července se k Frankům připojila rodina van Pelse: Hermann, Auguste a šestnáctiletý Peter, potom v listopadu přibyl ještě Fritz Pfeffer, zubař a přítel rodiny. Anne měla radost z nových lidí, se kterými si může povídat, ale napětí se rychle rozvinulo uvnitř skupiny nucené bydlet v takových omezených podmínkách. Poté, kdy sdílela pokoj s Pfefferem, shledala ho nesnesitelným, a měla konflikty s Augustou van Pelsovou, kterou považovala za pošetilou. Annin vztah s matkou byl napjatý a Anne psala, že mají málo společného. Ačkoliv se občas hádala s Margot, psala o neočekávaném poutu, které mezi nimi vzniklo. Citově nejblíže pro ni zůstával její otec. Nejprve odmítla plachého a nemotorného Petera van Pelse, o něco později v něm našla spřízněnou duši.\n\nAnne trávila většinu času čtením a vzděláváním se, zatímco stále psala do svého deníku. Nejenže vypráví události, jak se odehrály, ale píše také o svých pocitech, plánech, o věcech, o kterých s nikým nemohla mluvit. Psala pravidelně až do posledního zápisu 1. srpna 1944.\n\nRáno 4. srpna 1944 vnikly do zadního traktu jednotky \"zelené policie\" (kdo byl informátorem, se dodnes neví). Vedl je Oberscharführer Karl Silberbauer ze Sicherheitsdienst (bezpečnostní služba). Obyvatelé byli odvezeni k výslechu. Victor Kugler a Johannes Kleiman byli také odvezeni a následně uvězněni, Miep Giesová a Bep Voskuijlová mohly jít. Později se vrátily do \"zadního traktu\", kde našly Annin deník ležet na zemi. Vzaly ho spolu s několika alby fotografií a Geisová vše chtěla vrátit rodině, až se vrátí.\n\nObyvatelé skrýše byli odvezeni do tranzitního tábora Westerbork, kterým již prošlo více než 100 000 Židů. Skupina byla 3. září odvezena do vyhlazovacího tábora Osvětim. Tam dorazili po třídenní cestě a byli rozděleni podle pohlaví, takže muži a ženy se již navzájem nemohli setkat. Z 1 019 deportovaných bylo 549 lidí - včetně všech dětí mladších 15 let - posláno přímo do plynových komor. Anne dosáhla věku 15 let před třemi měsíci, takže stejně jako všichni ostatní ze \"zadního traktu\" přežila selekci. Domnívala se, že její otec zemřel.\n\nSpolu s ostatními ženami byla Anne nucena se vysvléci a podrobit se desinfekci, byla jí oholena hlava a na paži vytetováno identifikační číslo. Ženy byly využívány na otrocké práce a v noci byly natlačeny do studených budov. Tam se šířily nemoci a Anne onemocněla svrabem.\n\n28. října byly vybírány ženy pro přesun do tábora Bergen-Belsen. Více než 8 000 žen, včetně Anne a Margot Frankových a Auguste van Pelsové, bylo transportováno, ale Edith Franková zůstala a později zemřela.\n\nV březnu 1945 vypukla v táboře epidemie tyfu, zabila asi 17 000 vězňů. Svědci později vypověděli, že Margot byla tak slabá, že se zabila pádem z postele, a o několik dní později zemřela i Anne. Odhadovali, že se tak stalo několik týdnů před osvobozením tábora britskou armádou 15. dubna 1945. Protože přesné datum jejího úmrtí není známo, má se za to, že Anne zemřela někdy v březnu 1945.\n\nPo válce bylo odhadnuto, že ze 110 000 židů deportovaných z Nizozemska během nacistické okupace jich přežilo jen 5 000.\n\nOtto Frank přežil a vrátil se do Amsterodamu. Zjistil, že jeho žena zemřela a dcery byly převezeny do Bergen-Belsenu. Ačkoliv stále doufal, že přežily, Červený kříž v červenci 1945 potvrdil, že obě zemřely. Teprve poté mu Miep Giesová dala Annin deník, sama jej nečetla. Otto ho přečetl a shledal ho jako přesný a dobře napsaný záznam části jejich společného života. Protože Anne se několikrát zmiňovala, že by chtěla být spisovatelkou, Otto zvažoval možné vydání jejího deníku.\n\nAnne začala svůj deník jako místo pro soukromé vyjádření svých myšlenek a napsala několikrát, že by nikomu nedovolila jej číst. Otevřeně popisovala svůj život, svou rodinu, společníky a situace. Časem si uvědomila, že by mohla psát beletrii k tisku. Na jaře 1944 slyšela v rozhlase Gerrita Bolkesteina - člena nizozemské vlády v exilu – ten říkal, že válka se blíží ke konci a chtěl by uchovat k připomenutí vzpomínky Nizozemců za německého útisku. Zmínil se o zveřejnění dopisů a deníků. Anne se rozhodla poslat svou práci, až přijde vhodná doba. Začala upravovat zápisky, odstraňovat pasáže a jiné přepisovala. Původní zápisník doplnil trhací blok. Vytvořila pseudonymy pro spolubydlící a pomocníky. Z Van Pelsových se stali Hermann, Petronella a Peter van Daanovi, Fritz Pfeffer získal jméno Albert Düssell. Otto Frank použil původní deník, známý jako „verze A“ a Anninu upravenou verzi, označovanou jako „verze B“, pro vytvoření první verze k vydání. Odstranil některé pasáže, které hovořily nepěkně o jeho ženě, a části, které zmiňovaly sexuální témata. Navrátil své rodině původní jméno, ale u ostatních lidí nechal pseudonymy.\n\nAnne Franková se narodila 12. června 1929 ve Frankfurtu nad Mohanem jako druhá dcera Otty Heinricha Franka (12. května 1889–19. srpna 1980) a Edith Holländerové (16. ledna 1900–6. ledna 1945). Margot Franková (16. února 1926–9. března 1945) byla její sestra.\n\nJejí úředně vedené jméno bylo Anneliese Marie, ale rodina a přátelé jí říkali zkráceně „Anne“. Otec ji někdy nazýval „Annelein“ („Anička“).\n\nRodina žila ve společnosti židovských a nežidovských spoluobčanů a děti vyrostly s katolickými, protestantskými a židovskými přáteli. Frankovi byli reformní Židé, dodržovali však mnohé tradice judaismu. Edith Franková se více starala o děti, zatímco Otto Frank, vyznamenaný německý důstojník z první světové války, se zajímal o učené bádání a měl velkou knihovnu.\n\n13. března 1933 proběhly ve Frankfurtu komunální volby a Hitlerova nacistická strana vyhrála. Krátce poté začaly antisemitské demonstrace a Frankovi se začali obávat, co se s nimi stane, pokud zůstanou v Německu. Později téhož roku odešla Edith s dětmi do Cách ke své matce Rose Holländerové. Otto Frank zůstal ve Frankfurtu, ale poté, kdy dostal nabídku na založení společnosti v Amsterodamu, odešel, aby si mohl zařídit práci a ubytování pro svou rodinu.\nOtto Frank začal pracovat ve společnosti Opekta, která prodávala ovocný extrakt pektin, a našel byt na Merwedeplein (náměstí Merwede) na předměstí Amsterdamu. V únoru 1934 přijela Edith s dětmi a ty byly zapsány do montessoriovské školy. U Margot se projevily schopnosti v aritmetice a u Anne nadání pro čtení a psaní.\n\nV roce 1938 Otto Frank založil druhou společnost spolu s Hermannem van Pelsem, řezníkem, který utekl se svou rodinou z Osnabrücku. V roce 1939 Edithina matka přišla za Frankovými a zůstala až do své smrti v lednu 1942. Od května 1940 bylo Nizozemsko okupováno Německem a okupační vláda začala perzekvovat Židy přijetím omezujících a diskriminačních zákonů. Povinná registrace a segregace Židů následovala. Margot a Anne měly vynikající prospěch a mnoho přátel, avšak podle zákona Židé směli navštěvovat jen židovské školy, proto byly zapsány na židovské lyceum.\n\nDeník Anny Frankové (resp. jeho autentičnost) je zpochybňována některými autory a na toto téma bylo z jejich řad napsáno několik prací. O pravosti deníku publikoval v roce 1991 profesor Robert Faurisson (1929–2018) ve spolupráci se Siegfriedem Verbekem brožuru \"The \"Diary\" of Anne Frank – A Critical Evaluation\" (\"„Deník“ Anny Frankové – kritické zhodnocení\"), jejímž předmětem je „dokazování, že se jedná o podvrh“.\n\nV listopadu 1980 Nizozemský státní ústav pro válečnou dokumentaci obdržel veškeré originály spisů Anne Frankové a po sérii studií potvrdil autentičnost deníku. Vědci z ústavu přitom prozkoumali mezi jiným rodinné zázemí, okolnosti zatčení a deportace, použité písemné materiály a písmo Anne Frankové. Následně zveřejnili všechny záznamy Anne Frankové společně s výsledky svého výzkumu v 719stránkové publikaci s názvem \"The Anne Frank Diary: The Critical Edition\". \n\nDne 9. prosince 1998 amsterdamský soud zakázal jakékoliv budoucí zpochybňování jeho pravosti a s tím i distribuci předem nevyžádaných publikací, které pravost zpochybňují, pod trestem 25 tisíc guldenů.\n\nNěkteří z těch, kteří deník zpochybňují, patří k notorickým antisemitům a zpochybňovačům holocaustu jako takového. Výše zmíněný Faurisson byl profesorem literatury. Podle něj bylo „tzv. plynování“ Židů „gigantickým politicko-finančním podvodem, z něhož měl prospěch stát Izrael a mezinárodní sionismus“. Jeho práce je nekonzistentní a prostoupená manipulacemi s fakty. Podobně Richard Harwood, zpochybňovač holocaustu a neonacista. Deník Anny Frankové je častým cílem neonacistů a antisemitů právě z důvodu své popularity.\n\nV dubnu 1988 byla na její počest vydána v Izraeli poštovní známka o nominální hodnotě 0,6 šekelů.\n\n\n\n"}
{"id": "85870", "url": "https://cs.wikipedia.org/wiki?curid=85870", "title": "Mucholapka podivná", "text": "Mucholapka podivná\n\nMucholapka podivná (\"Dionaea muscipula\") je masožravá rostlina patřící do botanického rodu mucholapka (\"Dionaea\"), jehož je jediným druhem. Jako jediná suchozemská masožravá rostlina loví drobné živočichy prudkým pohybem pasti.\n\nMucholapku popsal ve svém dopisu Linnému botanik John Ellis roku 1769. Rostlině dal jméno „Dionaea\" (Dione – česky Diana – je jméno římské bohyně lovu). Dionaea roste pouze v malé oblasti severoamerického státu Jižní Karolína – v asi 120 km okolí města Charlestonu. Rostlina byla ve Spojených státech už v minulém století tak známá, že ji byl sbírat coby dárek dokonce i tehdejší prezident Spojených států Thomas Jefferson. Bohužel, popularita a výjimečnost mucholapkám moc neprospěly a rostliny lze dnes v přírodě nalézt jen velmi vzácně. Víc než zájem sběratelů však mucholapku potlačuje ničení jejich přirozených stanovišť – slatinišť, kde roste v porostech ostřic a vlhkomilných trav společně se špirlicemi, rosnatkami a tučnicemi.\n\nNejvýraznější rysem mucholapky je její lapací list. Lapací list se skládá z řapíku a svěrací čepele, která dosahuje až do rozměrů 3 cm. Čepel je půlená tak, že její dvě poloviny mezi sebou svírají úhel 40 až 50°. Její lem tvoří tuhé, špičaté výrůstky, které následně zabraňují kořisti v úniku. Podél okrajů se dále táhnou nektarové žlázy vábící hmyz. Střed, oválného tvaru, lapacího listu je na rozdíl od zbytku zelené rostliny zabarvený do červena, v této oblasti se na povrchu vyskytují trávící žlázy. Na obou polovinách lapacího listu se vyskytují 3, zhruba 2 mm dlouhé, chlupy, emergentního původu. Jejich podráždění je spouštěcí mechanismus k uzávěru pasti, fungující na principu změn elektrického potenciálu na povrchu pokožky listové čepele.\n\nListy mucholapky jsou uspořádány v přízemní části rostliny v růžicovitém tvaru a skládají se z rozšířeného řapíku, oválného tvaru, a lapací čepele. Poměr velikostí řapíku a lapací čepele se v průběhu roku výrazně mění. V zimě je výrazně vyvinutý oválný řapík, zatímco lapací čepele jsou malé, a naopak v létě, kdy je hojnost kořisti, jsou lapací čepele velké a řapík redukován na téměř normální nerozšířený řapík.\n\nPodzemní část rostliny tvoří cibulovitý útvar, vznikající spojením zesílených spodků listů. Pomocí tohoto cibulovitého orgánu, je rostlina schopná přežívat období sucha a případně i požáry, které v oblastech jejího výskytu nastávají. Její kořeny sahají do hloubky zhruba 10 cm pod zem.\n\nKvět mucholapky je pětičetný, bíle zbarvený. Květy dosahují velikosti okolo 1,5 cm a jsou seskupeny v hustém květenství na vysokém stvolu. Ke kvetení u mucholapky dochází koncem května až začátkem června.\n\nSemena mucholapky jsou lesklá, černá hruškovitého tvaru. \n\nLoví drobný lezoucí a létavý hmyz, například mravence, pavouky, mouchy, ale třeba i vosy. V součtu je však její primární zdroj potravy lezoucí hmyz, paradoxně k jejímu jménu mouchy tvoří pouhé setiny z její kořisti. Kořist láká na sladký nektar, který produkuje na okrajích lapacího listu. Na vnitřních stranách obou polovin lapacího listu se nacházejí zpravidla tři na pohyb citlivé chlupy emergentního původu. K tomu, aby past zaklapla, je třeba v rozmezí několika sekund opakovaně podráždit alespoň dva z nich. Rostlina tak pozná, že se pravděpodobně jedná o hmyz a zbytečně se nevysiluje klapáním naprázdno při náhodném podráždění.\n\nVlastní pohyb pasti je na rostlinu velmi rychlý, sevře se plynulým pohybem asi za půl sekundy (za vhodných podmínek i rychleji). Uzavřením čepelí lapacího listu je následně znemožněn únik hmyzu.\n\nPo prudkém sevření obou polovin lapacího listu jejich svíravý pohyb pomalu pokračuje dál a rostlina nejprve chemickými receptory zjišťuje, zda ulovila kořist. Pokud ano, okraje pasti hermeticky přilnou k sobě a dovnitř je napuštěna trávící šťáva. Pokud ne, zbytečně sklaplý list \"pozná\" svůj omyl (př. kapka vody, aj.) do dvou dnů a znovu se rozevře. Snaha hmyzu vyprostit se v kombinaci se stálým tlakem čelistí pasti zajistí, aby se kořist dostala do optimální polohy.\n\nZ vnitřní strany lapacího listu se začnou uvolňovat trávicí enzymy (hydrolázy, peroxidáza, chitináza), které kořist za několik dní (cca 7-10) rozloží, takže z ní zbude jen tvrdý skelet (chitinová schránka hmyzu). Ten je však také částečně rozkládán, jelikož mucholapka má na rozdíl od většiny ostatních masožravých rostlin enzym chitinázu, který umožňuje chitinové schránky rozkládat . Pak se past opět rozevře a čeká na další hmyz. Sklapnout s kořistí past může asi dvakrát nebo třikrát. Naprázdno asi šestkrát (max. desetkrát). Pak list i s pastí odumře.\n\nCeloročně vlhké, často (zejména z jara) zaplavovaná rašeliniště. Vyžaduje vlhký vzduch a plné slunce, teploty na přirozeném stanovišti jsou v létě podobné teplotám středoevropským, v zimě jsou o něco vyšší, nejčastěji se pohybují mezi 5 až 10 °C, ale výjimkou nejsou ani slabší mrazíky (pokud listy zmrznou, vytvářejí se na jaře nové z přezimujících \"cibulí\").\nV domácích podmínkách je nutné dát rostlině co nejvíce světla, ať už umělého nebo slunečního. Obzvláště v zimě jeho deficitem mucholapky často trpí. Nejlépe se tento druh pěstuje celoročně v lehce vytápěném skleníku.\n\n"}
{"id": "85871", "url": "https://cs.wikipedia.org/wiki?curid=85871", "title": "Výhoda vnitřní linie", "text": "Výhoda vnitřní linie\n\nVýhoda vnitřní linie představuje výhodu strany, která je obklíčena, bojuje na více frontách „uvnitř“ mezi těmito frontami, nebo je rozvinuta v konvexní (vypouklé) linii. Její podstatou je schopnost této strany rychleji přemisťovat své jednotky mezi jednotlivými frontami nebo úseky fronty, neboť se pohybují po kratších trasách (teoreticky na vnitřní straně kruhu). Důsledkem je, že si daná strana může snáze a rychleji vytvořit rozhodující lokální převahu (za předpokladu alespoň trochu souměřitelného poměru sil), která je důležitým předpokladem pro úspěch plánovaného úderu.\n\nSamozřejmě výhoda vnitřní linie je pouze jeden z aspektů situace, která dané pro danou stranu zpravidla přináší i značné nevýhody. Nevýhody obklíčení a boje na více frontách jsou zřejmé a rozvedeny v daných patřičných článcích. Hlavní nevýhoda konvexní linie je to, že usnadňuje nepřátelské straně obchvatné a obkličovací manévry a že může vystavit některé jednotky boční a křížové palbě (platí zejména v taktickém měřítku).\n\nKlasickým příkladem využití výhody vnitřní linie je bitva u Ramillies, v níž Marlborough rozdrtil síly francouzsko-bavorské koalice. Zde je vhodné si povšimnou také terénních zvláštností bojiště. Jde zejména o těžký bahnitý terén s vodními toky ohraničující obě křídla, který prakticky znemožňoval účinné obchvatné a obkličovací manévry, a nepříliš přehlednou krajinu na bojišti celkově, která omezovala možnosti vést účinnou boční a křížovou palbu). Tyto okolnosti z velké části eliminovaly nejvýznamnější nevýhody konvexní linie a ponechaly plně funkční pouze výhodu - vnitřní linii.\n"}
{"id": "85874", "url": "https://cs.wikipedia.org/wiki?curid=85874", "title": "Asfalt", "text": "Asfalt\n\nAsfalt je jedna z živic, které se vyskytují v přírodě buď společně s jinými, nebo samostatně v různém geologickém prostředí, hlavně v sedimentech formací, které jsou známy jako naftonosné. Získává se z ropy jako zbytek po vakuové destilaci. Je to ta nejhustší složka ropy s nejvyšším bodem varu. Nejčastěji se využívá při stavbě silnic, ale jeho využití je rozmanitější, už jen díky tomu, že taje při pouhých 70 až 100 °C.\n\n\nAsfalt je látka živičnatá (bituminosní), složená z uhlíku, vodíku a kyslíku a někdy i dusíku, jež se rozpouští v diethyletheru, sirouhlíku, terpentinovém oleji a dehtových olejích, a dělí se na asfalt přirozený a umělý. \"Asfalt přirozený\" či smůla skalní (Erdpech, Erdharz) se řadí mezi nerosty (pryskyřice zemní), má buď pevné skupenství o tvrdosti soli kamenné (2), anebo kapalné (franc. malthe), černý nebo černohnědý, mastný lesk a hustoty 1,1 až 1,2 g/cm³. Zapáchá po živici (bitumenu), taje asi při 100 °C., snadně se zapálí a hoří svítivým a silně čmoudícím plamenem.\n\nV kusech vyskytuje se v Mrtvém moři a v Asfaltovém jezeře (Pitch lake) na ostrově Trinidadu, kteréž jest pro obchod naleziště nejdůležitější; jako napustivo pronikl pískovce třetihorní (molasse) u Clermont-Ferrandu, břidlici v Tyrolsku u Seefelda, ve Francii u Autuna, u Buxièr a j., vápence jurské ve Francii u Seyssela na Rhôně, ve Švýcarsku u Traversa, v Elsasku u Lobsanna. v Hannoversku u Limmera, v Tyrolsku u Seefelda; s jemným pískem smíšen jest u Chamalièry, s pískem křemenitým ve Španělsku u Maesta. V míře nepatrné sklípkovitě v troušen vyskytuje se v Čechách u Malé Chuchle, Ústí nad Labem a Semil, na Moravě u Chlebovic, Letovic, Místku a Mikulova, ve Slezsku u Bílska, Skočova a Těšína. Jiná naleziště jsou u Dubrovníka, Neapole, Chieta, na ostrově Brazze, na Kubě a v Jižní Americe.\n\n\"Asfalt\" (přirozený) se cenil již ve starověku, a samo jeho řecké jméno asfaltos (od ‚sfalťxw = upevňuji) svědčí o výtečných vlastnostech. Sloužil ve stavitelství za maltu, jak dokazují zříceniny babylónské a memfidské, a přispěl zachovati mumifikované mrtvoly starých Egypťanů až do dnešní doby. S podivením jest, že potom užívání \"asfaltu\" upadlo v zapomenutí, a teprv po několika tisíciletích, v 19. století, upozornili inženýři Darcy, de Coulaine, Fournel na jeho výborné vlastnosti.\n\nInženýr Malo se právem pokládá za zakladatele novověkého asfaltové průmyslu, zejména pokud se týče stavebních potřeb. Asfalt se užívá ve stavitelství pozemním i silničním, a jde-li o to, zabrániti přístup vlhku, kde není látky, jež by asfalt nahradila. Při pracích stavebních potřebuje se nejvíce buď drti asfaltového vápence. Drť vyráběla se dříve mírným zahříváním vápence asfaltového, jenž se teplem rozpadá; nyní se vyrábí buď pouhým rozdrcením anebo zároveň roztrháním železnými, bodlinami posázenými válci, které se otáčejí nestejnou rychlostí, čímž se dostanou kusy těžké 300 až 400 g; ty rozdrobí se pak na dobro ve mlýnech odstředivých (Carrových, Vapartových). Drť vápence asfaltového zahřáta a pak stlačována scelí se, čímž se stává způsobilou pokrývati souvislou vrstvou asfaltu plochy rozsáhlé, např. silnice. \"Asfalt\" přirozený destillován poskytuje parafín a tekuté oleje svítivé. (Vesmír, 1885; Léon Malo, Sur 3/4asphalte, Paříž, 1861 a 1879). Hjn. Plk. asfalt umělý (mastic factice) jest zbytek dehtu kamenouhelného po destillaci více nebo méně vysoko hnané. Kryje se to pojmem smůla minerálná měkká (zbytek po destillování poloviny těžkých olejů dehtových) a smůla tvrdá (Hartpech), a jest to látka beztvárná, černá, lomu lasturného. Rozpuštěn v olejích dehtových skýtá tekutinu černou, která sluje asfaltem oživeným (brai demigras, revivifié), a užívá se ho na přípravu lakův a pokostů. Rn. Asfalt litý (asphalte coulé, Gussasphalt) jest směs asfaltového mastiku s hrubým pískem. Do kotlu dá se čištěná živice, roztaví se, pak přidávají se kusy mastiku z bochníků na 8 až 10 dílů rozlomených, při tom stále se zahřívá, až se mastik rozleje; do toho nasype se potom čistého, suchého, hrubého písku, míchá neustále, a když každé zrnko písku \"asfaltem\" obaleno, může se líti; zahřívati nemá se pod 150 °C. a přes 170 °C. Množství živice čištěné, dané na počátku do kotlu, závisí na množství živice v mastiku: čím tento tučnější, tím méně živice se přidá. Kolik písku se přimíchá, závisí na účelu, a jde-li o asfaltování cest, na teplotě letní. U nás mísívá se mastik s pískem co do váhy v poměru as 2:1, v krajinách teplejších jde se na poměr 1:1, ale nikdy nesmí písku býti více než tolik, aby zůstalo každé zrnko obaleno \"asfaltem\"; dle toho třeba u nás na 1 m3 asfaltu litého as: 100 kg živice čištěné, 1500 až 1600 kg mastiku a 700 až 800 kg hrubého písku. Podklad \"asfaltu\" litého musí býti a) úplně nepoddajný, poněvadž vrstva \"asfaltu\" jest tenká a tedy sama obtížení nésti nemůže; b) úplně suchý, protože v případě opačném horký \"asfalt\" vyvodí páry, které brání, aby povlak \"asfaltový\" těsně nepřilnul k podkladu, které činí jej nesouvislým a následkem toho netrvalým. Rozestírá se v pruzích 1 až 1,5 m š., jež posypou se hned pískem aneb moučkou vápennou.\n\nPik. asfalt pěchovaný (asphalte comprimé, Stampfasphalt). Drť asfaltového vápence zahřívá se v nádobách, jimiž se točí, aby se drť nepřipekla, a to při teplotě asi 110 °C. (traverský tučný vápenec asfaltový snese až 140 °C.); nádoby ty mají otvor, aby ubíhati mohly páry vodní a lehké oleje, které by jinak překážely dokonalému spečení při pěchování. Horká drť vozí se na místo potřeby v karách uzavřených, a to i na 10 km daleko, aniž vychladne o více než 2 až 3°; tu se rozestírá v pruzích na podklad nepoddajný, suchý a srovnaný, v tloušťce as o 1/2 větší, nežli má býti tloušťka vrstvy upěchované. Jelikož se horká drť asfaltová sbaluje as jako sníh, když taje, jest obtížno rozestříti ji rovnoměrně, a proto se zavádějí pravídka s kolečky na koncích, která odestávajíce od podkladu o tloušťku vrstvy shrnují při pohybu svém přebytek drti. Hned za rozestírači jdou pěchovači, stloukajíce vrstvu pěchovačkami železnými, as 20 kg těžkými, jež napřed se zahřejí, aby se drť na ně nelepila; potom se upěchovaná vrstva hladí žhavými želízky as 25 kg těžkými, a pokud ještě jest měkká, posype se jemným pískem. V Berlíně užili na pěchování stroje, při němž pracuje řada pěchovaček, as jako stoupy na tříslo; také válcův ohřívaných se užívá.\n\n"}
{"id": "85875", "url": "https://cs.wikipedia.org/wiki?curid=85875", "title": "Akordeon", "text": "Akordeon\n\nAkordeon, zvaný též tahací harmonika (slangově také \"dršťky\" a \"zednický klavír\"), je dechový, vícehlasý hudební nástroj, u něhož jsou zdrojem zvuku kovové, dřevěné či plastové jazýčky, rozechvívané proudem vzduchu. Ten je získáván pohybem měchu. Pro ovládání nástroje slouží dvě skupiny kláves. Akordeon patří mezi aerofony.\n\nAkordeonem v dnešním pojetí se rozumí stejnozvučný chromatický nástroj, tedy takový, u kterého výška tónu nezávisí na směru pohybu měchu, a na který lze zahrát úplnou chromatickou stupnici. Harmonikou rozumíme různozvučný diatonický nástroj, kde se výška tónu mění v závislosti na pohybu měchu a který je laděný v konkrétní diatonické stupnici (nelze zahrát některé půltóny). Terminologie není zcela ustálená. V některých publikacích se harmonika používá jako zastřešující název zahrnující i akordeon, v jiných se toto označení omezuje pouze na různozvučné a diatonické nástroje.\n\nPrvní akordeony začal v roce 1822 stavět Friedrich Buschmann v Berlíně. Své nástroje označoval jménem Handäoline.\nPatent na nástroj s názvem akordeon získal v roce 1829 vídeňský nástrojář Cyrill Demian.\n\n\n\nMožné jsou všechny čtyři kombinace: klávesový nebo knoflíkový akordeon se standardními nebo melodickými basy.\n\nVe střední a západní Evropě je nejběžnější klávesový akordeon se standardními basy. Ten se podle rozsahu dělí následovně:\n\nJako akordeon se někdy nepřesně označují i různozvučné diatonické harmoniky a jejich varianty:\n\nAkordeon má diskantovou část a basovou část, které jsou spojené měchem. Diskantová část se ovládá pravou rukou, část basová se ovládá rukou levou. Součástí diskantové a basové části jsou rejstříky, které mění zvuk tónů (vyřazují a spouštějí jednotlivé hlasy, jež se pod každou klávesou či knoflíkem nacházejí).\n\nDiskant neboli melodická část slouží pro hru pravou rukou. U klávesové (pianové) harmoniky je pro ovládání použita klaviatura běžného uspořádání (jako na klavíru) s menšími klávesami. U knoflíkové harmoniky slouží pro ovládání diskantové části kulatá tlačítka (knoflíky), uspořádaná do tří až šesti řad. Ve vodorovném směru postupují tóny v malých terciích, v šikmém směru po půltónech. Po třech vodorovných řadách se tóny opakují, což umožňuje hru v různých tóninách se stejným prstokladem. Rozmístění tónů (poloha základního tónu a umístění jednotlivých intervalů ve vztahu k němu) není jednotné, existuje systém vídeňsko-francouzský, italský, holandský a další.\n\nBasová část sa ovládá prsty levé ruky s výjimkou palce. Počet knoflíků je různý. Malé nástroje mohou mít 12–32 basů, střední mívají 48, 60, 72 nebo 96 basů a u největších nástrojů může počet basů dosahovat 120, 140 nebo 180. Větší rozsah se příliš nevyskytuje. Knoflíky jsou umístěny v několika řadách, které jsou od shora uspořádány takto:\n\n\nNěkdy bývá za šestou řadu doplněna ještě 7. řada se zvětšenými kvintakordy, případně před první řadu druhá pomocná řada s malými terciemi.\n\nPopsaný systém standardních basů je nejběžnější, jeho nevýhodou však je, že neumožňuje hru melodií ve větším rozsahu než velká septima a vytváření libovolných akordů. Proto se u koncertních nástrojů vyskytuje chromatika, tzv. melodický bas. Může mít trojí uspořádání:\n\n\nMěch je tvořen mnoha záhyby a slouží k čerpání vzduchu pro rozeznívání jazýčků diskantové i basové části. Přívod vzduchu k jazýčkům je ovládán klávesami. Změnou rychlosti pohybu měchu lze ovládat dynamiku hry. Základem měchu je tvrdý papír, části (rožky) jsou doplněny kůží. Povrch měchu (vnější strana) je polepen textilem, nebo papírem, někdy i s barevným motivem. Hrany jsou proti opotřebování vyztuženy kovovými rožky.\n\nVpouštět a vypouštět vzduch z měchu bez rozeznění nástroje je možné pomocí ventilu umístěného na zadní desce těla basové části.\n\nKe každému tónu přísluší obvykle větší počet jazýčků, které se vybírají pomocí rejstříkových spínačů, umístěných v diskantové i basové části. Umožňují spínat tóny v několika oktávových polohách, dvojice mírně rozladěných jazýčků vytvářející tremolo či u některých nástrojů hlasy umístěné v šachtě, jež poskytují kulatější barvu tónu.\n\nMezi významné skladatele pro klávesový akordeon patří Ilja Havlíček, Bohumil Bláha a František Nejtek. Mezi novodobé autory můžeme zařadit i mladého akordeonistu Stanislava Samuela Rašku či v Praze žijícího akordeonistu Aliaksandra Yasinského.\n\n\n"}
{"id": "85876", "url": "https://cs.wikipedia.org/wiki?curid=85876", "title": "Seznam pražských usedlostí", "text": "Seznam pražských usedlostí\n\nSeznam pražských usedlostí obsahuje dochované i zaniklé usedlosti, které představují památku na bývalé předměstské osídlení okolí Prahy.\n\nNěkteré z názvů usedlostí končících na -ka byly původně pomnožnými tvary (podobnými slovu „luka“ či „hrada“, např. v Cibulkách, na Hřebenkách, přes Buďánka, cestou na Malvazinka i z Malvazinek). Příliv místní terminologie neznalých Pražanů do nových kolonií činžovních domů i vil po vzniku Velké Prahy a analogie s usedlostmi, jejichž názvy byly skutečně jednotného čísla, způsobil, že i tvary původně pomnožné začaly být chápány a užívány jako tvary v jednotném čísle.\n\nČtvrti řazeny od vtoku Vltavy přibližně po směru hodinových ručiček, počínaje od jihu na levém vltavském břehu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "85882", "url": "https://cs.wikipedia.org/wiki?curid=85882", "title": "Kingmanův útes", "text": "Kingmanův útes\n\nKingmanův útes (\"\") je korálový útes v Tichém oceánu, ležící v blízkosti rovníku. Od roku 1922 patří pod správu vlády USA; (pro statistické účely) spadá mezi její Menší odlehlé ostrovy.\n\nNachází se na souřadnicích 6°23′ severní šířky a 162°25′ západní délky, asi 61 km severozápadně od Palmyry a asi 1713 km od Honolulu.\n\nÚtes objevil 14. června 1798 americký kapitán Edmund Fanning (1769 – 1841). V námořních mapách byl útes vyznačen jako „Danger Rock“ (česky „nebezpečná skála“). Útes prozkoumal a popsal až kapitán W. E. Kingman v lodi \"Shooting Star\" v roce 1853.\n\n10. května 1922 byl Lorrinem A. Thurstonem Kingmanův útes formálně anektován ke Spojeným státům americkým. 29. prosince 1934 území útesu přešlo do jurisdikce US Navy. V letech 1937 a 1938 používala letecká společnost Pan Am lagunu uprostřed útesů jako noční zastávku pro hydroplány na cestě mezi Havají a Americkou Samoou. 1. září 2000 jurisdikce nad Kingmanovým útesem přešla z amerického námořnictva pod jeho ministerstvo vnitra a 18. ledna 2001 byl Kingmanův útes a jeho okolí do 22 km od pevniny, celkem o rozloze 1958 km², prohlášeno za národní přírodní rezervaci. 6. ledna 2009 byl útes označen za „národní námořní monument“ (\"marine national monument\").\n\nKingmanův útes má přibližný tvar tupoúhlého trojúhelníku, o délce cca 18 km a výšce cca 9 km, kde samotný útes tvoří jeho obvod a v jeho středu podmořská hloubka opět klesá. Jeho severovýchodní strana zůstává ponořena pod hladinou oceánu, naopak jihovýchodní cíp se nepatrně rozšiřuje, ale jen do cca 8 m v jeho nejširším místě. Útes (v závislosti na přílivu a odlivu) vyčnívá maximálně několik stop nad mořskou hladinu, jeho nejvyšší bod ční asi jen 1,5 m nad hladinu, ale i tak je během přílivu omýván mořskými vlnami. Ty části útesu, které jsou většinu času nad hladinou, jsou tvořeny výspou kamenů a štěrku z vápence; ty, které jsou trvale nebo převážně pod vodou, mají charakter korálového útesu. Rozloha útesu jako celku je 76 km², nicméně rozloha části útesu nad mořskou hladinou je pouhých 0,012 km² (necelé 3 akry).\n\nKingmanův útes poskytuje prostředí pro velmi rozmanité množství rostlin a živočichů žijících v korálových útesech, mj. několik druhů želv, 38 druhů mlžů, 225 druhů ryb a přes 200 druhů korálů, jejichž kolonie se odhadují na stáří až 5 000 let. Mezi podmořskou faunou je nezvykle velké procento predátorů, od menších ryb po barakudy a žraloky. Naopak není schopen poskytnout podmínky pro přímořské rostliny (např. palmy apod.), takže tyto (pokud se jejich semena vyplaví na pevninu útesu nebo při pokusu o umělou výsadbu v roce 1924) většinou rychle odumírají, neboť jediným zdrojem živin, který útes dokáže dát, je vápník ze schránek odumřelých korálů. Jinak útes neposkytuje žádné člověkem využitelné zdroje.\n\nVnitřní část trojúhelníkové oblasti útesu v minulosti sloužila jako přistávací plocha hydroplánů Sikorsky S-42B společnosti Pan Am při letech mezi Havají a Pago Pago v Americké Samoe. V té době u útesu kotvila i zásobovací loď \"North Wind\" se zásobami paliva, jídla a možností přespání pro pasažéry. Pan Am chtěla tuto trasu prodloužit na spojení USA s Austrálií a Novým Zélandem, ale 11. ledna 1938 jeden z hydroplánů krátce po vzletu z Pago Pago explodoval, všichni cestující i posádka zahynuli. Společnost Pan Am následně tuto trasu zrušila a spojení vedla přes Canton Island a Novou Kaledonii.\n\nSamotný útes je poměrně nebezpečný pro lodní dopravu. Minimálně jedna loď na něm ztroskotala – dřevěná, pravděpodobně rybářská loď, poháněná lodním šroubem, nacházející se západně od severozápadní trojúhelníkové strany útesu. Podle serveru \"Wetlab\" se v jeho okolí šíří jistý druh hnědočerné kyanobakterie, které rozkládající se dřevo a železo pravděpodobně poskytuje příznivé podmínky pro její šíření a „zúrodňuje“ okolí vraku. Taktéž vrak této lodi byl nalezen silně ohořelý, přičemž požár měl nejspíš vzniknout před samotným nájezdem na útes.\n\nZajímavostí je, že v letech 1974, 1977, 1980, 1981, 1988, 1993 a 2000 se Kingmanův útes stal „ústředím“ radioamatérů, kteří zde na kratší období provozovali radiový kontakt s mnoha (až desetitisíci) dalšími radioamatéry ze širokého okolí, v rámci tzv. .\n\nPoté, co se nejdříve formálně stal přírodní rezervací a posléze národní námořní památkou, je útes pro veřejnost nepřístupný. Výjimkou jsou vědecké expedice nebo (velmi zřídka) cesty „extrémních cestovatelů“ z projektu \"Most Traveled People\", kteří si s předstihem vyřídí povolení u patřičných úřadů a na jejichž seznamu míst útes figuruje jako elitní položka.\n\nJinak je (geopolitický) význam Kingmanova útesu mizivý – útes neposkytuje dostatečné množství pevniny trvale nad mořskou hladinou.\n\n"}
{"id": "85883", "url": "https://cs.wikipedia.org/wiki?curid=85883", "title": "Bogofilter", "text": "Bogofilter\n\nBogofilter je software na filtrování elektronické pošty od spamu, založený na rozdíl od náročnějších systémů pouze na statistické metodě. Je určený pro operační systémy Linux a BSD.\n\nFunkčnost programu předpokládá naplnění databáze slov v interním slovníku elektronickou poštou, zvlášť poštou označenou jako spam, zvlášť poštou označenou jako nespam.\n\n"}
{"id": "85884", "url": "https://cs.wikipedia.org/wiki?curid=85884", "title": "Hans Carl Artmann", "text": "Hans Carl Artmann\n\nHans Carl Artmann (12. červen 1921, Vídeň-Breitensee – 4. prosinec 2000, Vídeň) byl rakouský lyrik a prozaik, autor experimentálních textů.\n\nStudoval srovnávací jazykovědu a po roce 1952 se stal vůdčím představitelem tzv. vídeňské skupiny (Wiener Gruppe), tedy autorů, užívajících ve svých dílech rozličné jazykové experimenty a dráždivé gagy. Artmannova lyrika je zčásti psána vídeňským dialektem a v lze z ní vyčíst inspiraci surrealismem i ostatními směry evropské avantgardy, zajímavý je však též vliv rakouské barokní poezie a vídeňské lidové frašky.\n\nSvou rozsáhlou lyrickou tvorbu z 50. a 60. let shrnul Artmann do sbírky \"bělostný dopis z lincolnshiru\" (ein lilienweisser brief aus lincolnshire) z roku 1969, jeho experimentální prózy pak vyšly ve třech svazcích pod názvem \"Gramatika růží\" (Grammatik der Rosen) v roce 1979.\n\nHans Carl Artmann se roku 1972 oženil s německou spisovatelkou Rosou Pockovou. Zemřel ve Vídni 4. prosince 2000 na srdeční selhání.\n\n\n\n\n"}
{"id": "85886", "url": "https://cs.wikipedia.org/wiki?curid=85886", "title": "Národnost", "text": "Národnost\n\nNárodnost je příslušnost osoby k určitému národu, přičemž národ se chápe jako společenství, na jehož utváření mají největší vliv společné dějiny, společná kultura a společné území a jehož členové mají také povědomí sounáležitosti s tímto společenstvím.\n\nNárodnost se určuje podle státu nebo oblasti, kde se člověk narodil nebo prožil dětství, podle původu předků, zejména matky, nebo podle kultury, kterou si člověk osvojil a se kterou se ztotožňuje. Národnost člověka se může změnit v průběhu života, zejména když žije v jiném národnostním prostředí, než ve kterém vyrůstal.\n\nObecně je možno říct, že význam pojmu národnost je pro tento sociální konstrukt složité definovat. Měnil se v průběhu dějin a je různý i zeměpisně.\n\nPodle definice použité při sčítání lidu 2011 se národností rozumí příslušnost k národu, národnostní nebo etnické menšině. Dále podle této definice není pro určení národnosti v Česku rozhodující mateřská řeč ani řeč, kterou člověk používá nebo lépe ovládá, ale jeho vlastní rozhodnutí. Je možné se hlásit k jedné i více národnostem nebo také k žádné.\n\nNapř. Anthony Giddens definuje národnost jako \"„kulturní hodnoty a normy, které odlišují členy určité skupiny od jiných lidí“\".\n\n\n\n\n\nObcovací řeč v českých zemích podle soupisu obyvatelstva v roce 1880:\n1) V letech 1921-1980 včetně národnosti moravské, v letech 1950-1980 včetně národnosti slezské.\n2) V letech 1921-1930 připouštěna jen v okresech Fryštát a Český Těšín a neuváděna v koncových statistikách.\n\nNejpočetnější státem podporovanou národnostní menšinou byli v roce 2011 Slováci, s nejpočetnějším zastoupením na Ostravsku, v severních Čechách a ve velkých městech.\n\nTaké tu existují oblasti s polským obyvatelstvem (především Záolží) a s německým obyvatelstvem (okolí Sokolova). Další menšiny se vyskytují na regionální úrovni a ve velkých městech, například Rakušané, Maďaři, Ukrajinci, Vietnamci, Rusové, Srbové, Řekové nebo Slovinci.\n\nNárodnostní složení určité oblasti nebo státu určuje počet obyvatel různých národnosti. Existují národnostně jednotné a nejednotné státy, což se určuje dle toho, kolik procent obyvatel je většinové národnosti.\n\nNárodnost bývá často zaměňována za státní občanství (Evropská úmluva o státním občanství). Státní občanství je na rozdíl od národnosti příslušností k určitému státu. Státní občanství umožňuje občanům podílet se na řízení státu především pomocí voleb, zatímco národnost tento akt neumožňuje. Listina základních práv a svobod deklaruje národnostní a etnická práva občanů a mezi nimi též právo svobodně rozhodovat o své národnosti, které není ničím omezeno ani podmíněno (čl. 3 odst. 2).\n\n\n\n"}
{"id": "85887", "url": "https://cs.wikipedia.org/wiki?curid=85887", "title": "Popetown", "text": "Popetown\n\nPopetown je kontroverzní animovaný seriál sledující život Otce Nicholase, který žije ve Vatikánu, v seriálu nazývaném jako „Popetown“ (\"Papežovo město\").\n\nTelevizní seriál byl původně vyroben na zakázku britské BBC, která jej však nikdy nevysílala kvůli protestům římskokatolické církve. Poprvé tak byl seriál vysílán na Novém Zélandu televizní stanicí C4 8. června 2005. Ačkoliv nebyl britskou televizí nikdy vysílán, byl v zemi 5. září 2005 uveden na DVD stejně jako v Austrálii. 3. května 2006 byl první díl seriálu uveden také německou MTV. V obou zemích, kde byl dosud uveden, ho doprovázely protesty církve se snahou o zákaz vysílání. Německý soud však jeho vysílání povolil.\n\nSeriál má 10 dílů o průměrné délce 24 minut.\n\n\nPhil Ox je zároveň režisérem a producentem seriálu.\n\n\n\n"}
{"id": "85888", "url": "https://cs.wikipedia.org/wiki?curid=85888", "title": "Bacău", "text": "Bacău\n\nBacău je město v Rumunsku, centrum stejnojmenné župy v rumunské Moldávii.\n\nNa rozloze 41 km² tu žije 144 307 obyvatel. Město je významným centrem Moldávie (spolu s Iași), hlavně díky letišti a vhodné poloze na křižovatce dopravních cest.\n\n"}
{"id": "85890", "url": "https://cs.wikipedia.org/wiki?curid=85890", "title": "Gabino Rey", "text": "Gabino Rey\n\nGabino Rey Santiago (8. ledna 1928, Marín, Pontevedra – 2. května 2006, Barcelona, Španělsko) byl španělský malíř. Znám byl pod uměleckým jménem Gabino.\nV Galícii narozený Rey se během španělské občanské války (1936 až 1939) přestěhoval do Barcelony. Tam byl žákem španělského malíře Ramona Rogenta.\n\nNa svých dílech zobrazoval především krajinu, květiny a venkovský život. Jeho nejznámější malba „El Port“ vznikla roku 1977 v barcelonském přístavu.\n\nReyova díla vynikají hlavně uzpůsobením světla, díky čemuž byl také nazýván \"„maestro de la luz“\" (Mistr světla).\n\nVystavoval v Madridu i Barceloně, Londýně, Paříži a New Yorku.\n"}
{"id": "85891", "url": "https://cs.wikipedia.org/wiki?curid=85891", "title": "Václav Kahuda", "text": "Václav Kahuda\n\nVáclav Kahuda, vlastním jménem Petr Kratochvíl (* 8. listopadu 1965 Praha), je český prozaik. Od roku 2017 je předsedou Asociace spisovatelů.\n\nVyučil se štukatérem v Kafkově atelieru, od roku 1986 prošel řadou dělnických zaměstnání (např. noční hlídač v muzeu, strojník čistírny odparních vod, hrobník, topič apod.). Ve druhé polovině 80. let 20. století se přes Fanánka Hagena, který byl jeho spolužákem na základní škole, dostal do společnosti, která se scházela v Braníku v hospodě Na Staré kovárně. V té době tam vznikala hudební skupina Tři sestry, kde se zpočátku Kahuda též angažoval. Spolu s Oscarem Rybou a Skiollem Podragou zde založil a redigoval \"Branické almanachy\". Publikoval v časopisech \"Iniciály\", \"Vokno\", \"Tvar\", \"Weles\", \"Salon Práva\" a v literární revue \"Moderní analfabet\", nyní mu (pod názvem \"Pracovní zápisník\") pravidelně vychází texty v \"Tvaru\".\n\nV prosinci 2016 byl Václav Kahuda zvolen předsedou Asociace spisovatelů. Od roku 2015 moderuje se spisovatelem a fotografem Igorem Malijevským na stanici Vltava Českého rozhlasu pořad Večerní škola.\n\nVáclav Kahuda je v invalidním důchodu. Žije v Praze.\n\n\n"}
{"id": "85892", "url": "https://cs.wikipedia.org/wiki?curid=85892", "title": "Metro v Bruselu", "text": "Metro v Bruselu\n\nMetro v Bruselu (francouzsky \"Métro de Bruxelles\", nizozemsky \"Brusselse metro\") tvoří důležitou součást městské dopravy belgické metropole Bruselu. Skládá se ze čtyř linek (1, 2, 5 a 6) s některými společným úseky. Linky 1 a 5 mají společné úseky v délce asi 6 km, linky 2 a 6 v délce asi 10,4 km. Síť metra zahrnuje 59 stanic a její celková délka je přibližně 39,9 km, z toho podzemní část tvoří 37,5 km.\n\nNa síť metra v Bruselu navazují dvě trasy podpovrchových tramvají (francouzsky \"prémétro\"), které byly konstruovány tak, aby je v budoucnu bylo možné upravit pro provoz klasického metra. Je na nich provozováno deset tramvajových linek (3, 4, 7, 25, 31, 32, 51, 55, 82, 83). Premetro má 15 stanic, z toho je 5 stanic společných s metrem. Celkem tedy systém metra i premetra má dohromady 69 stanic. Premetro má sice menší interval mezi spoji, ale na druhé straně jeho vozy mají nižší obsaditelnost a celkově i menší přepravní kapacitu. Rozdíl je i v nástupištích, kdy do vozů metra se nastupuje v jedné rovině ve výšce 1,5 m nad temenem kolejnice, zatímco do tramvají premetra je nástup jen 0,5 m nad temenem kolejnice.\n\nProvozovatelem bruselského metra je společnost \"STIB/MIVB\". Tato společnost zajišťuje rovněž tramvajovou a autobusovou dopravu ve městě.\n\nVůbec první návrh na výstavbu metra v Bruselu pochází z roku 1892. Na začátku 20. století vzniklo mnoho dalších projektů, např. roku 1925 přišla francouzská společnost \"Dyle et Bacalan\" s návrhem na vybudování tří linek metra. Žádný z těchto plánů však nebyl realizován. První tunel bruselské podzemky byl vybudován roku 1957. Jednalo se o podzemní tramvajovou zastávku \"Gare du Midi / Zuidstation\".\n\nDne 21. listopadu 2015 byla síť bruselského metra uzavřena v souvislosti s čtvrtým, tj. nejvyšším stupněm protiteroristického poplachu v Belgii. 22. března 2016 došlo k teroristickým útokům na Brusel. Kromě letiště Zaventem byla zasažena i stanice metra Maalbeek. K výbuchu došlo ve vlaku vyjíždějícím ze stanice směrem na stanici Schuman. Exploze si vyžádala dvě desítky obětí. V metru byly nalezeny i další nevybuchlé nálože. Kvůli útokům byl přerušen provoz veškeré hromadné dopravy včetně metra, až večer se podařilo uvést do provozu dvě ze čtyř linek.\n\n17. prosince 1969 byl zahájen provoz podzemní tramvaje v tunelu mezi stanicemi \"Schuman\" a \"De Brouckère\".\n\nPodzemní dráha vstoupila do života dnem 20. září 1976, kdy byl na této trase zaveden provoz klasického metra a došlo k dalšímu rozšíření tunelu ke stanicím \"Beaulieu\" (linka 1A) a \"Tomberg\" (linka 1B). Trasa byla postupně dál rozšiřována – jednotlivé úseky byly otevírány v letech 1977, 1981, 1982, 1985, 1988, 1992, 1998 a 2003. V roce 1981 měla podzemní dráha jednu linku dlouhou 11 km orientovanou ve směru východ-západ, na kterou se napojovaly tři linky premetra orientované severojižně.\n\nNejnovější částí linky 1 byl úsek mezi stanicemi \"Bizet\" a \"Erasme / Erasmus\", otevřený roku 2003.\n\nPrvní úsek této linky mezi stanicemi \"Porte de Namur / Naamsepoort\" a \"Madou\" byl dokončen roku 1970. Zpočátku sloužil pouze k tramvajové dopravě a provoz klasického metra na něm byl zaveden roku 1988. V té době již trasa existovala mezi stanicemi \"Simonis\" a \"Gare du Midi / Zuidstation\". Roku 1993 byla otevřena stanice \"Clemenceau\" a od září 2006 je v provozu stanice \"Delacroix\".\n\nOd roku 2008 jsou v provozu čtyři linky metra s 59 stanicemi (bez premetra). Většina stanic je podzemních, ale na linkách 5 a 6 jsou některé stanice nadzemní. 4. dubna 2009 spojení ve stanici \"Gare de l'Ouest/Weststation\" umožnilo, aby se linka 2 stala okružní. V důsledku toho byl systém metra podstatným způsobem reorganizován. S tím byly spojeny i změny v autobusové a tramvajové síti města.\n\nOd 4. dubna 2009 jsou v provozu následující 4 linky:\n\nLinka 3 a linka 4 jsou tramvajové linky, které používají tunel přes centrum města ze stanice \"Bruxelles-Nord/Brussel-Noord\" na severu do stanic \"Bruxelles-Midi/Brussel-Zuid\" a \"Albert\" na jihu. Trasa linky 3 vede ze stanice \"Churchill\" na jihu do stanice \"Esplanade\" na severu. Linka 4 vede z vlakového nádraží \"Bruxelles-Nord/Brussel-Noord\" do stanice \"Stalle\" na jihu. Linka 7 je hlavní trasou velkého okruhu, od 14. března 2011 nahradila dřívější tramvajové linky 23 a 24. Obsluhuje stanici metra \"Heysel/Heizel\", vede pod parkem Laeken a přes velký okruh do konečné stanice linky 3 a končí na další stanici \"Vanderkindere\". Tato linka slouží k propojení tramvajových linek 3, 4 a 92.\n\n"}
{"id": "85899", "url": "https://cs.wikipedia.org/wiki?curid=85899", "title": "Palmýra", "text": "Palmýra\n\nPalmýra (arabsky: تدمر, Tadmor, Aramejsky: Tedmurtá) je město a pozůstatky antického semitského města v Sýrii, 215 km severovýchodně od hlavního města Damašku. V současné době administrativně spadá do guvernorátu Homs. První archeologické nálezy se datují do období mladší doby kamenné a první zmínky o něm pocházejí z počátku druhého tisíciletí před naším letopočtem. Palmýra změnila při různých příležitostech mnohokrát vlastníka. Nakonec se ale v 1. století našeho letopočtu stala součástí Římské říše.\n\nMěsto hojně prosperovalo z obchodních karavan a obyvatelé Palmýry byli proslulými obchodníky, kteří dokonce zakládali kolonie podél Hedvábné stezky. Bohatství města umožnilo výstavbu takových architektonických památek jako jsou Velká kolonáda, Belův chrám, či charakteristické pohřební věže. Palmýřané byli směsicí Amoritů, Aramejců a Arabů. Co se sociální stratifikace týče, ta fungovala na kmenové bázi. Obyvatelé města používali tzv. palmýrštinu, jeden ze západních dialektů aramejštiny. V oblasti obchodu a diplomacie byla užívána řečtina. Kultura města byla hojně ovlivněna kulturou řecko-římskou, a tím vznikla typická architektura, spojující jak východní, tak západní tradice. Obyvatelstvo uctívalo místní (kanaánská), mezopotámská a arabská božstva.\n\nVe 3. století dosáhl věhlas města vrcholu, a to především v šedesátých letech, kdy palmýrský král Odaenathus porazil perského velekrále Šápúra I. Po tom, co byl král Odaenathus zavražděn svoji manželkou, královnou Zenobií, vypukla v zemi vzpoura proti Římské říši a bylo vyhlášeno Palmýrské císařství. Povstání však bylo potlačeno a roku 273 nechal římský císař Aurelianus město srovnat se zemí. Obnoveno bylo až císařem Diokleciánem. Palmýrské obyvatelstvo konvertovalo během 4. století ke křesťanství a v druhé polovině prvního tisíciletí k islámu. Poté byla řečtina a palmýrština nahrazena arabštinou.\n\nPřed rokem 273 našeho letopočtu město bylo připojeno k římské provincii Sýrie, přesto požívalo nějakou míru nezávislosti. Postavení Palmýry v říši by se po první dvě staletí n. l. dalo přirovnat k postavení řeckých států. V průběhu třetího století se Palmýra stala římskou kolonií, což vedlo k postupnému začleňování římských úřadů do města, před tím, než se stalo monarchií v roce 260. Od roku 273, kdy bylo město zničeno, nedosáhlo už nikdy své dřívější slávy a nadále už sloužilo jen jako lokální centrum jak za vlády Byzantské říše, tak dalších států. Po vyplenění vojenskými oddíly Tímúrovské říše roku 1400 se Palmýra \"smrskla\" na malou vesnici. Pod Francouzským mandátem byli obyvatelé města přesunuti roku 1932 do nově vznikající vesnice Tadmor a starověká Palmýra byla zpřístupněna výzkumu.\n\nV roce 2015 byla Palmýra v rukou Islámského státu (Daiš), který poničil spoustu antických památek. Město bylo osvobozeno 27. března roku 2016 Syrskou armádou, koncem roku se však o něj vedly další boje. 11. prosince 2016 město znovu dobyl Islámský stát (Daiš), začátkem března 2017 jej opět získaly pod kontrolu syrské vládní síly.\n\nVe starověku bylo město důležitou zastávkou v poušti pro karavany mířící od Eufratu na středomořské pobřeží. Na místě zaniklého města vzniklo rozsáhlé archeologické naleziště. Současné město Palmýra, nacházející se vedle ruin, sloužilo hlavně jako turistické východisko pro návštěvu nalezišť. Palmýra je zapsána na seznamu světového dědictví UNESCO.\n\nPrvní doložený název města, pocházející z druhého tisíciletí před naším letopočtem zní Tadmor. Toto jméno patrně pochází ze semitských jazyků, pravděpodobně mohlo odkazovat na datlovníky (datle – tamar), kterých se v oblasti nachází nespočet. V češtině je tedy Palmýra známá také jako město palem.\n\nJméno Palmýra se objevovalo v průběhu počátku prvního století našeho letopočtu v pracích římského filosofa Plinia staršího. Jedná se nyní již o řecké slovo. Ohledně původu slova Palmýra v současnosti lingvisté zastávají dva názory. Jedni tvrdí, že slovo Palmýra je modifikací slova Tadmor. Dle této teorie Římané nejdříve změnili název města z Tadmor na Talmura a později na Palmura (podle slova palma; v latině i češtině stejné). Později se jméno vyvinulo až do své nynější podoby: Palmýra. Jiní filologové říkají, že Palmýra je prostě řecký překlad semitského jména Tadmor (Datlovník pravý se řadí mezi palmy).\n\nLingvista Michael Patrick O'Connor přišel též s teorií, podle které pochází oba názvy z Churritštiny, mrtvého jazyka užívaného etnikem Churritů v oblasti Mezopotámie. Jako důkaz dále uvádí nevysvětlené modifikace kořenů slov. Podle jeho teorie \"Tadmor\" pochází z churritského slova \"tad\" (milovat) s přidanou klasickou churritskou příponou \"mar.\" Podobně prý vzniklo i slovo \"Palmýra\". Slovo \"pal z\"namená milovat a opět přípona \"mar.\"\n\nPalmýra se nachází 215 km severovýchodně od syrského hlavního města Damašku v pouštní oáze obklopené palmami (až 20 druhů). Město leží mezi dvěma horskými masívy; Severní a Jižní palmýrský pás. Na jihu a východě je Palmýra vystavena poušti. Městem také prochází vyschlé říční koryto (vádí) Kubur. Jižně od vádí pramení potůček Efqa. Plinius starší popsal v 70 letech 1. století našeho letopočtu město jako významnou pouštní metropoli, hojně vydělávající na těžbě soli a s mnoha potůčky a prameny, důležitými pro zemědělství.\n\nPalmýra začala jako malé městečko v blízkosti potoku Efqa poblíž jižního břehu vádí Al-Kubur. Během prvního století se tato helénská osada začala rozšiřovat severně od břehů vádí. I přesto, že městské hradby původně obepínaly celou rozsáhlou oblast města, nové zdi, postavené za vlády císaře Diokleciána, už chránily jen severní část.\n\nVětšina městských památek se nachází v severní části. Mezi jinými například Belův chrám, ležící na telu, jenž býval místem, na kterém stával dřívější antický chrám. Vykopávky však podporují teorii, že tel se původně nacházel na jižním břehu, vádí bylo později odkloněno směrem na jih, aby bylo možno (ke konci prvního a začátkem druhého století) chrám zahrnout do severní urbanizované části.\n\nNa severu se nachází též památka známá jako Velká kolonáda. Jedná se o 1100 metrů dlouhou hlavní ulici, která se táhla od Belova chrámu na východě až po pohřební chrám (č. 86) v západní části města. Ve východní části kolonády se nacházel Vítězný oblouk a uprostřed stojí Tetrapylon.\n\nNalevo od kolonády leží Diokleciánovy lázně postavené na zbytcích předchozí stavby, pravděpodobně královského paláce. Nedaleko ležel Baal-Šaminův chrám, obytná zóna a Byzantské kostely (jeden z nich je starý přes 1500 let a jedná se o největší kostel v Palmýře a 4. největší v Sýrii). Výška pilířů v kostele se odhaduje na 6 metrů a základna měří 12×24 metrů. Na nádvoří byl dokonce objeven malý amfiteátr.\n\nNa jižní straně stojí chrám babylonského boha Nabu a římské divadlo. Za divadlem se nacházela malá budova senátu a velká Agora s pozůstatky Triclinia a soudu. Kousek od západního konce kolonády se nachází Diokleciánův tábor, postavený římským guvernérem v Sýrii Sosianem Hieroclem. Blízko stojí Damašská brána a Al-Látův chrám.\n\nNa vrcholu své moci, v období vlády královny Zenobie, měla Palmýra až 200 tisíc obyvatel. Prvními doloženými obyvateli města byli Amorité, semitský národ, který území obýval na počátku 2. tisíciletí před n. l. a ke konci tisíciletí se zde usídlili Aramejci. První zmínky o arabských obyvatelích Palmýry, kteří se sem dostali ke konci 1. tisíciletí před n. l., se týkají vojenské výpravy palmýrského Šejka Zabdibela. Ten vyslal své vojsko na pomoc seleukskému králi Antiochovi III. Velikému (bitva u Rafie 217 př. n. l.). Nově příchozí Arabové se postupně smísili s původními obyvateli města, začali používat palmýrštinu jako svůj mateřský jazyk a stali se významnou částí zdejší aristokracie. Ve městě žila také židovská komunita. Nápisy v palmýrštině z nekropole Bejt Še'arim v Dolní Galileji potvrzují pohřbívání palmýrských židů.\n\nAž do posledních let 3. st. n. l. používali obyvatelé města dialekt aramejštiny a palmýrskou abecedu. Latina se používala zřídka, zato v bohatších vrstvách obyvatelstva byla oblíbená řečtina, která se užívala v oblastech obchodu a politiky. V období nadvlády Byzance se dokonce stala hlavním jazykem. Po dobytí města Araby nahradila řečtinu arabština. Ze smíšení jazyků se později vyvinula palmýrština.\n\nObyvatelé Palmýry byli velkou směsicí nejrůznějších etnik. Byla doložena jména hlavně arabských, aramejských a amoritských klanů. Palmýra byla kmenovou komunitou, ale kvůli nedostatku důkazů není přesné porozumění systému možné. Celkem bylo zdokumentováno 30 klanů, z nichž 5 bylo označeno za kmen obsahující několik podkmenů. Za časů císaře Nerona byly v Palmýře kmeny čtyři, každý z nich obýval jednu z částí města. Tři z kmenů se nazývaly: Komare, Mattabol, Ma'zin. Jméno čtvrtého kmene není zcela jisté, pravděpodobně však šlo o kmen zvaný Mita. Časem se však klany stávaly čím dál tím více občanskou záležitostí a začaly ztrácet svoji identitu a význam. Během 3. st. pak zcela vymizely. Během éry Umajjovců bylo město obydleno hlavně kmenem Kalb. Benjamín z Tudely, španělský židovský cestovatel si během své návštěvy Palmýry ve 12. století zaznamenal, že ve městě žilo asi 2000 židů. Význam Palmýry poklesl po roce 1400, kdy byla zničena Tímúrovskou říší. Ve 20. století se již jednalo o vesnici s 6000 obyvateli. Ačkoliv bylo okolí města obklopeno Beduíny, Palmýrští si uchovali svůj dialekt. Palmýra si zachovala tradiční styl života až do roku 1932, kdy byli obyvatelé vesnice přemístěni do nově vznikajícího města Tadmor.\n\nPrvní zpráva o Palmýře se objevila ve 2. tisíciletí př. n. l. v archivu Mari. Podle asyrských textů sahají důkazy o osídlení nejméně do roku 1800 př. n. l., kdy bylo první město založeno kmeny arabských kočovníků. Podle hebrejské bible však byl Tadmur postaven až králem Šalamounem. O nejstarší historii města nejsou prakticky žádné zprávy, asyrští králové sem nejspíše posílali do exilu své odpůrce. Z dalšího tisíciletí nejsou o Palmýře žádné dochované texty.\n\nSeleukovci se o město nezajímali a to tak získalo nezávislost. Od té doby bylo město důležitou zastávkou pro karavany cestující mezi Středomořím a oblastí Blízkého východu. V roce 41 př. n. l. se město stalo dostatečně bohatým na to, aby přilákalo Římany a Marcus Antonius se pokusil město vyloupit. To se nepodařilo, obyvatelé byli včas varováni a i se svými cennostmi stačili uprchnout přes Eufrat.\nMezi roky 17 a 19 našeho letopočtu byla Palmýra plně obsazena Římany pod vedením Tiberia. Později jeho nástupce Caligula začlenil město do římské provincie. Význam města stále rostl, hlavně díky obchodní cestě spojující Persii, Indii, Čínu a Římskou říši. Roku 129 navštívil město Hadrianus, prohlásil ho za svobodné a přejmenoval na Hadriana Palmyra.\n\nVzestup Sásánovců (perská královská dynastie) znamenal další problémy pro Řím. Ardašír vyhnal Římany roku 230 n. l. z Mezopotámie, jeho nástupce Šápúr v bitvě u Edessy porazil a zajal římského císaře Valeriana.\n\nV té době byl vládcem Palmýry Septimius Odaenathus. K moci se dostal díky svým vojenským úspěchům. Podporou Říma získal mnoho titulů od vděčných římských císařů. V roce 262 napadl a porazil Peršany, tím pro Řím ovládl Sýrii a byl oslavován jako zachránce říše. Dalším útokem zatlačil Peršany zpět za Tigrid a prohlásil se římským císařem. Při návratu z tažení byl zavražděn v Emese.\n\nVlády se chopila Odaenathova manželka Zenobia, která přijala titul Augusta. Zatímco Řím měl potíže na jiných frontách a nevěnoval Palmýře pozornost, Zenobia převzala kontrolu nad několika městy ve střední Sýrii. Poté, co se otevřeně vzbouřila Římu, napadla i Egypt. Římský císař Aurelianus získal rychle zpět Zenobií dobytá území. Poté vytáhl proti Palmýře, kterou na jaře roku 272 obsadil. Zenobia se pokusila zachránit útěkem k Eufratu, kde byla zajata. Aurelianus byl nejdříve k obyvatelům města mírný, ale po druhém povstání byla Palmýra zničena.\n\nZa vlády císaře Diokleciána se Palmýra částečně obnovila. Dioklecián ve městě založil vojenský tábor. Ve 4. století se dostalo do Palmýry křesťanství.\n\nJe zde velmi patrný vliv Řecka a Říma.\n\nObjevení ruin v 18. stol. mělo vliv na klasicistní architekturu Evropy.\n\nPohřební věž Elahbel.\n\nSenát: Budova senátu těžce poškozena. Jedná se o malou budovu složenou z peristylu (nádvoří) a zasedací místnosti. Ta je zakončena apsidou, v níž jsou dokola uspořádány řady křesel.\n\nDiokleciánovy lázně: Většina lázní byla zničena a zbytky se nenachází nad úrovní základů. Vstup do komplexu označují čtyři masivní egyptské žulové sloupy. Každý z nich má v průměru 1,3 metru, jsou 12,5 m vysoké a váží 20 tun. Vnitřek bazénu lemovaného kolonádou korintských sloupů je až na osmiúhelníkovou místnost, jež sloužila jako šatna, stále viditelný.\n\nAgora: Palmýrská agora je součástí rozsáhlého komplexu vybudovaného ve 12. st. př. n. l., sestávajícího dále z triclinia a soudu. Agora je mohutná stavba s jedenácti vchody měřící 71×84 metrů. Uvnitř agory bylo nalezeno 200 podstavců, na kterých stály sochy významných občanů města. Nápisy na podstavcích dávají tušit jakým způsobem byly sochy v místnosti rozmístěny. Na východní straně se nacházela místa pro senátory, na severu stály sochy významných úředníků, západ náležel vojákům a na jihu stály sochy vůdců karavan.\n\nSoud: Soud je rozsáhlá obdélníková ohrada jižně od agory, se kterou sdílí svoji severní stěnu. Původně byl vchodem do budovy velký vestibul v jihozápadní stěně. Vchod byl však později zablokován kvůli výstavbě obranných zdí a od té doby se do budovy vstupuje třemi vchody z agory.\n\nTriclinium\n\nDivadlo: Nachází se uprostřed kolonády. Stavba pochází z 1. poloviny 2. století n. l. Jeviště je 48 m široké a 10 m hluboké, dnes má devět řad sedadel.\n\nBelův chrám: Jedna z nejvýraznějších staveb. Byla zasvěcena nejvyššímu z palmýrských bohů, bohu Belovi. Chrám se skládal z velkého nádvoří a Celly. Nádvoří měří 210x205 m a je obehnáno vysokými zdmi. Calla je obdélníková stavba postavená na počátku 1. století n. l. na pódiu uprostřed nádvoří. Vchod na chrámové nádvoří vede přes propylaeum s mohutnou bránou (35 m širokou) a monumentálním schodištěm. Byl zničen výbušninami, které zde odpálili členové teroristického tzv. Islámského státu 24. srpna 2015.\n\nBaal-Šaminův chrám: Dalším z významných bohů byl Baal, Pán nebes, nejvyšší bůh počasí a patron zemědělců a pastevců. Jeho chrám byl postaven kolem roku 131 n. l. v severní části města. V pátém století byl přestavěn na křesťanský kostel. V roce 2015 byl zničen příslušníky tzv. Islámského státu.\n\nChrám boha Nabu: Z většiny chrámu zbyly dnes již jen ruiny.\n\nAl-Látův chrám: Z velké části už jen ruiny. Dnes zbývá už jen rám dveří, několik sloupů a pódium. Uvnitř se nachází velký reliéf lva\n\nBaal-Hamonův chrám\n\nVelká kolonáda: Prostředkem města ze severozápadu na jihovýchod vedla kolonáda. Jednalo se o hlavní ulici Palmýry. Byla dlouhá 1190 m a 22 m široká. Začala vznikat ve 2. stol. n. l. Za královny Zenobie byla dostavěna druhá polovina kolonády a celá stavba dostala nynější podobu.\n\nTetrapylon: Dochovaný sloup je pouze jediný, ostatní kopie. Uvnitř každé stavby bývala socha.\n\nPohřební chrám číslo 86:\n\nV roce 2015 byl zničen příslušníky tzv. Islámského státu.\n\nRozsáhlé pohřebiště u městských hradeb. Hroby v podobě věží nebo domů. Nejstarší jsou pohřební věže z pískovce o třech nebo čtyřech patrech a s podzemními komorami. Většinou jen pro nejbohatší rodiny, např.: věž Elahbel.\n\nByly vyzdobeny štuky a basreliéfy. Reliéfy představují duši nebo osobnost pohřbené osoby. Věrně vyobrazují podobu zesnulých. Objeveno mnoho soch, které zachycují strnulé postavy, většinou zepředu. Hrobky bohatších rodin také obsahují různé předměty, např.: vázy, šperky, mince. Dnes vystaveny v místním muzeu nebo sbírkách antického umění v Louvru a Damašku.\n\n\n\n"}
{"id": "85902", "url": "https://cs.wikipedia.org/wiki?curid=85902", "title": "Nikdykde", "text": "Nikdykde\n\nNikdykde (v originále Neverwhere) je fantasy román britského spisovatele Neila Gaimana. Tato městská fantasy se odehrává v prostředí londýnského podzemí zvaného \"Podlondýn\". Území na které se lze dostat jenom překročením „prahu“ míst, na nichž se civilizovaní lidé obvykle pohybují. V románu má toto překročení za následek zároveň to, že dotyčný, který je součástí tohoto podzemního světa, přestane být až na výjimky viditelný v našem světě. Příběh spojuje klasické prvky urban fantasy a mýtu a využívá postav ze staré literatury, kterým z části ponechává jejich původní charakter a z části jej mění. Román čtenáře zároveň zavádí do starších dob a orientaci při čtení pomáhá alespoň částečná znalost londýnského prostředí.\n\nHrdina je na první pohled obyčejný mladý muž Richard Mayhew, jenž se tím, že pomůže ženě na ulici, dostane do světa, který mu je úplně cizí, a tím i do spádu událostí, kdy zůstat osamocen v tomto světě se rovná téměř jisté smrti. Obyčejné věci, jako jsou most, mlha či tma, zde nabývají mýtický význam, stávají se živými a člověku většinou nepřátelskými. Hrdina společně s dívkou, které pomohl, putuje tímto podivným světem a snaží se nejdříve jenom sám chvíli přežít a posléze i najít útočiště a ochranu proti bytostem, které je pronásledují. Pomoc hrdinové hledají u profesionálního průvodce podsvětím markýze De Karabase či vládce čtvrti, který si za rezidenci vybral opuštěný vagón, toulající se londýnským metrem, kterým hrdinové na své pouti prochází. Na konci knihy dostane hlavní hrdina možnost volby, zda zůstat v tomto nehostinném světě, ve kterém si těžce vydobyl poměrně prestižní postavení, nebo zda se vrátit do normálního života ke své práci, přítelkyni a bezpečnému, ale nudnému životu, který vedl.\n\nNikdykde bylo původně roku 1996 natočeno jako šestidílný televizní seriál společnosti BBC.. Ve stejném roce napsal Neil Gaiman románovou verzi. V roce 2005 vznikl také komiks (autor Mike Carey, kresba Glenn Fabry). Připravuje se i filmová verze. V listopadu 2012 začala BBC natáčet rozhlasový šestidílný seriál.\n\n"}
{"id": "85904", "url": "https://cs.wikipedia.org/wiki?curid=85904", "title": "Intranet", "text": "Intranet\n\nIntranet je v informatice označení pro část počítačové sítě, která používá stejné technologie jako Internet (rodinu protokolů TCP/IP, přenosový protokol HTTP atp.). Na rozdíl od Internetu je však Intranet privátní („soukromý“), tj. jeho využívání je omezeno na malou skupinu uživatelů (například pracovníci firmy, školy).\n\nTermín \"Intranet\" může označovat interní webové stránky, ale i rozsáhlejší informační nebo výpočetní počítačovou infrastrukturu. Například privátní internetové stránky, které slouží jako infrastruktura pro interní komunikaci a spolupráce uvnitř firmy. Intranet používá typicky stejně jako Internet známé internetových protokoly, například HTTP (webové služby), SMTP (e-mail) a FTP (přenos souborů).\n\nIntranet lze chápat jako soukromou analogii Internetu, neboli jako soukromá rozšíření Internetu omezená na organizaci. První intranetové stránky a domovské stránky se začaly objevovat v organizacích v letech 1996–1997. Ačkoliv to není oficiálně známé, termín Intranet se začal objevovat už kolem roku 1992 na univerzitách.\n\nSe vznikem intranetu zároveň vznikl i extranet. Zatímco intranety jsou obecně omezeny na zaměstnance organizace, extranet umožňuje přístup dalším schváleným osobám, jako jsou například zákazníci, dodavatelé a podobně.\n\nV mnoha organizacích jsou intranety chráněny před neoprávněným externím přístupem pomocí sítě, brány a firewallu. Pro menší firmy mohou být vytvořeny intranety jednoduše pomocí privátní IP adresy (například 192.168.*.*). V těchto případech se může do intranetu přistupovat pouze přímo z počítače v lokální síti společnost. Ale některé společnosti nabízejí přístup do intranetu pomocí virtuální privátní sítě VPN. Jako bezpečnostní opatření jsou používány uživatelské autentizace a šifrování.\n\nStále častěji se intranet používá pro poskytování nástrojů a aplikací. Pro usnadnění práce ve skupinách a telekonference nebo pro sofistikované firemní adresáře, prodeje a řízení vztahů se zákazníky nástrojů projektového řízení apod.\n\nIntranet se také používá jako firemní fórum pro zaměstnance, kde se zaměstnanci podílí na klíčových otázkách, což může vést k novým nápadům v oblasti managementu, produktivity či jiných firemních záležitostech.\n\nJe-li součástí intranetu zpřístupnění zákazníkům i ostatním lidem mimo podnik, tato část intranetu se stává součástí extranetu. Podniky mohou posílat soukromé zprávy prostřednictvím veřejné sítě, pomocí speciálního šifrování/dešifrování dat a dalších bezpečnostních záruk pro připojení jedné části svého intranetu na jiný.\n\nVzhledem k rozsahu, množství obsahu a množství systémových rozhraní, je intranet v mnoha organizacích mnohem složitější, než jejich veřejné internetové stránky. Používání intranetu v poslední době rychle roste. Podle Nielsena Normana se počet intranetových stránek rozrostl od roku 2001 z 200 000 na současných 8 milionů.\n\n\nVětšina organizací věnují nemalé prostředky do plánování a zefektivnění intranetu. Jaký to má strategický význam pro úspěch organizace a podobně. Některá témata by šla shrnout do těchto bodů:\n\n\nStarší intranety byly často jen statické stránky. V podstatě se jednalo o sdílený disk, který zobrazoval centrálně uložené dokumenty, články nebo interní komunikaci (často jen jednosměrnou komunikaci). Nicméně organizace začaly přemýšlet o tom, jak se jejich intranet může stát efektivnějším. Proto se začaly intranety vytvářet jako dynamické stránky. A každá firma má svůj vlastní systém, který odpovídá požadavkům firmy. O tento systém se pak ve firmách starají určení pracovníci.\n\nPoužívá se stejná infrastruktura jako na internetu. TCP/IP jako komunikační protokol, internetové služby (webové servery) a webové prohlížeče jako univerzální přístupový prostředek.\n\nJe nezávislý na internetu. To znamená, že pokud si firma nebo třeba jen soukromá osoba bude chtít zprovoznit vlastní intranet, nepotřebuje mít přístup k internetu.\n\nV podstatě jedinou podmínkou je propojit počítače do sítě, např. pomocí switche, a nainstalovat na některý z počítačů servery. Nejlépe je ovšem jeden počítač jako server vyčlenit, hlavně ve větších sítích a pouze na něm provozovat servery (služby). Základem je tzv. webový server. Ten umožní provozovat vnitřní intranetové stránky přes prohlížeč. Tyto stránky jsou pak uloženy nejčastěji na tomto počítači a slouží třeba jako zdroj informací pro celou firmu.\n\nIntranetové stránky bývají zpravidla dostupné pouze z vnitřní sítě. Samozřejmě nic nebrání tomu zpřístupnit je i světu. Zde je ovšem již nutné připojení k internetu.\n\nJe možné nainstalovat i další služby. Jako např.:\n\nPřístup k internetu nemusí být v principu omezen.\n\nTypickým obsahem intranetu bývají interní podnikové informace jako jsou pravidla, postupy, dokumenty a formuláře.\n\n\n"}
{"id": "85905", "url": "https://cs.wikipedia.org/wiki?curid=85905", "title": "HTS", "text": "HTS\n\nZkratka HTS může mít různé významy:\n\n"}
{"id": "85907", "url": "https://cs.wikipedia.org/wiki?curid=85907", "title": "Tyrrell 012", "text": "Tyrrell 012\n\nTyrrell 012 je závodní vůz Formule 1, který navrhl Maurice Philippe pro tým Tyrrell.\n\nVe druhé polovině 70. let zažila formule 1 nástup turbo motorů. Zpočátku tohoto období se vozy poháněné těmito motory potýkaly se značnou nespolehlivostí a často jejich snaha v závodě končila explozí pohonné jednotky. Postupným vývojem se podařilo motory stabilizovat a konečném výsledku měly převahu okolo 200 bhp nad motory atmosférickými. Ovšem cena těchto motoru byla nad možnosti některých týmu a ty byly odkázány na zastaralý Cosworth V8. Ve snaze vyrovnat se týmům s motory používající turbodmychadlo, vznikala řada nekonvenčních a často sporných řešení. Jedním z posledních týmů používající klasický motor Cosworth byl Tyrrell se svým vozem Tyrrell 012 z konce roku 1983.\nV polovině roku 1983 představil Ken Tyrrell nový model svého vozu označený jako 012. Byl to jeden z posledních vozů, který používal atmosférické motory Cosworts DFV. Nejlepším výsledkem tohoto vozu je 2. místo v Detroitu v roce 1984. Posléze bylo odhaleno podvodné počínání týmu, který se snažil obohacovat palivo uhlovodíkem. Všechny body, které tým nasbíral v roce 1984 mu byly odebrány. Vůz se představil i v úvodních Grand Prix sezóny 1985 a poté byl nahrazen modelem 014, který měl již turbo motory.\n\nSe zákazem pohyblivých bočních těsnicích lišt, v úvodu sezony, nemusel Maurice Phillippe řešit komplikované šasi a bočnice. Přišel s velmi minimalistickým designem, který nesl částečně podobu vozu Brabham BT52 z pera Gorgona Murraye. Těžiště vozu se posunulo více k předku vozu a po vzoru Brabham vznikl zřetelný šípovitý tvar. Aby se snížila hmotnost vozu, šasi bylo vyrobeno z kompozitních uhlíkových vláken, která byla použita i pro hliníkový voštinový monokok a obě přítlačná křídla. Motor Cosworth DFY, byl přišroubován přímo k monokoku a byl prakticky sevřený chladiči. Motor s krátkým zdvihem produkoval výkon okolo 500 bhp, přesto to bylo o 200 bhp méně než u motoru BMW, Ferrari nebo Renault\n\nDo sezóny 1983 vstoupil Tyrrell s dva roky starým vozem Tyrrell 011 a i přes určité problémy dokázal s tímto vozem Michele Alboreto zvítězit v Grand Prix USA.\nNový vůz Tyrrell 012 byl poprvé nasazen až do 11. závodu sezóny v rakouském Österreichringu, zatím jen jeden pro Michele Alboreta, Danny Sullivan startoval se starým vozem 011. Alboreto se kvalifikoval na 18. místě, v závodě se udržel až do 8. kola, kde kolidoval se Stefanem Johansonem. První verze vozu, se kterou Alboreto startoval v Rakousku měla poněkud zvláštní zadní spoiler ve tvaru šípu směřujícího vzad.Pro druhý závod v nizozemském Zandvoortu, kde byl vůz opět jen pro Alboreta, se tým rozhodl pro běžné přítlačné křídlo. Alboreto startoval z 18 pozice a v závodě dokázal bodovat šestým místem, byl to mimochodem jediný bod který tento vůz v roce 1983 vybojoval. Ve zbývajících závodech sezóny se tým potýkal s technickými problémy a nejblíže bodům byl Danny Sullivan v Jihoafrické republice, když dojel sedmý.\n\n\n Benetton (1983), Champion (1983, 1985), Courtaulds (1983, 1985), Goodyear (1983–1985), Sisley (1983), De Longhi (1984–1985), Dow (1984), Maredo (1984–1985), Systime (1984–1985), Elf (1985), Laskys (1985), Porchester Group (1985), Renault (1985) a Vivitar (1985).\n"}
{"id": "85913", "url": "https://cs.wikipedia.org/wiki?curid=85913", "title": "Milan Knížák", "text": "Milan Knížák\n\nMilan Knížák (* 19. dubna 1940 Plzeň) je český výtvarník, hudebník a performer, člen mezinárodního hnutí Fluxus. V letech 1990-1997 působil jako rektor Akademie výtvarných umění v Praze (AVU), od roku 1999 do května 2011 jako ředitel Národní galerie v Praze. V letech 1989–2015 byl vedoucím Ateliéru intermediální tvorby na AVU. Jeho aktivity zahrnují akce, výtvarné umění, architekturu, de sign, módu, básně, fotografie a hudbu.\n\nNarodil se 19. dubna 1940 v Plzni. Jeho otec Karel Knížák byl řídicím učitelem na měšťanské škole v Blovicích, kde vyučoval také kreslení. V roce 1945 odešel s rodinou na výzvu vlády učit do pohraničí – do Mariánských Lázní, kde začal chodit Milan Knížák do školy. Karel Knížák byl také malířem – krajinářem. Matka byla úřednicí.\n\nV roce 1957 maturoval na gymnáziu v Plané u Mariánských Lázní a poté nastoupil na Vysokou školu pedagogickou v Praze, obor výtvarná výchova – ruština. Podle jeho slov se jednalo o kompromis mezi jeho přáním malovat a přáním rodičů, později školu opustil. Poté se stal pomocným dělníkem v PKOJF. Později složil zkoušky na Akademii výtvarných umění v Praze, kterou také později opustil. Pak rok studoval matematickou analýzu na Matematicko-fyzikální fakultě v Praze. Studia po prvním roce zanechal.\n\nPoprvé vystavoval v roce 1958 v Mariánských Lázních. Na začátku šedesátých let začal vytvářet své první aktivity – happeningy, jako např. \"Ceremonie\" z roku 1968 a \"Kamenný obřad\" v roce 1971, dále se věnoval tvorbě objektů, např. \"Tělo a socha\" z roku 1963 a různým instalacím tzv. \"environments\" na ulicích a ve dvorech Prahy, především na Novém Světě, kde tvořil v atelieru v domě č. 19. v roce 1962. Společně s přáteli založil skupinu Aktuální umění (Actual Art), která někdy kolem roku 1966 slovo umění vypustila z názvu a užívala jen označení Aktual. Známé a již zdokumentované jsou jejich akce na Novém Světě v Praze a Demonstrace Jednoho (obě roku 1964).\n\nV roce 1965 byl přijat do Svazu československých výtvarných umělců. V témže roce Jindřich Chalupecký upozornil na Knížákovy aktivity členy hnutí Fluxus a zprostředkoval kontakt s jeho zakládajícím členem Georgem Maciunasem, který ustanovil Milana Knížáka do pozice \"Director Fluxus East\". George Maciunas pozval Knížáka do Spojených států amerických, ale vízum je mu uděleno až roku 1968. Důležitou událostí, a to nejenom pro \"beatnickou\" komunitu, byl fakt, že do Československa v roce 1965 zavítal Allen Ginsberg. KSČ po dlouhé době svolila uspořádat oficiální studentský majáles. Ten se však stal nepřímou manifestací protivládních stanovisek. Vyvrcholením se stala volba Krále majálesu, jímž se stal Allen Ginsberg, viz jeho báseň Král majáles. Milan Knížák stál mimo underground i další nezávislé iniciativy, ale vliv jeho Aktualu i jeho stejnojmenné hudební skupiny na utváření životních a uměleckých postojů \"vlasaté\" komunity byl značný a Knížák byl nazýván \"Králem mániček\". Místem, kde se máničky scházívaly, byl prostor v horní části Václavského náměstí, jakýsi český Hyde park.\n\nV roce 1968 na pozvání George Maciunase již z roku 1965, odletěl Milan Knížák do New Yorku (dříve nedostal pas), kde se účastnil akcí skupiny Fluxus a byl ustanoven \"director of Fluxus East\". Ve městě New Brunswick realizoval svůj \"Lying Ceremony\" a v New Yorku \"The Difficult Ceremony\", ale jeho akce jsou pro americké publikum příliš náročné. George Maciunas připravil publikaci \"Knížák’s collected works\" v edici Fluxus. V roce 2011 proběhla v New Yorku v rámci festivalu Performa 11 přiipomínka Knížákova působení v USA s názvem \"The Ginger Island Project\", která pojednává o snaze hnutí Fluxus o vytvoření fluxus kolonie na ostrově v Karibiku. Expedice na ostrov se účastnil: Milan Knizák, Yoshi Wada, herec Robert De Niro (až na ostrov nedorazil, ale vytvořil, dosud nezveřejněný, filmový materiál), George Maciunas, Maciunasův pomocník Igor Damian (někdy je uváděn jako Igor Danien, opustil ČSSR na pas Serge Oldenberga). Mezi pozvané patřil i Robert Wittman.\n\nV roce 1970 se Knížák vrátil do Československa. Po návratu se v roce 1975 oženil s Marií Saudkovou, neměl možnost oficiálně pracovat, částečně ho proto živila manželka. Přivydělával si v různých profesích, prodejem obrazů (vlastních) a restaurováním loutek. V roce 1979 pobýval v Německu na stipendijním pobytu v programu DAAD. Výjezd mu byl povolen, podle jeho slov z livechatu, podobně jako jiným disidentům, kupř. Pavlu Kohoutovi či Jaroslavu Kořánovi. V roce 1983 přednáší na Hochschule für Bildende Kunst v Hamburku. V osmdesátých letech se věnoval hudebním a architektonickým experimentům, designu šperků a nábytku. Roku 1982 obdržel cenu za pomalování berlínské zdi.\n\nV letech 2001–2003 byl členem Rady České televize. Od června 2008 byl Milan Knížák také jedním z moderátorů pořadu \"18 minut\" na české komerční zpravodajské televizi Z1.\n\nMilan Knížák se věnuje sbírání, opravě a dokumentaci loutek. Jeho sbírka je umístěna na zámku v Děčíně. V roce 2006 vydal dvoudílnou loutkářskou encyklopedii se zaměřením na scénografii a výtvarné pojetí loutkového divadla s názvem: \"Encyklopedie výtvarníků loutkového divadla v českých zemích a na Slovensku od vystopovatelné minulosti do roku 1950\", která je výsledkem, jak uvedl v předmluvě, jeho třicetileté práce. Obsáhlá encyklopedie má 2850 fotografií a 1600 hesel. Odbornou kritikou byla pranýřována především metodologie publikace a množství věcných chyb, také jakési \"renesanční\" pojetí publikace, dnes na takové encyklopedii pracuje především celý tým odborníků. Nepopiratelnou hodnotu má ale její obrazová část.\n\nV roce 1967 založil Milan Knížák rockovou skupinu Aktual, někdy se uvádí, že byl do hudební skupiny Akutal přizván- v sestavě spolu s ním byli kytaristé Pavel Tichý a Ivan Čori. Poprvé vystoupila jejich kapela Aktual v březnu v rámci oslav Mezinárodního dne žen ve Velké Hleďsebi. Jejich vystoupení s písněmi typu Miluju tebe a Lenina se však neshledalo s velkým pochopením a skončilo po odehrání třetí skladby. Pak se Aktualu podařilo proniknout před publikum ještě dvakrát, i tyto koncerty však končily skandálem. Některé jejích písně (např. Atentát na kulturu) byly později mylně připsány skupině The Plastic People of the Universe. Aktual i stejnojmenná hudební skupina měly vliv na formování životních postojů a uměleckých projevů nekonformní mládeže. Hudební vliv na kapely The Plastic People of the Universe a DG 307 byl nepopiratelný. První vzkříšení 1970: Po návratu z USA v roce 1970 obnovuje Milan Knížák Aktual, je více experimentální, inspiruje se i dechovkou. Nejslavnější koncert obnoveného Aktualu proběhl ve smíchovském Music F Clubu na jaře 1971. Publikum nebylo příliš nadšené také vedení klubu se tvářilo velmi kysele, když skupina počala vrtačkou destruovat pódium a Knížák seká dřevo a háže polínka do publika. Naposled Aktual veřejně hrál roku 1972 ve Slovanském domě v Mariánských Lázních. Druhé vzkříšení 2005: vydání CD s názvem Děti bolševismu v roce 2005 Kdy se Milan Knížák obklopil hudebníky z obou stran \"normalizační barikády\" a natočil s nimi album nezachovaných nahrávek kapely Aktual. Tvoří ji jednak dřívější Knížákovy přátelé z undergroundové kapely Umělá hmota II (Otakar \"Alfréd\" Michl a Jan \"Dlouhán\" Kučera), věhlasný rockový bubeník-cestovatel Jaroslav \"Erno\" Šedivý, ale i Zdeněk Rytíř Vašek Vašák, s kterými však již Knížák spolupracoval na svých písničkových sólových albech z první poloviny 90. let. Naopak z původní sestavy Aktualu z přelomu 60. a 70.let zde kromě Knížáka nenajdeme již nikoho. Křtu klubu vagon se zúčastnil i prezident Václav Klaus, jako kmotr, který si několik písniček zanotoval. Na cd nechybi zvuky sbíječky, motorky či buldozeru.\n\nV roce 1963 začal Milan Knížák jako jeden z prvních experimentovat s gramofonovými deskami (tzv. \"destruovaná hudba)\". Na jediném gramofonu přehrával nejrůzněji preparované a poničené desky a dával tak vzniknout hudbě, v níž stejnou roli hrál obsah použitých nahrávek i povrch nosičů. Důvěrně známé fragmenty skladeb byly nečekaně přerušovány, skřípotem, šumem či přeskakováním jehel. Vzhledem k tomu, že „hudba vznikající přehráváním destruovaných gramofonových desek nemůže být (nebo jen velmi obtížně) přepsána do not nebo jiného jazyka, je možno desky samotné považovat zároveň i za notace,“ píše v dnes již kanonickém textu \"Destruovaná hudba\". V bookletu CD \"Broken Tracks\" dodává: „Destruovanou hudbu jsem začal vymýšlet v roce 1964 a jsem jedním ze světových protagonistů tohoto druhu hudby. Prvně byla použita v II. Manifestaci Aktualního umění v roce 1965. Později se dostala do obecnějšího povědomí pod názvem \"Broken Music\", což je název mého LP, které vyšlo v sedmdesátých letech v Itálii.“ Skladba \"Broken Music\" byla zařazena do vybrané společnosti mezi 1000 nejdůležitějších skladeb 20. století, z českých autorů spolu s Janáčkem, Martinů a Novákem.\n\nHravá, monumentální i nervydrásající \"Broken Music\" – Milan Knížák totiž neestetizuje a nerozmělňuje ostrý zvuk destruovaných desek žádnými efekty – je v současné době považována za jednu z prvních, ne-li vůbec první vlaštovku žánru \"turntablismu\", kreativního hraní na gramofony, které se v podobě DJingu prosadilo na poli taneční pop music a hip-hopu a v mnoha dalších, zajímavějších podobách na poli alternativní hudby. Přední světoví hráči na gramofon, jako je Christian Marclay, Philip Jeck, Dieb13 či erikM mají v Milanu Knížákovi předchůdce i vzor. S \"destruovanou hudbou\" Milan Knížák sporadicky koncertuje do dnešních dnů, kromě gramofonů si na pódium ale brává i klávesy a kazetové magnetofony s nahrávkami svých kompozic jiného druhu. Koncepce destruované hudby byla později rozšířena: z desek se díky podnětu galeristy Gina Di Maggia stala samostatně existující výtvarná díla a Milan Knížák kromě elpíček destruoval a kolážoval i tištěné partitury.\nMilan Knížák byl během totalitního režimu v Československu zhruba 300krát zadržen policií, vězněn, kupř. za napadení policisty ve Vídni, za poškozování zájmů ČSSR v zahraničí, za nezabránění v emigraci atd. Od roku 1966 byl evidován jako nepřítel státu.\n\nV roce 1972 napsal telegram generálnímu tajemníkovi KSČ Husákovi, v němž ho vyzýval, aby se mu omluvil za tvrzení, že si vydělává malováním pornografie. Dále na sebe upozornil při soudním sporu se skupinou The Plastic People of the Universe za protistátní činnost, když prokuratura předložila text písně Plastic People, převzatý od skupiny Aktual, jako jeden z důkazů žaloby. Tehdejší žalobce napadnul formulaci v textu písně \"Atentát na kulturu\". která připomínala útok na \"Spisy\":\n\nMilan Knížák se k autorství textu písemně sám přihlásil. Byl uvězněn a petici za jeho propuštění podepsal (mimo řadu významných osobností) kupř. básník Jaroslav Seifert. Sám Milan Knížák o kapele Plastic People mluví jako o kavárenské skupině.\n\nV říjnu 2007 protestoval proti stavbě nové budovy Národní knihovny dle návrhu Jana Kaplického.\n\nV roce 1998 neúspěšně kandidoval do senátu v Berounském obvodu za ODS (30,5 % a 37,8 % hlasů v 1. a 2. kole). Ve volbách do Evropského parlamentu v roce 2004 oznámil záměr kandidovat za Národní koalici (koalice Národní strany a České strany národní sociální), ale nakonec z kandidátky odstoupil.\n\nNa začátku devadesátých let organizoval demonstraci za záchranu kubistického činžovního domu od Josefa Chochola v Neklanově ulici č. p. 98 pod Vyšehradem. Se studenty se zúčastnil demonstrace proti nevkusným sochám v Praze. Upozornil na sebe také kontroverzními názory na romskou otázku: „Jiří Čunek byl k Romům příliš vstřícný, já bych jim náhradní byty nenabídl“.\n\nV letech 1990–1997 působil jako rektor Akademie výtvarných umění v Praze, kde byl až do roku 2015 vedoucím pedagogem v Ateliéru intermediální tvorby. Za jeho rektorského působení založila Akademie doktorandské studium. V roce 1998 byla dokončena rozsáhlá rekonstrukce secesní budovy Akademie, kterou započal. V letech 1990 až 2015 vedl na AVU Ateliér intermediální tvorby 1. Vychoval řadu významných umělců např. Kryštof Kintera, Milena Dopitová, Milan Mikuláštík, Tomáš Hlavina, Milan Perič, Jakub Špaňhel, Alena Kupčíková, Filip Turek a další.\n\nRoku 1999 jmenoval ministr kultury Pavel Dostál Milana Knížáka generálním ředitelem Národní galerie v Praze, kde nahradil Martina Zlatohlávka. Na začátku vyřešil vysoké a dlouho odkládané restituční nároky: kupř. Waldesovy rodiny na sbírku Jindřicha Waldese, změnil systém řízení a financí, zachoval pouze dva účty jeden v české a druhý v cizí měně a celkově ji oddlužil. To vše uveřejnila České televize (30. dubna 2008) a přednesl sám Milan Knížák při tiskové konferenci NG (6. 5. 2008). Jiří Fajt, někdejší ředitel oddělení starých sbírek, však předchozí hospodaření generálního ředitele Martina Zlatohlávka hájí jako méně autoritativní a kritiku současného Knížákova vedení nepřijímá a označuje ji za dezinformaci. Knížákovo působení označil za \"Knížákovu normalizaci\".\n\nMilan Knížák se dále vrhl i do systému výstavních expozic ve Veletržním paláci. Ty upravil podle osobností, tedy podle autorů, s menším důrazem na směry, školy a proudy; předchozí expozice vytvářela souvislosti zcela nové tím, že kombinovala díla od různých autorů a skládala je v prázdných bílých kójích či dlouhých chodbách do nových celků. Např.: Obrazy Jana Zrzavého byly k vidění na třech různých místech: První místo na protilehlé stěně v kóji Františka Kupky, Zrzavého drobné portréty se zde vynořovaly v závěru Kupkovy aleje sfing. Po této mystické konkluzi jej dále čekalo kubistické sousedství vedle Josefa Čapka a třetí sousedskou katarzí byla stěna sdílená s Josefem Váchalem. Vše v dlouhé klinické expozici, místy ozvláštněné živými květinami. Kritik Ladislav Kesner ml. tuto expozici nazval ztělesněním i parodií moderny: \"Expozice ve VP se jeví být jak ztělesněním, tak parodií modernistické instalace.\"\n\nMK do expozice zapojil také produkci, která je podle kritiky sice efektní ale spadá spíše do oblasti českého uměleckoprůmyslového muzea: jako např. z oblasti fotografie – akty Františka Drtikola, dobový experimentální film: část scén z filmu Extase od Gustava Machatého, reklamní snímky od Alexandera Hackenschmieda, známého pod jménem Hammid, a dobový design průmyslový: Tatru Hanse Ledwinky a grafický design: Ladislav Sutnar. Lehce kontroverzní projevy socialistického umění: budovatelské plakáty a portrét Julia Fučíka od Maxe Švabinského. Expozici doplnil znovuvytvořením kinetických a světelných modelů pozapomenutého Zdeňka Pešánka a fotografií obchodního domu Baťa s Pešánkovou světelnou reklamou. Národ bohužel stále musí čekat na vzkříšení ztraceného Pešánkova barevného klavíru. Dále zařadil díla tzv. outsiderů; o tomto zařazení tvrdí: \"zařazení tzv. outsiderů, tzn. lidí, jejichž práce se v instalacích a dokonce i ve sbírkách Národní galerie v Praze doposud neobjevila. Jde např. o Pavla Brázdu, Zdeňka Macka, Vladimíra Modrého a Karla Šlengra. Tito autoři se z nejrůznějších důvodů pohybovali na okrajích umělecké scény. Teoretici si jejich práce nevšímali, nebo jen velmi okrajově\".\n\nZ expozice Milan Knížák vyřadil obraz ukřižování Václava Chada, který po své smrti ve dvaadvaceti letech zanechal své dílo na absolutním začátku – mimo několika Goyových parafrází či volných skic podle obrazů Gogha vlastně pouze jeden větší dokončený obraz a k němu dvě skici podle Rubensova plátna. Většinu času Václav Chad patrně trávil odbojovou prací. Toto vyřazení odborná kritika zcela pominula.\n\nV květnu 2011 byl z čela Národní galerie odvolán. V čele NG ho nahradil Vladimír Rösel.\n\nSamo o sobě je podle Milana Knížáka posláním Národní galerie být muzeem, nikoliv Kunsthalle. Odborná kritika instalaci ve Veletržním paláci označila za needukativní, matoucí, příliš lokální, českou. Podle ní budou mít problém hlavně zahraniční návštěvníci, kteří nejsou na české umění zvyklí, nevědí, kam si díla zařadit, a ocitají se tak v neznámém terénu; cit: \"Když do Veletržního paláce přijde někdo ze zahraničí, tak je udiven, protože českému umění z velké části vůbec nerozumí, vidí tam sice spoustu děl, ale ztrácí orientaci.\" Sám Milan Knížák tvrdí, že expozice má v zahraničí úspěch, což nikoho z kritiků a ani z novinářů nezajímá a galerií předkládané materiály vůbec nechtějí číst.\n\nO poslání Národní Galerie uvažuje kurátor na volné noze Zdeněk Felix jako o místě edukace mladých lidí, studentů, sběratelů, lokálních politiků i ministrů, celou tuto elitu ale čeká jen domácí umění a z něj se odvíjející čechocentrismus.\n\nMilan Knížák založil roku 2003 po zahraničním vzoru novou tradici \"Pražské biennale\", mezinárodní přehlídku současného umění v Praze. Při organizaci prvního ročníku v roce 2003 však došlo k neshodám se spoluorganizátory: Giancarlem Politim z uměleckého časopisu Flash Art a Helenou Kontovou. Důsledkem tohoto schizmatu byla následující dvě Pražská biennale v roce 2005 – jedno v Národní galerii a druhé více provizorní, pořádané Flash-artem v bývalé hale ČKD v Karlíně – zahájené o měsíc dříve. Malíř Roman Franta ironický paradox situace ve svém díle vyjádřil trefně jako: Prague Abnormale 2005. Milan Knížák poté změnil biennale na triennale – International Triennale of Contemporary Art Prague.\n\nProtesty a kritika se proti Milanu Knížákovi v čele jedné z největších státních sbírkových institucí opakovaně ozývaly z úst některých odborníků a umělců:\n\nV roce 2000 odchází z Národní galerie Katarína Rusnáková. Milan Knížák k jejímu odvolání ve spisu \"VÝROČNÍ ZPRÁVA Národní galerie v Praze ZA ROK 2000\" uvádí: \"Během práce na prezentacích ve Veletržním paláci došlo k řadě nedorozumění s tehdejší ředitelkou Sbírky moderního a současného umění Katarínou Rusnákovou. Nezbývá mi než přiznat, že výběr této vedoucí pracovnice byl nešťastný. Chtěl a potřeboval jsem někoho z oblasti mimo Národní galerii a věřil jsem, že Katarína Rusnáková bude schopna náročnou úlohu ředitelky nesmírně zanedbané sbírky splnit. Bohužel, nestalo se tak. Práce se sbírkovými předměty, pečování o ně a vědecká práce směřující dovnitř galerie, jí byly cizí. Měla, jako asi všichni dosavadní ředitelé, touhu změnit moderní sbírku v jakousi \"Kunsthalle\", kde se především pořádají krátkodobé výstavy. Navíc akcentovala své osobní záliby a dokonce preferovala některé autory, což mělo za následek i určité zneužití pravomocí v ekonomické oblasti. To bylo hlavním impulsem k jejímu odchodu.\"\n\nKatarina Rusnaková po svém příchodu v jednom z prvních rozhovorů sama uvedla: \"Každá instituce je nástrojem násilí a moci, takže si musím dát pozor, abych nebyla sebestředná.\" Milan Knížák kritizoval také její výstavu \"Lidická sbírka\" ve Veletržním paláci.\n\nV lednu 2000 vyvrcholil spor mezi Národní galerií a Společností Franze Kafky, resp. její obchodní společností \"Centrum Franze Kafky\", kterou zastupovala Marta Železná. Spor vznikl kvůli platnosti smlouvy o symbolickém pronájmu prostoru v paláci Kinských. Ten měla Společnost Franze Kafky v užívání za symbolický roční nájem, podle Milana Knížáka kolem 16 000 Kč ročně. Milan Knížák v neprůstřelné vestě spolu s kustody a za asistence policie obsadil \"Knihkupectví Franze Kafky\" jak zněl oficiální název obchodu, který sídlil v paláci Kinských. Obchodní společnost \"Centrum Franze Kafky\" jej pronajímala již ne za symbolický, ale za tržní nájem kolem 50 tisíc měsíčně jednomu pražskému knihkupci. Milan Knížák uvedl na BBC: \"... počítejte ten rozdíl. Je to nebetyčný rozdíl. Jedná se asi o milion dolarů.\" Ve sporu figuroval i Vladimír Železný, známý v té době svou sbírkou výtvarného umění. Milan Knížák jeho nabídku na vyřešení sporu nechtěl komentovat. \"Knihkupectví Franze Kafky\" bylo po třech měsících, v dubnu 2000, obnoveno pod pozměněným názvem \"Kafkovo knihkupectví\". Tento název si nechala Národní galerie zaregistrovat. Pamětní deska, kterou ministr Pavel Dostál slavnostně odhalil na \"Kafkově knihkupectví\" nese nápis:\n\nV letech 2000 a 2001 Milan Knížák získal pro Národní galerii řadu různých darů: Platzerovu plastiku sv. Jana Nepomuckého a především unikátní sbírku 1250 anatolských koberců a 156 předmětů asijské provenience; vše daroval německý sběratel Rainer Kreissl. V roce 2001 Národní galerie dostala darem též od pana R. Kreissla čtyři plátna, jejichž autorem je údajně ruský abstraktní malíř Alexandr Rodčenko. Díla bez dokumentace vystavila Národní galerie v lednu roku 2000. Po expertize se prokázalo, že se jedná o bezcenná poválečná falza, která se ale v dílech ruské moderny vyskytují celkem často.\n\nMilan Knížák zakoupil do Národní galerie dílo kdysi kontroverzního německého umělce-revolucionáře, Josepha Beuyse, dnes již čítankového klasika. Instalace nese název \"Auto\" a stála 15 milionů korun. Nákup byl často kritizován v médiích jako předražený, lišila se jen míra předražení: od trojnásobného po desetinásobné. O tomto uměleckém díle se často i v seriozním tisku či veřejnoprávní televizi mluvilo jako o \"\"třech kovových obručích s názvem Auto\"\" za 500 000 euro. (Podobně absurdní by bylo kupř. tvrdit o Picassově obraze \"Musketeer\", že je to olejovou barvou skromně potřená nevelká lněná látka s názvem \"Mušketýr\" za 11,5 milionů dolarů.) Po anonymním udání na předraženost díla se o nákup začala zajímat také policie. Ministerstvo kultury muselo dokonce vydat zvláštní stanovisko zpracované na základě dotazů ze sdělovacích prostředků o postupu nákupu děl Národní galerií.\n\nRok 2000, Cena Jindřicha Chalupeckého. Po sporu mezi Milanem Knížákem a Davidem Černým o umístění Černého soch ve Veletržním paláci došlo k vyvedení laureáta ceny Davida Černého ochrankou na ulici. Václav Havel byl nucen cenu předat na chodníku před palácem, dnes galerii mamutích soch, jelikož David Černý odmítl do galerie vstoupit, dokud bude v jejím čele Milan Knížák. Václav Havel dále pronesl podobenství o Mohamedovi a hoře.\n\nRok 2002, spor dědiců autorských práv k dílu Josefa Lady s umělcem Tomášem Vaňkem a jeho obrazy. Milan Knížák nechal Vaňkovy obrazy na stěnách zakrýt plachtou, dokud se spor nevyřeší.\n\nRok 2006, teoretička Noemi Smolíková razantně vystupuje proti vedení galerie v kauze nezapůjčení obrazu Františka Kupky \"Fuga\" do Francie. Tvrdí, že Kupkův obraz nebyl zapůjčen na výstavu o vzniku abstrakce v Centre Pompidou, kde měl být dokonce stěžejním dílem a umístěn na obálce katalogu; cit.: \"Připomenu jenom odmítnutí zápůjčky Kupkových obrazů pařížskému Centre Pompidou, které chtělo ve své výstavě o vzniku abstrakce Kupkovi přidělit stěžejní roli. Kupkův obraz Fuga měl dokonce být zobrazen na obalu katalogu. Nebyl, díky Knížákově zcela nepochopitelné zarputilosti\".\n\nStanislav Kolíbal o situaci s dílem Františka Kupky hovoří zcela jinak: \"Nešlo o nějakou Fugu, nýbrž o Dvoubarevnou fugu čili Amorfu, jak se nejčastěji nazývá. Muzeum, které o její zapůjčení požádalo, nebylo žádné pařížské Centre Pompidou, nýbrž Musée d’Orsay – konkrétně jeho ředitel Serge Lemoine. Znal jsem ho dobře již v době, kdy byl ředitelem Muzea v Grenoblu... Národní galerie nabídla panu Lemoinovi náhradou jiný Kupkův velmi důležitý obraz z roku 1909\" (Klávesy piana – Jezero).\n\nZapůjčování: o zapůjčování děl ze sbírek Stanislav Kolíbal dále uvedl: \"Právě v těchto dnech visí jiný Kupkův obraz (Stroje – půjčený z instalace!) v Palazzo Ducale v Janově, stejně jako Celník Rousseau: Já, portrét – krajina v pařížském Grand Palais.\" Milan Knížák svou politiku zapůjčování děl vysvětluje takto: \"Také jsem zavedl přísný režim půjčování děl. Za komunistů, aby vůbec měla Národní galerie nějaký kontakt se světem, se z ní udělala výpůjčovna. My ale chceme, aby lidé jezdili do naší Národní galerie, a ne abychom ty nejlepší věci posílali ven.\"\n\nV roce 2004 se skupina Rafani při návštěvě Veletržního paláce společně a veřejně vykálela na zem v expozici českého a slovenského umění šedesátých let na protest proti způsobu vedení Národní galerie a svou akci označili za performanci. Milan Knížák o nich mluví stylem: \"Rafani jsou největší konvencí pod sluncem. Ti jsou tak opatrní...\"\n\nRok 2007. Cena 333 je udělována Národní galerií mladým výtvarníkům. Podporuje ji nadace ČEZ. Cenu získala skupina Ztohoven. Knížák ocenil jejich riskantní zásah do vysílání České televize, někdy nesprávně označovaný za hacking, při kterém nelegálně vnikli do soukromého objektu českých radiokomunikací, vyšplhali na jeden z vysílačů a přes instalovanou kameru vstoupil do živého vysílání jejich atomový výbuch.\n\nNesouhlas s Knížákovými názory a činy vyjádřila skupina Guma guar, která uspořádala výstavu v galerii Vernon s názvem Milan Knížák: Podivný Kelt. Milan Knížák označil celou skupinu Guma guar a jejího hlavního představitele Milana Mikuláštíka, svého bývalého žáka, za snad ještě horší případ, než jsou Rafani, cit.: \"Dělají všechno pro to, aby byli vidět. To nemá se mnou nic společného, \" říká, \"tam jde o NĚ. A já jsem k tomu zviditelňování vhodný. Například teď propůjčili svůj prostor na Staroměstské radnici Komunistickému svazu mládeže, bohužel si neuvědomují, že je tím legitimizují. Pro mě je to plytká skupina, které jde jenom a výhradně o sebe, o svou slávu...\" Milan Knížák podal na tuto akci trestní oznámení.\n\nV roce 2008 opět začaly sílit hlasy, které si přejí Knížákovo odvolání z funkce ředitele NG a vypsání nového mezinárodního konkurzu na tento post. Hlavní představitelem tohoto požadavku byla iniciativa s názvem Čas na změnu v čele s výtvarníkem Jiřím Davidem. O Jiřím Davidovi se Milan Knížák vyjádřil velmi stručně a s jistým náznakem omluvy – ať se na mě nikdo nezlobí – jej popsal jako psychicky narušenou osobnost s velkým vnitřním mindrákem. V březnu 2009 ministr kultury Václav Jehlička oznámil, že hodlá odvolat všechny ředitele, kteří jsou v čele příspěvkových organizací ministerstva déle než šest let a vyhlásit konkurz na jejich místa. To se týká i Milana Knížáka, který je v čele Národní galerie devátým rokem: \"Není v tom nic osobního,\" potvrdil v rozhovoru pro tisk.\n\nBěhem roku 2011 vznikl mezi Milanem Knížákem a Davidem Černým další konflikt poté, co Černý Knížáka v lednovém dokumentu České televize \"Cena Jindřicha Chalupeckého\" počastoval výrokem \"kriploidní čurák\". Knížák následně podal na Černého i Českou televizi trestní oznámení. Podle Knížáka ho tím chtěl Černý úmyslně znevážit, a zasáhl tak do jeho práva na čest a důstojnost.\n\nV roce 2012 Národní galerie přesunula monumentální sochy umístěné před budovou Veletržního Paláce z důvodu objemného zábradlí, které limitovalo pohyb návštěvníků. Zábradlí zde bylo umístěno kvůli slepcům, jak praví vyhláška 398/2009 Sb. Milan Knížák se stěhováním svých děl nesouhlasil.\n\n\n\n\n\n\n"}
{"id": "85915", "url": "https://cs.wikipedia.org/wiki?curid=85915", "title": "Antonín Střížek", "text": "Antonín Střížek\n\nAntonín Střížek (* 22. května 1959, Rumburk) je současný český malíř a fotograf.\n\nDětství prožil v Ostravě-Porubě. Středoškolské studium na střední uměleckoprůmyslové škole v Praze. Věnuje se cestování: Čína, Mexiko, Jižní Amerika, Španělsko, Itálie, Japonsko…\nV roce 2002 zpracoval realizaci opony Státní opery v Praze. Jeho tvorba se řadí do období postmoderny.\n\n"}
{"id": "85917", "url": "https://cs.wikipedia.org/wiki?curid=85917", "title": "Jan Vlček (1940)", "text": "Jan Vlček (1940)\n\nJan Vlček (* 13. května 1940, Slavíkovice) je český akademický malíř.\n\nVystudoval Akademii výtvarných umění v Praze v ateliéru figurální a monumentální malby prof. Karla Součka. Ke své tvorbě využívá hlavně techniku olejomalby, kresby a litografie. Vytvořil např. soubory olejomaleb z pobytů ve Vietnamu a na Korsice. V roce 1997 byl oceněn Cenou Franze Kafky za celoživotní malířské dílo.\n\n"}
{"id": "85918", "url": "https://cs.wikipedia.org/wiki?curid=85918", "title": "Stanislav Kovář (malíř)", "text": "Stanislav Kovář (malíř)\n\nStanislav Kovář (6. prosince 1931 Lčovice – 11. ledna 2017 Klášter Hradiště nad Jizerou) byl český malíř, grafik, designér, sklářský a textilní výtvarník.\n\nStanislav Kovář se narodil 6. prosince 1931 ve vesničce Lčovice ležící v malebném předhůří Šumavy. Zde vznikaly první drobné kresby. \n\nPřesto, že byl vyučen obchodním příručím, využil možnosti po válce se přihlásit k přijímacím zkouškám na vysokou školu i bez maturity. A tak poprvé opustil svůj rodný kraj a vydal se do Prahy k talentové zkoušce na Vysokou školu uměleckoprůmyslovou. Byl přijat s podmínkou složení maturity na dvouleté přípravce v Liberci. Po dvou letech se vrátil na VŠUP, kde si jej vybral za svého žáka pro mimořádnou schopnost barevného cítění akad. malíř Alois Fišárek, který vedl ateliér monumentální malby a textilního umění. Po úspěšném absolvování studia obdržel titul akademický malíř.\n\nZnovu se vrátil do Liberce, zde se oženil a působil jako pedagog a výtvarník.\nKoncem 60. let se trvale usadil v Mladé Boleslavi, pracoval krátce jako aranžér podniku Potraviny a pedagog učiliště. Od roku 1966 se již plně věnoval předávání zkušeností budoucí výtvarné generaci nejprve jako pedagog, později jako vedoucí výtvarného oboru mladoboleslavské Lidové školy umění (později Základní umělecká škola) (1966-1991)\nV roce 1993 založil Stanislav Kovář se svou dcerou Soukromou základní školu výtvarných umění Na Karmeli (později Základní umělecká škola Karmel, v. o. s.).\n\nStanislav Kovář byl členem výtvarných sdružení a organizací:\n28. října 2009 byla akad. malíři Stanislavu Kovářovi udělena Cena statutárního města Mladá Boleslav za celoživotní práci a neobyčejný přínos městu. Jedná se prestižní ocenění města Mladá Boleslav, které se uděluje od roku 2006 každoročně jedné osobnosti, která svým životem a dílem přispěla k propagaci města, jeho zvelebení, rozvoji a zkvalitnění života občanů.\n\nPráce s textilem představuje zásadní součást umělcovy tvorby, Stanislav Kovář se nesoustředí na jednu oblast, ale řeší úkoly pomocí různých textilních technologií. Pro svoji schopnost experimentovat při práci s textilem stál na počátku 60. let ve Vratislavicích nad Nisou s dalšími kolegy u zrodu vynálezu nových technologických postupů při výrobě textilií. Tyto postupy vedoucí k novému pohledu na výtvarnost textilie, na její charakter a využití, odstartovaly vývoj technik známých pod názvy art protis, aradekor, araoptimix…\n\nOd poloviny 60. let se více zabýval batikou a autorským tiskem na bavlně. S pomocí jednoduchých dřevěných tiskátek vznikají až monumentální textilní panó, v nichž se snoubí české lidové umění a jeho tvořivé využití s hlubokou znalostí a dovedností získaných studiem (např. textilní panó pro interiér cukrárny v Mladé Boleslavi 1968). Tyto formy se objevují rovněž v návrzích na závěsy, šátky, ubrusy a látky. Řada z takto vzniklých děl, později zpracovaných v kombinaci se šablonovým tiskem, zdobí interiéry bytů. Lyričnost zpracování je umocněna náměty, které vychází z umělcova pohledu na svět, z jeho okouzlení krajinou českou i imaginární. Inspirace přírodou a oblíbené motivy ptáků, ryb, fantazijní rostliny, krystalické struktury a geometrická hravost už napořád zůstanou přítomny v celém umělcově díle. Ojediněle se Kovář věnoval gobelínu.\n\nV 70. letech se Kovář dál věnuje textilní tvorbě, od autorského tisku přechází více k textilnímu barevnému leptu a filmtisku, zpočátku ještě kombinovanému s ručním tiskem, tak jak je to patrné na textilním závěsu pro hlavní sál Domu kultury v Mladé Boleslavi (1972) nebo na textiliích pro restauraci Asia (1970). Tyto a mnohé další (šátky, dekorační textilie) vyžadovaly nutně spolupráci s technology ve výrobě (TIBA Josefův Důl, Slovenský fond výtvarných umění Bratislava).\n\nV 80. letech se Stanislav Kovář vrátil k technice flordecor. Spolupracoval se Státním výzkumným ústavem textilním v Liberci. Snaha o nová řešení vedla k nezvykle řešenému textilnímu stropu v sále kina Eden v Praze-Vršovicích, kde je zavěšeno 32 textilních pásů, znázorňujících jakési vlnění (1987) nebo k novému druhu textilních tapet pro opravené divadlo v Mladé Boleslavi (1989). Vznikla řada monumentálních tapisérií, zhotovených technikou vpichování, pro výtvarné dořešení interiéru např. pro foyer divadla v Mladé Boleslavi (1989), pro konferenční sál v holandském Enschede (1989) nebo pro jednací síň Magistrátu v Mladé Boleslavi (1991). Navrhuje a realizuje monumentální malbu na plátně pro Obřadní síň v Chotětově (arch. Jiří Štěrba). Kromě prací pro již určený architektonický prostor vytváří Kovář díla menších rozměrů. Náměty čerpá opět z přírody, jak napovídají jednotlivé názvy – Krajina ticha, Květiny a ptáci, V zahradě, Imaginární krajina, Okno, Na jezeře, Podzimní zahrádka, Ryby atd.\n\nNa druhé straně jako protipól vznikala díla, která jsou nyní charakterizována jako česká imaginace a nefigurativní tvorba 60. let. Jde o díla, v nichž prvek náhody je umělecky dál ztvárňován. Jako „umění v syrovém stavu“ je do směsi pojiva přimícháván písek a štěrk. Z původně přírodních plastik s až bublajícím obsahem a vulkanizující strukturou se Kovář dostával do poloh zcela odpovídajících atmosféře 60. let. Tak vznikají strukturálně velmi bohatá plastická díla s dramatickým obsahem, umocněna navíc svojí barevností, pohybující se převážně v černé s doplněním omezené barevné škály červené nebo bílé. Plastiky z kamenů, díla skládaná z dřevěných prvků, zápalkové reliéfy mají v sobě skrytou jednoduchou formu a hravost. Černobílé geometrické plastiky byly částečně reakcí na op-art. Tato barevná kombinace je příznačná pro grafické techniky. Kovář se čas od času věnoval technice linorytu, využívajíc jeho možností – výtvarné zkratky a plošného řešení.\n\nNa začátku studijních let měl Stanislav Kovář možnost zúčastnit se prací pro Světovou výstavu Expo v Bruselu 1958 (návrh vitráže pro československý kulturní stánek). Byla to velmi užitečná škola praxe na počátku jeho uměleckého vývoje. V 90. letech se těžiště Kovářovy monumentální tvorby přesouvá ke zcela odlišnému materiálu. Využívá sice svých zkušeností z realizace skleněné mozaiky pro Základní školu v Bělé pod Bezdězem (1976) a z malby na porcelán, jíž se příležitostně zabýval v 80. letech. Barevné sklo Stanislava Kováře plně okouzlilo, s vervou a s mladickou chutí se pouští do náročných realizací. Pro Základní školu Pastelka v Mladé Boleslavi navrhuje vitráže (realizace firmou G+V Bakov nad Jizerou). Ve spolupráci s uměleckým sklářem Vlastimilem Eichlerem vznikla okna (vitráže, sklomalba) pro Okresní muzeum v Náchodě jako dar I. a D. Tláskalových. Jeho přímá účast a umělecké zásahy při realizaci zcela měnila pojetí klasické vitráže směrem k moderně ztvárněné monumentální sklomalbě. Tvůrce návrhů vitráží pro baziliku na Svaté Hoře v Příbrami.\n\n„Výtvarník podle mého názoru musí vědět, co chce říci, ale aby dokázal to něco divákovi přesvědčivě předložit, musí být mistrem nejen po obsahové, ale i formální stránce. Proto jsem zprvu hodně kreslil – krajiny, portréty, ale i drobné detaily z přírody. Proto jsem hodně maloval – a maluji pořád. To vše je nezbytné i pro monumentální tvorbu.“ Tak charakterizoval svůj pohled na tvorbu akademický malíř Stanislav Kovář, který zůstal věrný po celý život. Vývoj Kovářovy krajinomalby směřuje od reálné šumavské krajiny (tempera, olej) přes vzduchem a vodou prosycené šťavnaté akvarely z cest do Bulharska, Německa, Holandska, Rakouska a Francie, „napsané krajiny“ z okolí Mladé Boleslavi (kvaš) až po ztvárnění krajiny a přírodních složek jako symbolu s geometrickými prvky z posledního období.\n\nPři realizacích v architektuře tvoří výtvarník jakousi pomyslnou trojici společně s architektem (architekti Řezáč, Štěrba, Pešek, aj.) a technologem ve výrobě (TIBA Josefův Důl, Výzkumný ústav Bratislava, Výzkumný ústav Liberec, GV-GLASS Bakov nad Jizerou, aj.)\n\n1.1/ Kachle pro „Cukrárnu u soudu“ s motivy historických automobilů (60. léta)\n\n\n1.2/ Monumentální tapiserie pro výtvarné řešení interiéru v Mladé Boleslavi\n\nTextilní panó „Mladá Boleslav“ na motivy textu písně Boleslav, Boleslav, překrásné město…. (1968)\n\n\n\n\nTextilní lept s čínskými motivy draků pro restauraci Asia v Mladé Boleslavi (1970)\n\n\nTextilní závěs pro Dům kultury v Mladé Boleslavi „1 000 let Mladé Boleslavi“ (1972)\n\n\n\n\nNástěnné tapiserie (art protis) pro divadlo v Mladé Boleslavi – schodišťové podesty (1989)\n\nTextilní obraz + státní znak pro jednací síň starosty města Mladá Boleslavi (90. léta)\n\n1.3/ Sklomalba – vitráž\n\nUmělecké ztvárnění proskleného vstupu na téma Život v přírodě (1994-1995)\n\n\n\n\nSkleněná mozaika ve vstupním prostoru budovy Základní školy v Bělé pod Bezdězem s názvem „V zemi míru“ (1976)\n\n\n\nTextilní závěsy „Otvírání studánek“ pro lovecký zámeček Podčejk (1978)\n\nNezvyklé řešení stropu „Vlnění“ v kině Eden – Praha 1 (1987)\n\n\nOpona pro hlavní sál Kulturního domu Praha Vršovice (1978)\n\n\nMalba pro interiér Obřadní síně v Chotětově\n\n\nVitráže tří oken na téma \"Metuje\", \"Kameny a ptáčci\" a \"Na prahu věčnosti\" a originální osvětlovací těleso v délce 5 metrů pro budovu Okresního muzea v Náchodě\n\n\n\n\nVitráž, sklomalba pro Dům pečovatelské služby v Mnichově Hradišti (1999)\n\n\n\n\n\ndále výstavy ve městech: Bělá pod Bezdězem, Kolín, Staré Hrady, Levice (Slovensko), Štětín (Polsko), Sofie (Bulharsko)\n\n\nKovářova pedagogická činnost je neodmyslitelně spjata s budovou bývalé bratrské školy Na Karmeli v Mladé Boleslavi. Zde přivedl k výtvarnému umění řadu žáků. V letech 1966 – 1991 působil v mladoboleslavské Lidové škole umění (později Základní umělecké škole). Od roku 1973 vedl výtvarný obor školy.\n\nV roce 1993 založil Stanislav Kovář se svou dcerou Mgr. Stanislavou Královou Soukromou základní školu výtvarných umění Na Karmeli (později Základní umělecká škola Karmel, v. o. s.). Zde vyučoval do roku 2012.\n\nZa svého pedagogického působení uspořádal Stanislav Kovář velké množství žákovských výstav. Mezi žáky Stanislava Kováře najdeme profesionální výtvarné umělce i milovníky umění.\n\n\n28. října 2009 byla akad. malíři Stanislavu Kovářovi udělena Cena statutárního města Mladá Boleslav za celoživotní práci a neobyčejný přínos městu. Jedná se prestižní ocenění města Mladá Boleslav, které se uděluje od roku 2006 každoročně jedné osobnosti, která svým životem a dílem přispěla k propagaci města, jeho zvelebení, rozvoji a zkvalitnění života občanů.\n\n"}
{"id": "85919", "url": "https://cs.wikipedia.org/wiki?curid=85919", "title": "Martin Mišík", "text": "Martin Mišík\n\nMartin Mišík (* 7. října 1975 Praha, známý pod přezdívkou Maťo) je český hudebník a výtvarník, syn zpěváka a písničkáře Vladimíra Mišíka a jeho ženy Kataríny.\n\nJeho otec natočil nahrávku improvizovaných písní (Maťo zpíval a Vladimír doprovázel na kytaru) nesoucí název \"Mišíkoviny\". Ta je volně k poslechu na Maťových stránkách. Kytaře se začal věnovat přibližně v 16 letech v různých malých kapelách a projektech jako byly například Rotating vegetables, Sleep walkers nebo Negative Face. V dívčí kapele Panika hrál společně se Štěpánem Smetáčkem a Lenkou Dusilovou. Poté hrál v kapele Alice In Jam - což byla revivalová kapela Alice In Chains a Pearl Jam. V letech 2001-2002 se stal čenem a kytaristou kapely Tata Bojs, se kterými natočil alba \"Biorytmy\" a \"Attention!\".\n\nZe spolupráce s písničkářem Václavem Havelkou aka Selfbrush vznikla dvě alba. V roce 2004 se stal členem australsko/české kapely Astrometro, se kterou natočil EP \"Touch\". V roce 2004 se stal členem doprovodné skupiny Anety Langerové, a společně natočili koncertní CD \"Koncert\" a DVD \"Spousta Andělů ...na cestě\". Členem kapely byl až do roku 2006.\n\nV roce 2009 se Maťo stal součástí hudebního projektu Negative Face, jehož hlavním aktérem je Maťův kamarád a vnuk herce Lubomíra Lipského, Matěj Lipský. S Negative Face společně vytvořili v roce 2009 Andělem oceněné (žánrová kategorie Hard and heavy) a hudební kritikou velice nadprůměrně hodnocené album \"The Garden of Wishes\".\n\nVystudoval \"Soukromou mistrovskou školu uměleckého designu\" v Praze, obor \"Hračka, loutka, maska\". Studoval společně s Honzou Homolou (skupina Wohnout).\n\nDíky svému hudebnímu zázemí začal vytvářet obaly hudebních alb. Nejdříve pro své přátele a později i pro české interprety a hudební skupiny. Postupně své působení rozšiřuje o grafický design, interaktivní on-line a webové prezentace, animaci, film a motion grafiku. Věnuje se převážně koncepční tvorbě (např. kompletní firemní vizuální identita atp.).\n\nV jeho práci se snoubí kreslířské nadání, schopnost práce s různými materiály, grafický a designérský cit, precizní, ale odlehčený způsob realizace, jemný humor se schopností vše velmi přirozeně skloubit do jednoho soudržného celku.\n\nOd roku 2013 spolupracuje s českým výrobcem kytarového vybavení Antonínem Salvou a jeho značkou Salvation Audio (Salvation Mods). Díky této spolupráci se setkal a začal spolupracovat na společných projektech umělci jako jsou např. Richard Fortus (Guns N' Roses), The Smashing Pumpkins, Accept a další.\n\nV roce 2015 se seznámil s americkým kytaristou Kirkem Hammettem (Metallica) a Davidem Karonem a pro jejich kytarovou značku KHDK začal vytvářet vizuální identitu.\n\n\nMaťo vytvořil obaly hudebních nosičů pro interprety a kapely jako jsou:\n\nŽlutý pes, Ondřej Hejma, Wohnout, Roe-deer, Kabát, Kurtizány z 25. avenue, Těžkej Pokondr, ŠkWor, UDG, Krucipüsk, Obří broskev, Testify, Negative Face, P.R.S.T., Luboš Malina, Selfbrush, Astrometro, Aneta Langerová, Alaverdi, Fake tapes, Vladimír Mišík & Etc..., Ascendancy, Wabi Daněk, Druhá tráva, Michal Prokop, Kabrňáci, The Colorblinds, Adam Mišík, Stroy, Hromosvod, \"Support Lesbiens\"...\n\n\n\nNano Energies, Alexim, Tanec 5 rytmů, LeeHooker custom instruments, Salvation Audio (Mods), KHDK, Samurai Shot, Warner Music, Vivala, Universal Music Group, Supraphon, Sony BMG, Smiloviský mlýn, ShineBean, Renault, Prima, Motorcity Mods, Playboy, Monitor, MG Caffe, Jugi Booking, Gekkon lešení, Felicius, Creative Gate, Championship Music, CSS Tloskov, Lidové noviny, Microsoft, Argo nakladatelství, EMI, Sitno Blues, Green Ways, John Deere\n\nNegative Face, Tanec 5 rytmů, The Colorblinds, Salvation Audio, Gingerhead\n\nKytary: Fender Telecaster '68, Ibanez Les Paul '76, Tokai Silver Star '82, PRS Mira, Squier Super-Sonic '84, Kourek akustická kytara, basa MusicMan StingRay\n\nSnímače: Lollar Pickups, MotorCity Piskups, Lindy Fralin, DiMarzio\n\nAparatury: Bad Cat Black Cat, Salvation Audio MTS preamp moduly, Randall RM4 a RM 20 (moded by Salvation Mods), VHT two ninety two power amp, HOT speaker box 2x12 (Celestion G12H-75 Creamback reproduktory)\n\nEfekty: ToneWheel Boost a Vivider (Salvation Audio), Xotic BB preamp, Wampler Tumnus, LeeHooker Fuzz Trip, G-lab GCS-4, Dunlop J. Hendrix wah pedal, Dunlop Mini x volume pedal, Ernie Ball volume pedal, Line 6 M9 (moded by JHV3), Wampler Ego Compressor, Smrcka Effects power suply, Electro Harmonix Freezer, MXR Smart Gate, KHDK No.1, KHDK Ghoul Screamer, KHDK Scuzz Box, TC Electronic Hall Of Fame a Flashback X4\n\nOstatní: kabely LeeHooker a Mogami, pedalboardy T-Rex a Warwick, trsátka Dunlop Ultex, struny Ernie Ball\n\n"}
{"id": "85921", "url": "https://cs.wikipedia.org/wiki?curid=85921", "title": "Jiří Fadrný", "text": "Jiří Fadrný\n\nJiří Fadrný (*1972 v Brně) je kytarista, zpěvák, skladatel a kapelník skupiny Svítání. Mimo jiné 7 let účinkoval v Českém filharmonickém sboru Brno a působil také ve sboru Masarykovy univerzity v Brně Gaudeamus. Je autorem většiny skladeb skupiny Svítání. Jeho vzdálený bratranec Addie Fadrny je zpěvák v kapele The Bohemian.\n\n"}
{"id": "85924", "url": "https://cs.wikipedia.org/wiki?curid=85924", "title": "Margita Titlová", "text": "Margita Titlová\n\nMargita Titlová-Ylovsky (* 16. června 1957 Praha) je česká akademická malířka.\n\nV mládí studovala na gymnáziu Na Pražačce, poté pokračovala ve studiu na Akademii výtvarných umění v Praze v ateliéru malby. Byla součástí generace mladých umělců 80. let 20. století. V té době patřila k tzv. akčním umělcům. Zabývala se volnou kresbou a malbou. Od malby časem přešla k prostorovým objektům a instalacím. Je pedagogem na Fakultě výtvarných umění Vysokého učení technického v Brně. Jako vedoucí ateliéru grafiky je v akademickém senátě a v radě studijního programu. \n\nJejí předci jsou maďarského původu. Jejím manželem je Vladimír Merta s nímž má dceru Fábinu. \n"}
{"id": "85925", "url": "https://cs.wikipedia.org/wiki?curid=85925", "title": "Emma Srncová", "text": "Emma Srncová\n\nEmma Srncová, rozená Macenauerová, (* 22. srpna 1942 Praha) je česká výtvarnice.\n\nVe čtrnácti letech nastoupila na gymnázium v Karlových Varech. Po roce se vrátila do Prahy, kde gymnázium dostudovala. Ve druhém ročníku začala navštěvovat kurz pro manekýny a už v šestnácti letech absolvovala svůj první zahraniční zájezd do Vídně. Po maturitě se živila jako fotomodelka nebo točila reklamy a jezdila na módní přehlídky. V roce 1960 nastoupila do Černého divadla Jiřího Srnce jako herečka a zde zůstala dvacet let. Malovat začala až v Černém divadle pod vlivem svých kolegů výtvarníků. Později spolupracovala na divadelních výpravách, dělala kulisy, malovala oponu a vytvořila celou výpravu k Modré pohádce v Bratislavě. Profesionálně začala malovat až po rozvodu s Jiřím Srncem v roce 1980. Nechala se zaregistrovat u Fondu výtvarných umělců v oboru hračka a loutka. Vystavovala už na mnoha místech světa, např. v SRN, Velké Británii, Španělsku, Monaku, Švýcarsku, Portugalsku. Má tři děti a v roce 1986 se provdala za Pavla Beránka.\n\n"}
{"id": "85929", "url": "https://cs.wikipedia.org/wiki?curid=85929", "title": "Gaius Iulius Hyginus", "text": "Gaius Iulius Hyginus\n\nGaius Iulius Hyginus (okolo 64 př. n. l. – pravděpodobně, nebo před 17) byl římský polyhistor a gramatik. \n\nG. I. Hyginus byl původně otrok císaře Augusta, který ho propustil z otroctví. Pravděpodobné byl žákem Alexandra, po svém propuštění se stal knihovníkem v nově založené palatinské knihovně. \n\nJeho dílo není známo, ale mnoho autorů píše o jeho dílech o gramatice, historii, zeměpise, rolnictví, atp. Z těchto odkazů lze usoudit, že Hyginus nebyl myslitel, ale spíše autor, který sbíral, třídil a vykládal tehdejší poznání.\n\nPod jeho jménem se zachovaly dvě učebnice mytologie (Fabulae a De astronomica), které velmi pravděpodobně pocházejí od stejného autora, ale pravděpodobně autorem není Hyginus. V těchto dílech se vyskytují gramatické a jiné omyly, kterých by se neměl Hyginus dopustit. Podle posledních výzkumů tato díla pocházejí ze 2. století.\n\n\"De astronomica\" (též Poeticon astronomicon) je spis o základech astronomie, který obsahuje popis souhvězdí a mýty, které se k nim vztahují.\n\nJeho jméno nese měsíční kráter Hyginus.\n"}
{"id": "85932", "url": "https://cs.wikipedia.org/wiki?curid=85932", "title": "Roman Herzog", "text": "Roman Herzog\n\nRoman Herzog (5. dubna 1934 Landshut, Bavorsko – 10. ledna 2017 Jena) byl sedmým spolkovým prezidentem Spolkové republiky Německo. Úřad zastával od 23. května 1994 do 30. června 1999.\n\nV Mnichově vystudoval práva a nastoupil na tamní univerzitu (tamtéž jmenován roku 1964 profesorem). Roku 1970 vstoupil do Křesťansko-demokratické unie CDU. V letech 1980 až 1983 zastával funkci ministra vnitra v Bádensku-Württembersku, v letech 1983 až 1987 byl místopředsedou Spolkového ústavního soudu.\n\nPůsobil jako poradce kancléře Helmuta Kohla. Po dobu 7 let (1987 až 1994) předsedal Spolkovému ústavnímu soudu. Jeho manželka Christiane Herzogová zemřela 19. června 2000. Herzog se znovu oženil s Alexandrou, svobodnou paní z Berlichingenu.\n\nRoku 1999 vedl první Konvent o budoucnosti Evropy.\n\nZemřel na začátku ledna roku 2017 ve věku 82 let.\n"}
{"id": "85934", "url": "https://cs.wikipedia.org/wiki?curid=85934", "title": "Černý dům", "text": "Černý dům\n\nČerný dům je renesanční nemovitá kulturní památka na severní, dolní straně Karlova náměstí v Třebíči; na horní straně náměstí je podobného rázu Malovaný dům.\n\nDo téměř dnešní podoby nechal Černý dům přestavět bohatý třebíčský měšťan Jan Rábl, mistr mydlářský. Ten dům zakoupil a roku 1637 nechal jeho stranu obrácenou do náměstí pokrýt figurálními sgrafity. Ty přetrvaly do svého zalíčení v roce 1862, které si objednal nový majitel domu. Tento stav přetrval až do roku 1927, kdy byla sgrafita odborně obnovena pod dohledem památkového úřadu. V nové době byl dům v majetku židovských obchodníků Frieda a Taussiga; tamnímu obchodu s textilem se proto dlouho říkalo „U Taussiků“.\n\nDům dlouhá léta sloužil též provozu hospody \"Černý dům\". Na tuto tradici navázala v 21. století restaurace \"V Černém domě\". Mimo ni jsou zde obchody s textilním zbožím, kancelářskými a školními potřebami, nábytkem, cestovní kancelář, šicí dílna a dalš.\n\nStěna domu směřující do náměstí je pokryta figurálními sgrafity. Postavy v horních výklencích představují tyto lidské ctnosti:\n\nVe zbylých třech výklencích jsou okna. Pod římsou prvního poschodí jsou arabesky. Pod nimi pak lovecké výjevy a římští císaři Vespasián a Titus a cválající jezdec s mečem. Další postavou je potácející se rytíř, který se opírá o kopí, vedle něho své místo zaujímají tři erby: říšský, waldštejnský a žerotínský. Zbylé dva velké obrazy nejsou jednoznačně vyloženy; poslední obraz napravo má znaky biblického motivu.\n\nDům míval dva vysoké kamenné štíty, taktéž zdobené obrazy: Šalamounovým rozsudkem a volba a zavržení krále Saula.\n\nNa domě je i portál tesaný z pískovce, nad nímž se nachází nápis \"POZIEHNEG HOSPODINE TOMUTO DOMU Y WSSECHNIEM W NIEM PRZEBYWAGYCZYM\" (současnou češtinou: \"Požehnej Hospodine tomuto domu i všem v něm žijícím\").\n\n"}
{"id": "85937", "url": "https://cs.wikipedia.org/wiki?curid=85937", "title": "Malevil", "text": "Malevil\n\nMalevil je post-apokalyptický román Roberta Merleho z roku 1972. V roce 1981 byl zfilmován režisérem Christianem de Chalongem.\n\nV románu je popisován svět, ve kterém lidstvu přinese zkázu pravděpodobně lithiová bomba (není zjištěno zvýšení radiace, pouze nárazově teploty). Děj se odehrává ve Francii. Hlavním hrdinou a vypravěčem příběhu je Emanuel Comte, vlastník hradu Malevil. Ve sklepení hradu se povede přežít hrstce lidí, neboť hrad má silné stěny a je chráněn skálou. Žhavý jazyk ohně tak sice rozpálí jejich úkryt na 70 °C, ale nespálí je na uhel tak, jak se to stalo ostatním obyvatelům vesnice. Přeživší se pak snaží žít v nových poměrech a zakládají společenství vystavěné na nových sociálních principech. Emanuel jako rozený vůdce se snaží řešit problémy, jež před komunitou vyvstávají, a to bez předsudků a co nejvhodněji k novým poměrům. Musí se ale často zříci zvyků a společenských norem, které byly ve světě před katastrofou běžné. Řeší například problém vlastnictví, dále zajištění bezkonfliktního žití skupiny, v níž žije málo žen v poměru k mužům (v protikladu k jinému románu Roberta Merleho \"Muži pod ochranou\") nebo zajištění přežití dobytka a vytvoření soběstačného hospodářství. Musí také čelit střetům s jinými přeživšími skupinami lidí, kteří se hradu chtějí zmocnit násilím. Na konci knihy podléhá hrdina banální chorobě (zánět slepého střeva) a vypravování po něm přebírá jeho nástupce, nový a mladý vůdce společenství Tomáš (jeho zápisky dokreslují Emanuelova vyprávění v průběhu celého románu).\n\nRomán ukazuje, že situace, jež přinese úplnou změnu světa, nutí lidi k tomu, aby ho vybudovali po všech stránkách a od základů znova. Zamýšlí se nad věcmi, které jsou v současné společnosti běžné, ale pod novým zorným úhlem se stávají nepotřebnými nebo dokonce nebezpečnými. Zamýšlí se nad morálkou, která je svým způsobem relativní a je z velké části produktem společnosti a ne vždy se přemýšlí o tom, jestli je dobrá a nezbytná.\n"}
{"id": "85939", "url": "https://cs.wikipedia.org/wiki?curid=85939", "title": "Blade Runner", "text": "Blade Runner\n\nBlade Runner (v české verzi též jako Ostré komando) je kultovní dystopický sci-fi film režiséra Ridleyho Scotta z roku 1982, natočený na námět knihy Philipa K. Dicka.\n\nPříběh, odehrávající se v Los Angeles v roce 2019, se točí kolem osamělého detektiva Ricka Deckarda (Harrison Ford), který dostane od svého bývalého velitele poručíka Bryanta úkol pátrat po replikantech – androidech, kteří pronikli na Zemi z pracovních kolonií na jiných planetách.\n\nSvé pátrání začíná návštěvou společnosti Tyrell, která replikanty vyrábí. Setká se s šéfem koncernu a s mladou ženou Rachael (Sean Young). Na ní provede zkušebně test, který má odhalit, zda je testovaná osoba replikant nebo člověk. Ke svému překvapení Deckard zjišťuje, že Rachael je pouze pokročilý model replikanta a nikoli živá žena.\n\nMalá skupina replikantů vedená Royem Battym (Rutger Hauer) se mezitím snaží odhalit způsob, jakým překonat základní omezení své existence – čtyřletý život. Snaží se proniknout do společnosti Tyrell, aby se mohli setkat přímo se svým tvůrcem, dr. Tyrellem.\n\nDeckard se replikantům dostává na stopu, ale zároveň se zamilovává do Rachael, což ještě mnohem víc komplikuje jeho vztah k replikantům. Ti se zdají být mnohdy více lidskými než sami lidé. Deckard pochybuje o tom, zda sám není replikantem (viz polemika níže).\n\nPříběh graduje, Roy Batty proniká k dr. Tyrellovi a zabije ho. Deckard odhalí místo, kde se schovávají poslední dva zbylí replikanti Pris a Roy. Pris umírá a Deckard s Royem svádí dlouhý souboj v rozpadajícím se starém domě. Nakonec zachrání Roy Deckardovi život, vede krátký monolog o pomíjivosti života a nakonec umírá. Deckard s Rachael společně utíkají.\nPředlohou pro film je kniha spisovatele Philipa K. Dicka \"\" Příběh knihy je ale (přirozeně) podrobnější a od filmu se v mnohém liší.\n\n\"Blade Runner\" je považován některými kritiky za jeden z nejlepších filmů svého žánru, jiní jej označili jako propadák. Exceluje svou výpravou, kamerou a svícením, způsobem snímání i použitou hudbou (a jejím skloubením s obrazovou stránkou filmu), nebo třeba i vypilovanými dialogy. Futuristické Los Angeles je komplexně vykreslené jako temné město, v kterém se mísí různé národnosti a kultury, v kterém prakticky neustále z temného nebe padá déšť. Odkazy k filmu noir, ať už právě výpravou nebo samotnou stavbou příběhu (osamělý detektiv, krásná žena), jsou velmi výrazné. Za konkrétní zdroje inspirace lze považovat třeba filmy \"Metropolis\" nebo \"Alphaville\".\n\nZa ústřední téma filmu lze považovat, co je podstatou lidskosti, o kterou zde bojují jak replikanti, tak samotný Deckard, který v průběhu filmu projde změnou svého vztahu k nim – od nahlížení na ně jako na věci (při prvním setkání s Rachael řekne „Replikanti jsou jako jiné stroje. Mohou být prospěšní nebo nebezpeční. Pokud jsou prospěšní, netýká se mě to.“) až po lásku k jednomu z nich. Co znamená být člověkem ve chvíli, kdy replikanti jsou (slovy dr. Tyrella) „lidštější než člověk sám“, to je osou filmu.\n\nJiž od prvního uvedení filmu do kin se mezi fanoušky rozhořela debata, zda je Rick Deckard replikant nebo člověk. Samotný režisér Ridley Scott se k tomuto tématu nevyjádřil 20 let až do roku 2002, kdy v interview prohlásil, že Deckard je replikant. Tomuto tvrzení oponují jak scenárista Hampton Fancher, tak představitel hlavní role Harrison Ford, kteří tvrdí, že Deckard je člověk. Mezi fanoušky převládá názor, že v původní verzi s happy-endem je Deckard pravděpodobně člověk, zatímco v Director’s Cut verzi z roku 1992 je replikant. Tato možnost je podpořena především snovou sekvencí s jednorožcem a scénou na konci filmu s origami jednorožce, které Gaff zanechal před Deckardovým bytem, jako by tím naznačoval, že Deckardovy vzpomínky a sny byly implantovány.\n\nExistuje asi šest různých verzí Blade Runnera, které byly od doby, kdy film vznikl, představeny veřejnosti.\n\nVerze z roku 1982 určená pro evropská a americká kina, která je výsledkem zásahů studia Warner Bros. Obsahuje jednak Deckardův vysvětlující voiceover a také happy end, ve kterém Deckard a Rachael odjíždí autem pryč z Los Angeles. Pro tento happy end byly použity nepoužité záběry z filmu Stanley Kubricka \"Osvícení\". Důvodem pro zásahy do filmu byly špatné výsledky testovacích projekcí, při kterých diváci filmu málo rozuměli. Ani Ridley Scott ani Harrison Ford s použitím voiceoveru nesouhlasili.\n\nV roce 1990 Warner Brothers krátce umožnili promítání dvou 70mm kopií pracovní verze filmu, které označili jako Director's Cut. Ridley Scott veřejně odmítl, že by se jednalo o režisérský sestřih, zejména s ohledem na to, že šlo o hrubý sestřih, který neobsahoval Vangelisovu hudbu. Warner Brothers se proto rozhodli uvést v roce 1992 režisérský sestřih, který vznikl pod Scottovým vedením.\n\nWarner Brothers najali filmového restaurátora Michaela Arick, který objevil pracovní verze Blade Runnera a který už konzultoval možné úpravy se Scottem. Začal tím, že strávil několik měsíců v Londýně s Lesem Healym, který dělal Scottovi asistenta střihu, a společně se pokusili sestavit seznam změn, které chtěl Scott ve filmu udělat. Dostal také několik podnětů a příkazů přímo od režiséra. Arick provedl několik změn, většinou se jednalo o drobné úpravy ve střihu, například vložení scény, kdy Deckard najde v závěru filmu origami jednorožce. Tři změny ovšem byly zásadní: odstranění Deckardova voice-overu, vložení snové sekvence s jednorožcem a odstranění happy-endu.\n\nRidley Scott si v průběhu let stěžoval, že vzhledem k časovým i finančním obtížím a také vzhledem k práci, kterou v té době dělal na filmu Thelma a Louisa, nemohl film nabýt přesně té podoby, s kterou by byl zcela spokojený. Tedy přestože je se současným Director's Cut spokojenější než před rokem 1992, nikdy se s ním nespokojil jako se svým vlastním definitivním režisérským střihem.\n\nBlade Runner získal v roce 1982 Cenu Hugo za nejlepší dramatickou prezentaci. Film získal také v prvním ročníku Českého lva (1993) cenu za nejlepší zahraniční film.\n\n\nFilm sám v mnohém inspiroval například filmy \"Johnny Mnemonic\", \"Kókaku Kidótai/Ghost in the Shell\", \"Pátý element\" a jiné. Devátá série \"Červeného trpaslíka\", nazvaná \"Zpátky na Zemi\" byla od začátku koncipovaná tak, aby tomuto filmu vzdala hold. Jedno z míst, které Roy zmiňuje jako bojiště, z kterého s ostatními androidy utekl, je \"Tannhäuser Gate\" (které je krátce zmíněno i v pokračování filmu). Konkrétně v souvislosti s tímto fiktivním místem vzniklo od demoscénní skupiny \"Cubicle\" stejnojmenné demo.\n\n\n"}
{"id": "85940", "url": "https://cs.wikipedia.org/wiki?curid=85940", "title": "Dívčí hrad", "text": "Dívčí hrad\n\nDívčí hrad může být:\n\n\n"}
{"id": "85948", "url": "https://cs.wikipedia.org/wiki?curid=85948", "title": "Analogue (album)", "text": "Analogue (album)\n\nAnalogue je jedenáctým albem norské skupiny A-ha. Vydáno bylo 7. listopadu 2005 ve vydavatelství Universal Music Group.\n\n\n\n\n"}
{"id": "85950", "url": "https://cs.wikipedia.org/wiki?curid=85950", "title": "Metro v Glasgow", "text": "Metro v Glasgow\n\nMetro v Glasgow, neboli Glasgowská podzemní dráha (Glasgow subway) je jedna ze tří podzemních drah na Britských ostrovech.\n\nJejí trasu tvoří pouze jedna dvoukolejná okružní linka, měřící 10,4 km a rozkládající se po obou březích řeky Clyde. Provoz byl zahájen roku 1896 a po Londýně a Budapešti se jedná o třetí nejstarší podzemní dráhu na světě. Zároveň jde o jednu z mála podzemních drah, které nikdy nerozšířily svoji síť. Pohon byl původně lanový, od roku 1935 elektrický. Koleje mají neobvyklý rozchod – 1 219 mm (4 stopy) – a průměr tunelu je pouhých 3,35 m (11 stop) - nejméně na celém světě.\n\nCelá trasa vede podzemím, pouze depo na Broomloan Road (mezi stanicemi Govan a Ibrox) se nachází na povrchu. V Govanu se nacházelo i původní depo, ještě před elektrifikací systému, to však nemělo kolejové napojení a vozy musely být vyzvedávány mimo koleje.\n\nSystém je vlastněn a provozován společností Strathclyde Partnership for Transport, dříve Strathclyde Passenger Transport, a přepraví 13,3 až 14,7 milionů cestujících ročně.\n\nPodzemní dráha byla vybudována a otevřena 14. prosince 1896 společností Glasgow District Subway Company. Vozy byly poháněny oběžným lanem. Aby nemuselo být instalováno další lano pro vozy jedoucí do depa, byly vozy zvedány ze své trasy jeřábem. Obě koleje byly zcela oddělené a nebyly použity žádné výhybky. Město převzalo společnost v roce 1923 a v roce 1935 byl do vozidel instalován elektrický pohon s napájením třetí kolejnicí. V období od března do prosince 1935 jezdily elektricky pouze vlaky proti směru hodinových ručiček, tedy na vnitřním kruhu, zatímco v opačném směru, na vnějším kruhu byly ještě poháněny lanem.\n\nPři vlně rušení železnic v 60. letech byla zrušena i nádraží St. Enoch a Buchanan Street a cestující tak přišli o možnost přímého přestupu na dráhu. Tato nevýhoda přetrvala až do dnešních dnů, ačkoli přestup do příměstských vlaků je možný ve stanici Partick a mezi nádražím Queen Street a stanicí Buchanan Street byl v rámci modernizace instalován v roce 1970 pohyblivý chodník.\n\nPůvodní vozy, i když rekonstruované, byly v provozu až do roku 1977, kdy byla doprava zastavena z důvodu plánované modernizace. Těžce poškozené tunely byly opraveny, stanice rozšířeny, instalovány těžší kolejnice a vybudováno nové depo v Broomloan Road. Zároveň byla vybudována kolejová propojení a spojovací koleje do tohoto nového depa, takže mohl být konečně odstaven původní jeřáb. Nový napájecí systém pochází od firmy Westinghouse Electric Corporation, vozidla dodala firma Metro Cammell s motory od GEC. Linka byla znovu otevřena v roce 1980.\n\nPřed modernizací se stanice vyznačovaly zvláštním zemitým zápachem. Opěradla sedadel ve vozech byla spojena se skříní, která se pohybovala vůči podlaze, ke které byly připevněny sedáky, takže se cestující za jízdy kymáceli.\n\nGlasgowské dopravní muzeum má zvláštní oddělení věnované podzemní dráze s modely znázorňujícími lanový pohon a modelem části stanice ve skutečné velikosti s vozidly z období před modernizací.\n\nVe srovnání s jinými systémy podzemních drah je tento systém zcela unikátní - jeho původní trasa nebyla nikdy rozšířena. Přestože byly vytvořeny různé projekty jeho rozšíření, žádný se nedočkal uskutečnění. Základním problémem je kvalita podloží - pevné horniny s opuštěnými důlními chodbami činí jakékoli podzemní práce nákladnými a nebezpečnými.\n\nNa jaře 2005 oznámila SPT záměr rozšíření trasy ve čtvrtích West End, East End, Southside a Glasgow Harbour s využitím některých opuštěných tunelů pod městem. Tyto plány by se měly uskutečnit v průběhu 12 let spolu s obnovou vozového parku a instalací elektronického informačního systému ve stanicích.\n\nV současnosti probíhá projekt rekonstrukce stanice Partick Interchange, která spojuje stanici podzemní dráhy, nádraží a autobusový terminál. Pokud bude uskutečněn projekt podzemní železnice, která propojí tratě na severu s tratěmi na jihu města, vznikne nový přestupní uzel ve stanici West street.\n\nSeznam stanic podzemní dráhy ve směru hodinových ručiček:\n\nHillhead, Buchanan Street, a St Enoch jsou nejzatíženější stanice, naproti tomu některé stanice na jih od řeky Clyde jsou velmi poklidné. Ibrox bývá přetížená při fotbalových zápasech.\n\nOblíbená zábava glasgowských studentů. Jde o potloukání se po hospodách s využitím podzemní dráhy. Musí být navštívena nejbližší hospoda u každé stanice, což má za následek konzumaci (nejméně) patnácti drinků.\n\nZatímco průvodci a místní literatura uvádějí \"Clockwork Orange\" (což lze přeložit jako \"Mechanický pomeranč\", ale spíše je to ve smyslu oranžový hodinový stroj), většina glasgowanů používá původní název \"Subway\", ačkoli v hovorové řeči se vyskytují i \"the Underground\" a \"the Tube\".\n\n"}
{"id": "85955", "url": "https://cs.wikipedia.org/wiki?curid=85955", "title": "Mastering", "text": "Mastering\n\nMastering je jedním z procesů postprodukce (finálních úprav) hudebních či zvukových nahrávek. Jeho cílem je zharmonizovat znění všech písní (zvláště když byly nahrávány v různých studiích) a upravit jej na daný standard. Ve svém původním významu též mastering označuje výrobu tzv. masteru – originálního nosiče, z něhož se, ať již lisováním, vypalováním či jiným způsobem, vyrábějí kopie (CD, DVD, případně MC).\n"}
{"id": "85956", "url": "https://cs.wikipedia.org/wiki?curid=85956", "title": "DBS (rapper)", "text": "DBS (rapper)\n\nDBS (aka DAvid) je český raper.\n\nJeden z prvních a nejdéle působících českých raperů DBS (aka DAvid Jekyll), vlastním jménem David Směja, se narodil 12. května 1979 v Karviné. Po prvních domácích nahrávkách na „dvojče“ na počátku 90. let 20. století se dostal do širšího povědomí v roce 1998 kdy se na jedné z prvních českých hip-hopových kompilaci Rhymes Street Squad objevily 3 jeho songy. V letech 2000 a 2001 přispěl společně se zbytkem karvinských skupin a sólistů svými dalšími songy i na pokračování těchhle kompilací, které jedni milovali a druzí nenáviděli pro jejich upřímnost a odlišnost, avšak i přesto se tyto kompilace dostaly do všech koutů Čech a dokonce i za hranice.\n\nV letech 2001 - 2003 DBS vesměs koncertoval (třeba jako předskokan hvězd světového formátu GangStarr, DJ Vadim, PMD, DJ Honda, …), nahrával songy na různé (i mezinárodní) kompilace, hostovačky a pracoval na svém prvním albu. V listopadu 2004 vyšlo díky spolupráci jeho vlastního labelu RS Entertainment s Universal Music album „DBS - 6ka“.\n\nNa DBS'ových stránkách jsou MP3jky a videa (z koncertů, televizí, …) ke stažení, informace o koncertech, fotky, rozhovory, … a spousta dalších informací.\n\n\n\n\n\n\n\n\n\n\n\n\n\n\n\n\n\n\n"}
{"id": "85958", "url": "https://cs.wikipedia.org/wiki?curid=85958", "title": "Česká pravice", "text": "Česká pravice\n\nČeská pravice je malá česká pravicová politická strana. Strana se utvářela již od roku 1993, oficiálně je registrovaná od ledna 1994.\n\nPředsedou strany je Michal Simkanič, známý z finančního skandálu Stanislava Grosse.\n\nMezi hlavní body programu patří přezkoumání smyslu existence České národní banky, zrušení majetkové daně, povinného nemocenského pojištění, důrazné zpřísnění systému sociálních dávek či požadavek dokončení zemědělských restitucí a privatizace.\n\nČeská pravice se ideologicky hlásí k americkým republikánům a britským konzervativcům a dá se, v českých podmínkách a zvyklostech, označit za ortodoxní pravici, ovšem neextremistického charakteru. V zahraniční politice prosazuje přímou spolupráci s USA, a celkově jsou postoje a názory ČP velmi proamerické. Naopak kriticky se staví k našemu členství v Evropské unii, i k samotnému charakteru EU.\n\nNa domácí politické scéně je České pravici ideologicky nejbližší ODS. Předseda Michal Simkanič neskrývá, že s některými politiky ODS udržuje větší či menší kontakty.\n\n Česká pravice těsně před konáním parlamentních voleb stáhla svoji kandidaturu ve prospěch ODS, aby podle slov Michala Simkaniče: \"Zabránila rudorůžovému nebezpečí\".\n\n"}
{"id": "85961", "url": "https://cs.wikipedia.org/wiki?curid=85961", "title": "Mil Mi-2", "text": "Mil Mi-2\n\nMil Mi-2 ( , označován někdy také jako PZL Mil Mi-2, v kódovém označení NATO Hoplite, \"hoplít\") je lehký dvoumotorový víceúčelový užitkový vrtulník s třílistým nosným rotorem a dvoulistým tlačným vyrovnávacím rotorem. Prototyp vrtulníku Mi-2 byl vyvíjen v Sovětském svazu od počátku 60. let 20. století. Jedná se o nástupce jiného sovětského vrtulníku – stroje Mil Mi-1. Oproti svému předchůdci jsou vrtulníky Mi-2 vybaveny dvěma turbohřídelovými motory, které mají podstatně vyšší výkon než původní pístové motory. Vrtulník tak může transportovat až osm pasažérů a pilota, zatímco předchozí typ byl schopen přepravovat pouze dva cestující a pilota. Prototyp Mi-2, označovaný jako V-2, vzlétl poprvé 22. září 1961, do sériové výroby se nový model dostal v roce 1966. Do roku 1998, kdy byla výroba ukončena, vzniklo celkem 5497 kusů, a vrtulníky Mi-2 tak patří k nejúspěšnějším typům. Jedná se o jediný ruský vrtulník, který byl vyráběn výhradně mimo Sovětský svaz, konkrétně v Polsku. Během let byly vrtulníky Mi-2 nasazeny u mnoha leteckých společností a podniků i v armádních a policejních letkách. Oblíbené byly především v zemích Varšavské smlouvy, ale létaly také v řadě dalších států. Z vrtulníku Mi-2 vzešel modernější stroj PZL Kania, jenž se neprosadil a bylo vyrobeno jen několik kusů.\n\nVrtulníky Mi-2 byly velmi populární také v Československu, kde jich velké množství létalo od roku 1972 ve službách Leteckého oddílu Ministerstva vnitra a pozdějších policejních letek, a od roku 1981 také v rámci Československé lidové armády. Letecký oddíl získal celkem 32 nových kusů Mi-2, armáda pak 44 kusů. Po roce 1990, kdy došlo ke změně společensko-politických poměrů, se v Československu, Česku a na Slovensku objevily další vrtulníky Mi-2, především u soukromých provozovatelů. Vrtulníky Mi-2 stály u zrodu letecké záchranné služby v Československu. Mezi lety 1987–1992, kdy byla síť letecké záchranné služby vybudována, se na většině stanic objevily právě stroje Mi-2. V 90. letech se u řady vrtulníků začalo projevovat jejich stáří a postupně byly ze služeb armády a policie vyřazovány. Rovněž u soukromých subjektů docházelo k modernizaci leteckého parku, a tak všechny „dvojky“, jak se vrtulníkům přezdívá, byly nahrazeny novějšími vrtulníky. Roku 2013 v Česku provozovalo šest kusů Centrum leteckého výcviku, divize státního podniku LOM Praha, které je využívalo především k výcviku armádních pilotů.\n\nV roce 1754 představil ruský vědec Michail Vasiljevič Lomonosov Ruské akademii věd svůj návrh malého vrtulníku, který měl sloužit k meteorologickým účelům. Byla to vůbec první zmínka o vrtulníku v Rusku, stroj ale nikdy nevzlétl. První vrtulník vzlétl v Sovětském svazu v roce 1930 a poté byla vyrobena řada dalších létajících prototypů. V roce 1947 vypsalo velení sovětského letectva výběrové řízení na výrobu třímístného vrtulníku, který měl sloužit ke spojovacím a transportním účelům. Do soutěže se nakonec přihlásili tři letečtí konstruktéři – Ivan Pavlovič Bratuchin s vrtulníkem Bratuchin B-11, Alexandr Sergejevič Jakovlev se strojem Jakovlev Jak-100 a Michail Leonťjevič Mil s vrtulníkem Mil Mi-1. Už po prvních zkouškách bylo jisté, že soupeřit spolu budou pouze návrhy Jak-100 a Mi-1. Oba stroje si byly konstrukčně velmi podobné. Výroba Bratuchinova vrtulníku byla po havárii prototypu zavržena. Sovětská státní letecká komise usoudila, že pro výrobu jsou vhodné oba typy a nerozhodla, kdo se stal vítězem soutěže. Sovětská vláda nakonec rozhodla, že vítězem se stal M. L. Mil s vrtulníkem Mil Mi-1.\n\nMil Mi-1 se stal prvním sériově vyráběným vrtulníkem v Sovětském svazu. Jednalo se o vrtulník s třílistým nosným rotorem a třílistým vyrovnávacím rotorem, který byl poháněn hvězdicovým motorem Ivčenko AI-26. Celkem bylo vyrobeno 1594 kusů Mi-1, a to buď v Moskevském vrtulníkovém závodě M. L. Mila v Sovětském svazu, nebo od roku 1955 v polském výrobním závodě WSK PZL Świdnik. Licenčně vyráběné stroje v Polsku nesly označení SM-1, pozdější modernizované verze nesly označení SM-2.\nOd 60. let nabízely sovětské výrobní závody modernější pohonné jednotky, a to turbohřídelové motory Izotov GTD-350. Uvažovalo se, že by se zastaralé hvězdicové motory ve strojích Mil Mi-1 nahradily právě těmito novými motory, ale řešení se neukázalo jako příliš vhodné. M. L. Mil tak začal pracovat na zcela novém vrtulníku, který zpočátku nesl označení V-2. Dohledem nad pracemi na Mi-2 byl pověřen Milův zástupce V. A. Kuzněcov, vedoucím konstruktérem se stal A. Ch. Serman, později nahrazený A. A. Britvinem. Konstruktéři se při vývoji vrtulníku rozhodli pro konstrukci s jedním hlavním nosným a jedním vyrovnávacím rotorem. Oba rotory byly převzaty z vrtulníku Mil Mi-1. Nové turbohřídelové motory, chladiče oleje a reduktor byly umístěny do nástavby, která se nacházela nad kabinou posádky. Takové řešení přispělo k tomu, že kabina pro osádku nebyla rozdělená. Pro větší prostor v kabině se již při vývoji počítalo s tím, že palivová nádrž o objemu 600 l, umístěná v nákladovém prostoru, bude doplněna o dva tanky po 240 l na bocích vrtulníku.\n\nV lednu 1961 představila Milova kancelář maketu stroje V-2 letecké komisi, která ji schválila a rozhodla o výrobě dvou prototypů. Jeden z prototypů měl být vyroben v transportní verzi a druhý v zemědělské verzi. Prototyp vrtulníku V-2 vzlétl poprvé 22. září 1961. Po několikaměsíčních letových zkouškách se ukázalo, že použití mnoha dílů ze starších vrtulníků Mil Mi-1 bylo nesprávné. Postupně byly vyměněny jak oba rotory, tak také transmisní soustava a další vnější části vrtulníku. První prototyp byl ke státním leteckým zkouškám odevzdán v říjnu 1961. Druhý prototyp vzlétl v únoru 1962. Státní letecká komise povolila 20. září 1963 oficiálně sériovou výrobu nového vrtulníku Mi-2. Oba prototypy byly často předváděny před různými komisemi, ministerskými a zemědělskými organizacemi. V roce 1963 si při XXII. sjezdu Komunistické strany Sovětského svazu prohlédl druhý prototyp také Nikita Sergejevič Chruščov.\n\nPrvní prototyp Mi-2 byl v září 1962 představován v polském leteckém výrobním závodě WSK PZL Świdnik. Představitelé polského závodu hledali vhodného nástupce již zastaralého vrtulníku Mil Mi-1, který by jej ve výrobě nahradil. Sami sovětští představitelé uvažovali o tom, že přesunou výrobu nového vrtulníku Mi-2 do zahraničí. Hlavním důvodem byla velká vytíženost při výrobě vrtulníků Mil Mi-8, Mil Mi-6 a Mil Mi-24. Dlouhodobá zkušenost polského leteckého průmyslu se ukázala jako postačující a zástupci obou zemí podepsali v lednu 1964 smlouvu o licenční výrobě vrtulníků Mil Mi-2 v závodě WSK PZL Świdnik a turbohřídelových motorů Izotov GTD-350 a reduktorů VR-2 v závodě WSK Rzesow. Polsko od Sovětského svazu získalo výkresovou dokumentaci pro stavbu strojů Mi-2 a Sovětský svaz získal přednostní právo na odběr nových vrtulníků. Ačkoliv Poláci uvažovali o tom, že vrtulník pojmenují SM-3, na přání Sovětského svazu zůstal ponechán název Mi-2.\n\nV Polsku byl první vrtulník Mi-2 vyroben v roce 1965 a 26. srpna téhož roku poprvé vzlétl, ovšem se sovětskou posádkou. Polští piloti vzlétli poprvé se strojem Mi-2 až 4. listopadu 1965. První sériově vyrobený kus byl dokončen v srpnu 1966. Vrtulníky z první série sloužily především ke zkušebním a testovacím letům. Po prvních testovacích letech došlo na dalších vrtulnících k úpravám některých konstrukčních částí. Došlo například k výměně ocasní ostruhy, bočních posuvných dveří nebo radiovýškoměru. Ministerstvo dopravy Polské lidové republiky certifikovalo vrtulníky Mi-2 pro provoz v roce 1969. Vrtulníky Mi-2 se staly jedinými sovětskými vrtulníky, které byly vyráběny mimo Sovětský svaz, na území jiného státu. Do roku 1998, kdy byla výroba ukončena, bylo vyrobeno celkem 5497 kusů.\n\n\n\n\n\nMi-2URP-G je označení nejlépe vyzbrojené verze Mi-2. Ta vznikla v roce 1984 tak, že konstruktéři odstranili z varianty Mi-2URS pouzdra se čtyřmi samonaváděcími protiletadlovými raketami 9M32 Strela-2 a navěsili je na variantu Mi-2URP. Vrtulník byl tak vybaven kanónem NS-32KM, čtyřmi protitankovými řízenými střelami 9M14 Maljutka, čtyřmi raketami protiletadlového raketového kompletu 9M32 Strela-2 a dvěma kulomety PK. Protože byla výbava těchto strojů těžká a vrtulníkům Mi-URP-G zůstaly původní motory Izotov GTD-350, měly tyto stroje zhoršené letové vlastnosti. Pro polskou armádu byly vyrobeny tři zcela nové kusy Mi-2URP-G, ostatní vznikly přestavbou variant Mi-2US, Mi-2URS nebo Mi-2URP. Dalších 22 nových vrtulníků Mi-2URP-G bylo dodáno do Myanmaru. V letech 1989 a 1990 byly vrtulníky Mi-2URP-G používané v Polsku zbaveny závěsníků pro výzbroj. Došlo tak k omylu, kdy byl omezen počet bitevních vrtulníků podle Smlouvy o konvenčních ozbrojených silách v Evropě. Smlouva však upravovala počty ozbrojených vrtulníků Mil Mi-8 a Mil Mi-17, proto získaly stroje Mi-2URP-G svou výbavu později zpět. V průběhu 90. let byla většina těchto strojů vybavena modernějšími radiostanicemi, výškoměry a dalšími součástmi.\n\n\n\n\n\n\n\n\n\n\n\n\n\n\n\n\n\n\n\nSnahou polského výrobního závodu WSK PZL Świdnik bylo prosadit se s vrtulníky Mi-2 na západních trzích. Protože vrtulníkům Mi-2 konkurovala řada jiných srovnatelných strojů, například vrtulníky MBB Bo 105, Bell 206 nebo Agusta A109, rozhodl se polský závod postavit nový modernější stroj, který vycházel právě z Mi-2. V roce 1979 vzlétl poprvé prototyp nového stroje PZL Kania. Ten měl nové západní motory Allison 250-320B, které byly sice výkonově srovnatelné s původními motory Izotov GTD-350, ale byly lehčí a výkonnější při vysokých teplotách okolního vzduchu. Stroje PZL Kania měly změněný nos, na kterém byly nově umístěné dva přistávací reflektory. Kromě prvního prototypu byly vrtulníky PZL Kania vybaveny rotory z kompozitních materiálů. Rovněž avionika byla změněna, stroje PZL Kania byly opatřeny moderní západní avionikou. Vrtulníky doznaly i dalších konstrukčních změn oproti strojům Mi-2, změnila se motorová nástavba, vnitřní uspořádání sedadel a byly provedeny další úpravy. Vrtulníky mohly transportovat až osm pasažérů. První prototyp PZL Kania byl určen k pozemním testům, vzlétl až druhý prototyp, a to 3. června 1979. V Polsku byly stroje PZL Kania certifikovány 1. října 1981, ve Spojených státech amerických až v roce 1986. Ačkoliv se počítalo s tím, že vrtulníky PZL Kania se budou vyrábět v transportní, salónní, sanitní i zemědělské verzi, na západních trzích tyto vrtulníky neuspěly. Do roku 2006 bylo vyrobeno pouze 14 kusů.\n\nMezi další projekt, vycházejí z vrtulníku Mi-2, patřil PZL Taurus. Jednalo se o maketu nového stroje, který byl postaven na základě vrtulníku PZL Kania, respektive Mi-2. Vrtulník byl opatřen motory Allison 250-C20B, které byly umístěny pod rozměrným společným krytem s mohutným nasávacím otvorem. Do sériové výroby se PZL Taurus nikdy nedostal.\n\nTrup vrtulníků Mi-2 lze podle konstrukce rozdělit na dva celky, a to na samotný trup a ocasní nosník. Trup sestává ze tří částí – přídě s pilotní kabinou, nákladové kabiny a motorové nástavby. Ocasní nosník je složen ze dvou částí, a to samotného ocasního nosníku a kýlového nosníku.\n\nPřední část trupu zahrnuje příď s pilotní kabinou. V přídi strojů Mi-2 se nacházejí dva akumulátory a jsou zde uloženy některé části elektrické soustavy. Pilotní kabina navazuje na příď a na ni dále nákladová kabina. V pilotní kabině se nachází řízení. Pilot sedí vlevo, v pravé části je místo pro navigátora letu nebo pasažéra. Pilotní kabina je bohatě prosklená, a to čelním děleným sklem a skly v bočních dveřích. Pravé boční dveře jsou posuvné, levé boční dveře se otevírají proti směru letu. V případě havárie vrtulníku jsou dveře vybaveny systémem nouzového odhozu dveří. Pod přídí je instalován malý přistávací reflektor, za ním je umístěná příďová podvozková noha.\n\nStřední část trupu navazuje na pilotní kabinu a skládá se z nákladové kabiny a motorové nástavby. Pilotní kabina, určená pro transport až sedmi pasažérů, má rozměry 2,27 m (délka) × 1,2 m (šířka) × 1,4 m (výška). Do kabiny se vstupuje jednokřídlými dveřmi, které jsou umístěny na levé straně trupu. Na levé straně nákladové kabiny jsou umístěná dvě okna, třetí je v nástupních dveřích, na pravé straně se nacházejí tři okna. Vlevo se nacházejí dvě červená poziční světla. Spodní část kabiny zahrnuje deset aerodynamických plůtků pro usměrnění proudícího vzduchu, anténu radiokompasu a otvor ventilační soustavy. Na boční strany trupů je možno umístit dvě přídavné palivové nádrže o objemu 238 l. Pod kabinou je umístěna palivová nádrž. Uvnitř kabiny je možno přepravovat až sedm pasažérů nebo 700 kg nákladu. Cestující sedí uvnitř na dvou lavicích zády k sobě, každá lavice je určená pro tři osoby. Jedna lavice je tak osazena po směru letu, druhá proti směru letu. Sedmé sedadlo je připevněno v pravé zadní části trupu. Motorová nástavba nese dva turbohřídelové motory Izotov GTD-350, reduktor VR-2, hydraulické bloky, startér, generátor střídavého proudu a další systémy. Motorová nástavba je opatřena snímatelnými krycími panely.\n\nOcasní nosník o nepravidelném kruhovém průřezu navazuje na nákladovou kabinu a postupně se zužuje. Prochází jím transmisní hřídel vyrovnávacího rotoru a lana ocasního stabilizátoru. V ocasním nosníku je umístěna i další výbava, například radiovýškoměr, poziční světlo nebo protisrážkový zábleskový maják. Ocasní stabilizátor o lichoběžníkovém půdorysu slouží k vyšší řiditelnosti vrtulníku. Ovládá jej pilot. Ocasní nosník přechází na konci v kýlový nosník, vychýlený o 30° nahoru. Nosník mění osu otáčení transmisní hřídele nahoru. Prochází tudy rovněž mezilehlý koncový reduktor, který mění osu otáčení o 90° doprava. Na kýlovém nosníku je umístěno bílé poziční světlo a protisrážkový zábleskový maják.\n\nPodvozek vrtulníků Mi-2 obsahuje přední nohu se dvěma koly a dvě zadní nohy po jednom kole. Přední kolo není možné brzdit, je ale pohyblivé, takže umožňuje pojezd vrtulníku po vzletové ploše. Přední kolo má nízkotlaké pneumatiky s rozměry 300 × 125 mm. Zadní kola jsou větší – rozměry činí 600 × 180 mm, a je možno osadit je hladkými pneumatikami nebo pneumatikami s dezénem. Na levé noze je navíc umístěn stupínek sloužící k nástupu pasažérů do nákladové kabiny. Kola na vrtulnících Mi-2 mohou být nahrazena krátkými lyžemi pro přistávání na sněhu, případně mohou být kola doplněna o lyže.\n\nStroje Mi-2 disponují dvěma turbohřídelovými motory Izotov GTD-350 (motory bývají často označovány jako Klimov GTD-350). Jedná se o motory se sedmistupňovým kompresorem a dvoustupňovou volnoběžnou turbínou. Motory jsou umístěny v motorové nástavbě ve střední části trupu. Rozměry jednoho motoru činí 1350 mm (délka) × 520 mm (šířka) × 630 mm (výška). Hmotnost jednoho motoru GTD-350 činí bez oleje a paliva 135 kg s tolerancí 2,7 kg. Motory jsou zvenčí kryty snímatelnými panely.\n\nZa motory se nachází třístupňový hlavní reduktor VR-2, který slouží k přenosu točivého momentu do hlavního rotoru, vyrovnávacího rotoru a k pomocným okruhům. Vyrovnávací rotor je s reduktorem spojen pomocí mezilehlého a koncového reduktoru. Mezilehlý reduktor zvedá směr otáčení transmisní hřídele o 30° nahoru, zatímco koncový reduktor mění směr otáčení o 90° doprava při pohledu zezadu. Mezi pomocné okruhy, které jsou ovládány prostřednictvím hlavního reduktoru, patří generátor střídavého proudu a hydroblok. Hlavní rotor je opatřen čelisťovou rotorovou brzdou.\n\nHlavní nosný pravotočivý rotor je složen z rotorové hlavy a listů rotoru. Rotorová hlava je vybavena tlumičem kmitů a zásobníkem s kapalinou pro tlumiče. Listy jsou k rotorové hlavně uchyceny pomocí pohyblivých kloubů. Hliníkové nosníky listů jsou dále opatřeny voštinovou výplní. Každý list je dále vybaven vyvažovacími ploškami, aerodynamickými oblouky a protinámrazovým systémem s topnými články. Tlačný vyrovnávací rotor se otáčí proti směru hodinových ručiček. Jeho průměr je 2,7 m.\n\nŘídící systém se u vrtulníků Mi-2 nachází na levé straně, vpravo je místo pro navigátora letu nebo dalšího pasažéra. U cvičných školních verzí je řídící systém pro žáka umístěn vlevo, instruktor má řídící prvky na pravé straně. K ovládání strojů Mi-2 v podélném a příčném směru je určena páka cyklického řízení, která je umístěná před sedadlem pilota. Páka kolektivního ovládaní slouží k ovládaní listů hlavního rotoru. Rovněž s ní může pilot měnit režim motorů. Ocasní rotor je ovládán pomocí pedálů, které zároveň slouží k otáčení celého vrtulníku. V případě vysazení jednoho z motorů má pilot k dispozici dvě páky, každou pro jednotlivý motor. Vrtulník je dále vybaven rotorovou brzdou.\n\nZa hlavním reduktorem je umístěn hydraulický systém, jenž sestává z hydrobloku, posilovačů řízení a pumpy. Hydraulický systém je určen k zásobování řídícího systému hydraulickou kapalinou. Systém pracuje s tlakem v rozsahu 6,3–6,5 MPa.\n\nMotory a reduktory jsou vybaveny olejovými soustavami. Každý motor a hlavní reduktor disponují vlastní soustavou. Jako zásobník oleje k motorům jsou použity vstupy vzduchu k motorům. Každý zásobník disponuje olejem o objemu 12,5 l. Hlavní reduktor pracuje s 10 l oleje, mezilehlý reduktor s 0,4 l a koncový reduktor s 0,65 l. Olejová soustava je doplněna filtry a chladiči oleje.\nVrtulníky Mi-2 nesou palivový systém složený z hlavní nádrže, rozvodů, přívodních čerpadel, palivoměrů, rozdělovacích a vypouštěcích kohoutků, trubkových rozvodů a protipožárních ventilů. Standardní stroje jsou vybaveny hlavní nádrží o objemu 600 l s tolerancí 20 l. Na boky trupu lze umístit dvě nádrže o objemu 238 l, z nichž palivo vtéká do hlavní nádrže samospádem. Palivový systém distribuuje palivo k motorům.\n\nK brzdění kol hlavního podvozku slouží vzduchový systém. Ten je složen z tlakové láhve se stlačeným vzduchem a rozvody, které vzduch přivádějí ke kolům podvozku. V případě nouze jsou stroje vybaveny zásobou stlačeného vzduchu o objemu 2,8 l v nohách hlavního podvozku. Vzduchový systém pracuje s tlakem 4,9 MPa.\n\nElektrická soustava se skládá z olověných akumulátorů (u novějších strojů z nikl-kadmiových akumulátorů), usměrňovačů elektrického proudu a elektrických rozvodů. Vrtulníky je možno napájet také z externích pozemních zdrojů, a to za pomoci zdířek na levé straně přídě. Z akumulátorů se vyrábí stejnosměrné napětí 24 V pro dynamospouštěč. Během letu jsou dále produkována střídavá napětí 208 V, 115 V a 36 V o frekvenci 400 Hz.\n\nNedílnou součástí vrtulníků Mi-2 je protipožární systém, který sestává z čidel umístěných v prostoru obou motorů a hlavního reduktoru, třech tlakových lahví s halonovou nebo freonovou hasicí směsí a dvou ručních hasicích přístrojů. V případě vypuknutí požáru je posádka vrtulníku informována o nebezpečí kontrolkami v pilotní kabině.\n\nKlimatizační systém se stará o přiměřenou teplotu v pilotní a nákladové kabině během letu. Při vytápění se využívá horkého vzduchu, který vzniká u motorů. Na palubní desce a v nákladové kabině se nacházejí ventilátory. Vrtulníky Mi-2RS jsou navíc opatřeny výkonným filtračním systémem.\n\nSoučástí strojů Mi-2 je protinámrazová soustava, která zabraňuje vytváření námrazy na listech rotorů, levém čelním skle a dalších řídících a ovládacích prvních a soustavách. Některé části jsou vyhřívány horkým vzduchem nebo teplým olejem, ohřev většiny systémů je ale zajištěn topnými články, které pracují s napětím 208 V.\n\nMezi komunikační prostředky patří radiostanice a palubní interkom. U různých sérií vrtulníků Mi-2 jsou použity rozdílné radiostanice. Modernizované české vrtulníky používají často také GPS přijímače. K navigaci posádky je určen automatický radiokompas.\n\nSoučástí výbavy vrtulníků Mi-2 je také řada pozemních ochranných prostředků, jejichž cílem je chránit vrtulník před nepříznivými povětrnostními podmínkami, deštěm, sněhem nebo před samovolným pohybem. Mezi ochranné prostředky patří plechové kryty, textilní plachty, zakládací klíny, oj a skládací žebřík.\n\nOd roku 1972 byla do tehdejší Československé socialistické republiky dodána celá řada vrtulníků Mil Mi-2. Jejich uplatnění spočívalo především v činnostech pro policejní letectvo, armádu, leteckou záchrannou službu a později se tyto stroje objevily také ve službách nově vzniklých soukromých společností.\n\nVůbec první vrtulníky Mi-2 přiletěly na území Československa 6. září 1972. Jednalo se o stroje určené pro Letecký oddíl Ministerstva vnitra, tedy pro policejní letecký útvar. Piloti leteckého oddílu odletěli v srpnu 1972 do Polska, kde došlo k jejich přeškolení no nový typ vrtulníků. Tou dobou byly u oddílu používány dosluhující vrtulníky Mil Mi-1 a Mil Mi-4. Policejní letka do roku 1990 obdržela 32 nových vrtulníků Mi-2, ale protože pro tak vysoký počet strojů nebylo uplatnění, dva stroje byly po příletu předány do služeb státního podniku Slov-Air. Další policejní vrtulníky přecházely postupně po roce 1980 do služeb jiných provozovatelů, několik strojů bylo vyřazeno kvůli havárii. Od roku 1979 přebírala nové vrtulníky formálně Letecká správa Federálního ministerstva vnitra, nový letecký policejní útvar. V roce 1990 došlo k další změně, vznikl Úřad Federálního ministerstva vnitra pro leteckou službu, který vrtulníky převzal. V roce 1991 byly vrtulníky převedeny pod Leteckou službu Federálního policejního sboru a se zánikem České a Slovenské Federativní Republiky v roce 1993 se novými provozovateli policejních vrtulníků staly útvary Letecká služba Policie ČR a Letecký útvar Ministerstva vnútra Slovenskej republiky. Česká policejní letka převzala devět kusů, slovenská letka šest kusů.\n\nVrtulníky Mi-2 plnily v policejních službách řadu různých úkolů, ne všechny byly však policejní. Mezi hlavní úkoly patřilo letecké pátrání po pohřešovaných osobách a věcech, hlídkové lety ve prospěch jednotek požární ochrany, přeprava osob a nákladu nebo kontrola stavu ovzduší. Vrtulníky Mi-2 pomáhaly také při povodních. V 70. a 80. letech spolupracovaly policejní stroje Mi-2 s Horskou službou, kde se podílely na záchraně životů především ve Vysokých Tatrách na Slovensku. Mezi netypické úkoly patřilo od roku 1974 například monitorování dopravy pro rozhlasový pořad Zelená vlna. Vrtulníky Mi-2 Letecké správy Federálního ministerstva vnitra se podílely také na zahájení činnosti letecké záchranné služby na území Československa v roce 1987. Poslední let vrtulníku Mi-2 v barvách Policie České republiky proběhl 27. května 1996. Stroje Mi-2 byly v provozu nahrazeny modernějšími vrtulníky Bell 412 a MBB Bo 105.\n\nLetecká záchranná služba zahájila činnost v Československu 1. dubna 1987. Prvním provozovatelem byla Letecká správa Federálního ministerstva vnitra, která pro tuto službu nasadila vrtulník Mi-2. První etapu zkušebního provozu, probíhající do 30. května, následovala etapa druhá, jejíž provoz zajišťoval státní podnik Slov-Air. Ten pro leteckou záchrannou službu použil také vrtulník Mi-2. Do roku 1992 vzniklo na území Československa celkem 18 provozních stanic letecké záchranné služby a na převážné většině sloužily zpočátku právě vrtulníky Mi-2, pouze na několika stanicích sloužily těžší stroje Mil Mi-8. V roce 1990 začaly v Československu vznikat první nestátní letecké společnosti, jejichž nosným programem se stal provoz letecké záchranné služby. Například společnosti Alfa-Helicopter, Helicopter a DSA v Česku nebo společnost Air - Transport Europe na Slovensku, nasazovaly pro potřeby letecké záchranné služby také vrtulníky Mi-2. V 90. letech docházelo na všech stanicích k modernizaci leteckého parku, a tak před rokem 2000 již sloužily na všech stanicích modernější vrtulníky Eurocopter AS 355, Bell 206, Bell 412, MBB Bo 105, PZL Kania a další.\n\nNa rozdíl od policejní letky bylo u armádního letectva rozhodnuto o zařazení vrtulníků Mi-2 do výzbroje až v roce 1980. Stroje Mi-2 tak měly ve službě nahradit již stárnoucí vrtulníky Mil Mi-1 s pístovými motory. V roce 1981 získalo československé letectvo první dva vrtulníky Mi-2. Jednalo se o vrtulníky používané Leteckou správou Federálního ministerstva vnitra. V rozmezí let 1981–1990 získala Československá lidová armáda celkem 11 strojů od Letecké správy Federálního ministerstva vnitra. Kromě těchto 11 strojů zakoupilo Ministerstvo národní obrany celkem 44 dalších, zcela nových, vrtulníků Mi-2. Prvních sedm kusů bylo dodáno 3. září 1982. Posledních 10 kusů doletělo do Československa v říjnu 1988. Ačkoliv bylo několik vrtulníků Mi-2 dodáno s výzbrojí, byla po zkouškách odstraněna a všechny vrtulníky Mi-2 tak sloužily hlavně ke spojovacím, transportním a cvičným úkolům u různých letek na území celého Československa.\n\nPo roce 1993, kdy došlo ke vzniku samostatných států Česká republika a Slovenská republika, došlo také k rozdělení techniky. Slovensko získalo 17 kusů Mi-2, zbytek zůstal v Česku. V průběhu 90. let se využití vrtulníků Mi-2 snižovalo, řada strojů se tak stala provozu neschopných. Po roce 2000 byla většina českých Mi-2 prodána soukromým společnostem nebo do zahraničí. Velké množství vojenských vrtulníků Mi-2 bylo demontováno a prodáno do Ruska. Některé vrtulníky byly vyřazeny po haváriích a čtyři kusy byly umístěny do muzeí. V roce 2013 provozovalo Centrum leteckého výcviku, součást českého státního podniku LOM Praha, šest vrtulníků Mi-2. Vrtulníky slouží převážně k výcviku armádních pilotů. Ve slovenské armádě létaly v roce 2013 čtyři kusy Mi-2.\n\nVrtulníky Mi-2 jsou ve světě užívány mnoha soukromými leteckými společnostmi, leteckými kluby, policejními sbory a dalšími organizacemi.\n\nNásledující seznam vojenských uživatelů zahrnuje jak současné, tak i bývalé uživatele.\n\n Albánie\n Alžírsko\n Arménie\n Ázerbájdžán\n Bělorusko\n Bulharsko\n Československo\n Česká republika\n Demokratická republika Kongo\n Džibutsko\n Egypt\n Estonsko\n Etiopie\n Ghana\n Gruzie\n\n Indonésie\n Irák\n Jugoslávie\n Kambodža\n\n Kuba\n Lesotho\n Libye\n Litva\n Lotyšsko\n Maďarsko\n Mexiko\n Mongolsko\n Myanmar\n Německá demokratická republika\n\n Nikaragua\n Peru\n Polsko\n Rumunsko\n\n Senegal\n Severní Korea\n Slovensko\n Sovětský svaz\n Spojené státy americké\n Srbsko\n\n Sýrie\n Ukrajina\n Vietnam\n\nData podle publikace \"Víceúčelový vrtulník Mi-2\".\n\n\n\n\n\n"}
{"id": "85963", "url": "https://cs.wikipedia.org/wiki?curid=85963", "title": "600-nadstěn", "text": "600-nadstěn\n\nV geometrii je šestisetnadstěn (což je volný překlad anglického \"600-cell\"), nebo také hexakosichoron platónské těleso ve \"čtyřrozměrném prostoru\". Bývá považován za čtyřrozměrnou analogii dvacetistěnu.\n\n3-povrch 600-nadstěnu je tvořen ze 600 nadstěn majících tvar čtyřstěnu. V jednom vrcholu se potkává 20 nadstěn. 600-nadstěn má 1 200 trojúhelníkových stěn, 720 hran a 120 vrcholů. Duálním tělesem je 120-nadstěn.\n\nNásledující vzorce udávají, jaký je objem 600-nadstěnu, a jeho \"k-rozměrné povrchy\" (což je vždy obsah k-rozměrné stěny krát počet těchto stěn) v závislosti na hraně \"a\".\n\nformula_1 je tedy délka všech hran kostry 600-nadstěnu.\n\nformula_2\n\nformula_3\n\nformula_4\n\nformula_5\n\nPoloměr vepsané koule je\n\nformula_6\n\na poloměr koule opsané je\n\nformula_7\n\nJe-li délka hrany 1/φ (kde φ = (1+√5)/2 je zlatý řez), pak 120 vrcholů 600-nadstěnu má následující souřadnice:\n\nPřitom zjevně prvních 16 vrcholů jsou vrcholy teseraktu, následujících 8 vrcholů tvoří vrcholy 16-nadstěnu prvních 16+8 vrcholů tvoří dohromady vrcholy 24-nadstěnu.\n\nPokud tyto čtveřice souřadnic interpretujeme jako kvaterniony, potom 120 vrcholů 600-nadstěnu tvoří uzavřenou konečnou grupu, která je izomorfní grupě SL(2,5).\n\n"}
{"id": "85969", "url": "https://cs.wikipedia.org/wiki?curid=85969", "title": "Videoklip", "text": "Videoklip\n\nVideoklip je krátkometrážní audiovizuální dílo, jehož zvukovou složkou je v celé nebo podstatné míře záznam uměleckého výkonu hudebního díla.\n\nObrazová složka má nějaký vztah k hudebnímu dílu, které ji doprovází (ať je to stejná nálada nebo děj), využívá obvyklých i méně obvyklých filmových technik, často jde o běžný krátký abstraktní film (tj. film bez děje).\n\nNěkteré motivy jsou ve videoklipech mimořádně časté, někdy např. že videoklip obsahuje i vizuální záznam provádění hudebního díla, taneční scény, někdy v něm přímo vystupují hudebníci, není to ale nezbytně nutné.\n\nVideoklipy jsou hlavní náplní vysílání tzv. hudebních televizí, mezi které patří například MTV. K jejich rozšíření došlo právě díky těmto televizním stanicím v 80. letech 20. století.\n\nFaktickým předchůdcem dnešních videoklipů se již koncem 50. let 20. století se staly tzv. filmové písničky, což byly krátké televizní filmy respektive televizní filmové klipy obsahující vždy jednu písničku.\n\nTony Bennett ve své autobiografii tvrdí, že vytvořil \"první hudební video\", když byl v Londýně v roce 1956 nafilmován jak kráčí kolem jezera Serpentine v Hyde Parku, výsledek byl spojen se skladbou \"Stranger in Paradise\". Klip byl předán televizním stanicím ve Velké Británii a v USA a byl vysílán mimo jiné v show Dicka Clarka \"American Bandstand\".\n\nV roce 1957 vzniklo v USA hudební video \"Jailhouse Rock\" v rámci stejnojmenného filmu \"Jailhouse Rock (Vězeňský rock)\", ve kterém hraje a zpíva Elvis Presley. Presleyho postava, Vince Everett, je uvězněn za zabití v hospodské rvačce a po podmínečném propuštění se vydá na hudební dráhu. V rámci filmu natočí také filmovou písničku \"Jailhouse Rock\" (ve studiu, před kamerami, v symbolických kulisách vězení), ovšem toto hudební video tak není samostatným klipem, ale součástí celovečerního filmu.\n\nNejstarší filmovou písničkou na světě, blízkou pojetím dnešním videoklipům, tak podle informací na webu České televize je píseň \"Dáme si do bytu\" z roku 1958, ve které zpívala herečka Irena Kačírková společně s Josefem Bekem, režie Ladislav Rychman.\n. Tato píseň (hudba: Vlastimil Hála text: Vratislav Blažek) byla původně součástí filmu \"Snadný život\" (1957), kde ji zpívali Jiří Suchý a Josef Zíma, ovšem nedlouho po uvedení do kin byla dodatečně z filmu vystřižena po zásahu cenzorů.\n\nDo dnešních dob se dochovalo hned několik výrazných hitů či šlágrů z dílny Divadla Semafor resp. Jiřího Suchého a Jiřího Šlitra, většina z nich byla v České televizi již mnohokrát reprízována a později vyšla i na DVD. Filmové písničky točili i renomovaní filmoví režiséři, např. režisér filmu \"Starci na chmelu\" Ladislav Rychman či režisérská dvojice Vladimír Svitáček a Ján Roháč známá, mimo jiné, též z filmu \"Kdyby tisíc klarinetů\".\n"}
{"id": "85971", "url": "https://cs.wikipedia.org/wiki?curid=85971", "title": "Rendžu", "text": "Rendžu\n\nRendžu (: 連珠, : renju) je strategická desková hra pro dva hráče. Jedná se o upravenou hru piškvorky (: 五目並べ \"gomoku narabe\"), přičemž úpravy značně omezují možnosti tahu prvního hráče tak, aby se hra stala vyrovnanou (v klasických piškvorkách je začínající hráč znatelně zvýhodněn).\nHrací pole je 14×14 políček, respektive 15×15 průsečíků. Hráči se pravidelně střídají v umisťování kamenů na volné průsečíky. Vyhrává hráč, který první vytvoří nepřerušenou řadu (vodorovnou, svislou či šikmou) pěti svých kamenů.\n\nZačínající hráč (černý) nesmí vytvořit dvojitou trojku, dvojitou čtyřku ani přesah (tj. šest nebo více kamenů v řadě). Pokud některý z těchto útvarů vytvoří (ať už omylem, nebo je k tomu přinucen při obraně), prohrává. Navíc platí ještě několik omezení pro zahájení.\nBílý není nijak omezen, může vytvářet dvojité trojky, dvojité čtyřky i přesahy, přičemž přesah se mu počítá jako piškvorka.\n\n"}
{"id": "85981", "url": "https://cs.wikipedia.org/wiki?curid=85981", "title": "Jan Živný", "text": "Jan Živný\n\nJan Živný (* 1946, Mělník) je český restaurátor a malíř.\nJan Živný se narodil v roce 1946 v Mělníku, mezi lety 1961 a 1966 studoval na Střední odborné škole výtvarné v Praze a v roce 1966 byl přijat na Akademii výtvarných umění v Praze na obor malířství. Zprvu studoval u prof. Oplta, poté u prof. B. Slánského ve speciální škole malířské a restaurátorské. Součástí studia na AVU byl dvouletý pobyt v mistrovské restaurátorské škole u prof. dr. H. Kortana ve Vídni. Ve Vídni získal zkušenosti v oboru restaurování starých uměleckých tisků, který u nás nebyl vysokoškolsky zaveden. Pod vedením prof. O. Wächtera nabýval také zkušenosti v mezinárodním kolektivu restaurátorů, podílejícím se na záchraně florentských renesančních mědirytin a na restaurování malovaných tapet čínského salonu zámku Schönbrunn. V roce 1972 pokračoval ve studiu na AVU u prof. K. Veselého a nakonec studia dokončil u prof. R. Ondráčka ve speciální škole malířské restaurátorské.\n\nPo roce 1972 působil do roku 1976 jako asistent na AVU, zúčastnil se mnoha restaurátorských akcí v zahraničí – v Bulharsku na záchraně středověkého ikonostasu Bačkovského monastyru, ale i Česku – Liběchov, Salla Terrana J. Navrátila, fresky Františka A. Maulbertsche v Dyji u Znojma. Mezi lety 1989 a 1992 absolvoval postgraduální kurz Filosofické fakulty University Karlovy na katedře estetiky a dějin umění.\n\nPo skončení studia na AVU v r. 1972 pracoval samostatně i v kolektivech umělců na restaurátorských pracích ve všech oborech volného umění i architektury. Věnoval se rovněž vlastní malířské tvorbě, zejména krajinomalbě a portrétu. Vystavuje kolektivně i samostatně. Je členem Unie výtvarných umělců a Asociace restaurátorů.\n\n\n\n\n\n"}
{"id": "85987", "url": "https://cs.wikipedia.org/wiki?curid=85987", "title": "Sobotka", "text": "Sobotka\n\nSobotka (historicky též jako \"Saboth\" ) je město v Královéhradeckém kraji v okrese Jičín. Je rekreačním a turistickým letoviskem na jižním okraji Českého ráje. Žije v něm obyvatel. Leží asi na polovině vzdálenosti mezi Mladou Boleslaví a Jičínem, 80 km severovýchodně od Prahy. Jeho historické jádro je městskou památkovou zónou.\n\nSobotka vznikla na místě staršího osídlení; její založení lze klást snad až do 12. století. Roku 1287 slibuje šlechtic Beneš věrnost králi Václavu II. v listině, jejíž originál neznáme, proto zmínku o místě „Sobunka civitas“ nelze brát za spolehlivou. Zlomek zemské desky z roku 1318 se zmiňuje o místním zemanovi Kabalcovi, který se účastnil útoku na zboží Voka II. z Rotštejna. První skutečně ověřená zmínka o Sobotce se datuje až k roku 1323, roku 1346 vlastní zdejší zboží Beneš z Vartemberka, řečený ze Sobotky, kde asi kdysi stávala tvrz. Byl již pánem na Kosti. Tomuto hradu město patřilo po několik staletí a stalo se jeho hospodářským zázemím.\n\nPrivilegia udělil Sobotce král Vladislav II. Jagellonský, který roku 1498 na přímluvu Jana ze Šelmberka, nejvyššího kancléře království a kosteckého pána povýšil Sobotku na město. Městu byl udělen znak, povolena výstavba hradeb a právo uspořádat dva týdenní jarmarky ročně. Jan ze Šelmberka patřil mezi nejbohatší české šlechtice a Sobotku chtěl udělat svým reprezentačním městem. Snad on založil čtvercové náměstí a město obehnal hradbami, vystavěl i kostel, jemuž věnoval nádhernou monstranci, patřící i dnes k pokladům města.\n\nCísař Rudolf II. rozmnožil privilegia města o možnost pořádat třetí výroční trh a o právo pečetit černým voskem, nechal upravit i znak města. Ke konci 16. století byl pánem na Kosti Oldřich Felix z Lobkovic, který se snažil o nenásilnou rekatolizaci svého panství. K tomu účelu nechal postavit kostel sv. Maří Magdalény. Jeho syn Václav z Lobkovic nechal pro chrám roku 1613 zakoupit bohatě iluminovaný kališnický zpěvník dnes zvaný Sobotecký graduál, pocházející z 1. třetiny 16. století. Z jeho iluminací je zajímavá hlavně podobizna Mistra Jana Husa na hranici.\n\nMajitelem panství za třicetileté války byl Heřman Černín z Chudenic. Dal opravit panský dům na náměstí dle plánů architekta Giovanniho Battisty Maderny a věnoval jej městu jako radnici. Panství podědil jeho synovec Humprecht Jan Černín z Chudenic. Město bylo v této době připraveno o právo várečné. Velkou ranou bylo roku 1639 obsazení města Švédy, kteří zabavili městu, co se dalo. Včetně zmiňované monstrance a graduálu, které měšťané posléze těžce vykoupili zpět. Humprecht Jan Černín vystavěl nad Sobotkou své letní sídlo Humprechtsberg, dnešní zámeček Humprecht. Humprecht přivedl do Sobotky řadu řemeslníků a postavil pro ně Nové Město.\n\nV letech 1689 – 1708 je soboteckým děkanem místní rodák Jan Ignác Summa z Vlastislavě, který byl autorem latinských florilegií, v nichž srovnával ctnosti světců ke květinám. Byl nobilitován a získal čestný titul \"Poeta laureatus\". Roku 1712 zasáhl Sobotku nejhorší požár v historii, k dalšímu velkému požáru, při němž padlo za oběť ohni 17 domů včetně radnice, došlo roku 1746.\n\nOd roku 1738 je Sobotecko v majetku Netolických z Eisenberka. Václav Kazimír Netolický, oblíbenec Marie Terezie, zastával nejvyšší zemské úřady a podílel se na důležitých správních i ústavních reformách. V Sobotce byl tehdy postaven mariánský sloup se sochami čtyř českých světců, dílo Martina Jelínka (socha) a jeho syna Martina Ignáce (reliéfy). Byl vysvěcen roku 1746. Radnice byla po požáru obnovena podle plánů neznámého architekta, zednické práce prováděl F. Pokorný a roku 1746 vsadil hodinář Jan Brojr do věže nové hodiny. Václav Kazimír nechal ještě sobotecký chrám vybavit novým mobiliářem z dílny kosmonoských Jelínků.\n\nV období národního obrození nastává rozvoj občanské společnosti, zakládají se spolky. I v Sobotce se roku 1848 vytváří revoluční stráž města Sobotky (garda), pro niž vytvořil svůj první prapor Josef Mánes. V Sobotce bylo shromaždiště revolučních gard z celých severovýchodních Čech, aby táhly na pomoc bojující Praze, ale na rozmluvu krajského komisaře se zde rozešly a dál nepokračovaly. Došlo přitom k potyčce s Němci z Trutnova, vedenými výřečným básníkem Uffo Hornem.\n\nPro Sobotku má v této době velký význam působení děkana Františka Vetešníka, překladatele a spisovatele, žáka Josefa Jungmanna a člena vlastenecké družiny kolem pátera Antonína Marka. Další postavou byl kaplan Damián Šimůnek, který vychoval řadu osobností další generace.\n\nOd 30. let 19. století se rozvíjí v Sobotce průmysl, Václav Novák zakládá dílnu na pivovarská zařízení, do Čech zavedl anglické hvozdy na sušení sladu. Jeho syn a dědic Václav si nechal patentovat kamna, jimiž vybavil mnoho škol a veřejných budov. Druhý syn Josef Vincenc odešel do Prahy, kde firma Novák - Jahn navázala na výrobu zařízení pro pivovary. Jeho syn Ladislav byl literátem a vytvořil několik libret pro Oskara Nedbala.\n\nPrusko-rakouská válka do historie města v roce 1866 zasáhla pouze průtahy vojsk, které mu nijak neublížily. V pokojném období míru nastává další rozvoj města a vzniká řada staveb, např. nová budova školy 1892–1893 podle návrhu Josefa Lhoty, její bohatá fasáda ovlivnila i fasády domů v okolí. Roku 1904 se v sobotecké cihelně usadila rodina Špálova a Sobotka se stala pro malíře Václava Špálu dlouholetou inspirací. Roku 1905 je postavena železnice, ale k dalšímu rozvoji to město nepřivedlo, během 20. století počet obyvatel soustavně klesal (1900 – 3381, 1950 – 2554, 1991 – 2290).\n\nPo první světové válce se život ve městě oživil, jsou budovány peněžní ústavy, je restaurován chrám i zámek Humprecht, který připadl pozemkovou reformou městu. Na výstavbu Masarykovy školy práce podle plánů J. Lhoty (dnes část mateřské školy) navázala původně jako okresní záložna hospodářská vystavěná dnešní budova spořitelny dle návrhu architekta Františka Jandy s plastikami od Rudolfa Březy z roku 1928. Dále sídlo okresního zastupitelstva od architekta Františka Kavalíra z roku 1910, dnes sloužící jako zdravotnické středisko. A sokolovna od architekta Oldřicha Lisky z roku 1929, kterou si při své návštěvě města prohlédl i prezident Tomáš Garrigue Masaryk. Roku 1935 byl postaven Městský úřad navržený architektem Jindřichem Freiwaldem.\n\nRozkvět města vzal za své po německé okupaci a v následném komunistickém vývoji. Za budovou městského úřadu dnes stojí skulptura od italského sochaře Parmiggianiho z roku 1991 nazvaná „Dům pod půlměsícem“.\n\nPo obecních volbách konaných na podzim roku 2014 se starostou města stal Lubor Jenček (TOP 09), který vystřídal Stanislava Tláška, jenž již starostou býti nechtěl.\n\nRoku 1957 byla založena tradice Šrámkovy Sobotky jako národního festivalu českého jazyka a literatury. Vyvinul se z původních setkání zaměřených na Šrámkovu tvorbu, roku 1961 se přeměnil v týdenní seminář o mateřštině, vždy s nějakým nosným ústředním tématem. Od počátku je propojen s učitelskou veřejností. Od roku 1963 se na tzv. poetickém odpoledni představují recitátoři a recitační kolektivy, od roku 1968 působí tvůrčí dílny pro studenty pedagogických a filozofických fakult.\n\nDěkanský kostel sv. Máří Magdalény byl postavený v letech 1590–1596 v pozdně gotickém stylu Petrem Vlachem z Milána na místě staršího dřevěného kostela, věž je renesanční, její zastřešení empírové. Barokní vnitřní zařízení je z dílny kosmonoských Jelínků (kolem 1740). V kněžišti nejdeme tři zajímavé renesanční náhrobky lobkovických dětí, které se staly inspirací pro pomník \"Babička s vnoučaty\" Ottu Gutfreundovi. Roku 1828 byla snížena věž a když se roku 1885 zřítila klenba lodi, postavil se strop dřevěný, až v letech 1936–1940 byla obnovena klenba ze železobetonu. Děkanství je původně renesanční z konce 16. století, 1710 přestavěné barokně (štíty). U kostela socha sv. Jana Nepomuckého od Antonín Wildta z roku 1856 podle návrhu Josefa Mánesa. Za kostelem je budova staré školy, nedaleký renesanční špitál je z konce 16. století.\n\nStará radnice s přízemím asi z roku 1570, původně \"Chybovský dům\", empírové úpravy 1808–1847, roku 1865 hodinář J. Prokeš opatřil věž hodinami s průsvitným ciferníkem, prvním ve střední Evropě. Poblíž radnice stojí divadlo z roku 1850 se zajímavým využitím původního svahu, původně solnice z 18. století. Strop divadla byl malován podle návrhu Josefa Mánesa, ale výmalba byla po roce 1920 zničena. Mariánský sloup je z roku 1747.\n\nVe středu města najdeme řadu zajímavých domků. Je to Gansův dům čp. 129 z 18. století, špitál čp. 10, dům Turnovského čp. 39, řada domků na náměstíčku sv. Anny a Sobotecké Benátky podél zbytku městského příkopu. Rodný dům spisovatele Fráni Šrámka čp. 4, spisovatel tu žil do svých pěti let, s přízemím ze 16. století, patro kolem roku 1840. Je na něm umístěna busta sochařky Karly Vobišové-Žákové, ve vedlejší budově má Šrámek své muzeum. V Jeřábkově ulici stojí rodný dům dramatika Františka Věnceslava Jeřábka.\n\nHřbitov opěvoval ve své poémě již Fráňa Šrámek. Později ji zhudebnil Emil Axman. Pomník rodáků pohřbených jinde je od P. Janáka a Karla Pokorného z roku 1927. Na hřitově najdeme hrob básníka Fráni Šrámka a jeho rodiny, básníka V. Šolce s reliéfní maskou Karly Vobišové-Žákové, průmyslníka a politika Jindřicha Maštálky s bustou od Josefa Drahoňovského a verši Fráni Šrámka, spisovatele O. Daňka a estetika M. Nováka. Před hřbitovem je pomník obětí první světové války a pomník rudoarmějců z roku 1947.\n\nZámek na návrší nad Sobotkou byl letním sídlem Humprechta Jana Černína z Chudenic, císařského velvyslance v Benátkách. Stavěl ho Carlo Lurago v letech 1666–1668 jako parafrázi Galatské věže v Cařihradu, po požáru roku 1678 byl dostavěn Francescem Ceresolou. Při opravě byl současně zvýšen, čímž byly přetíženy základy a musely být zbourány přízemní hospodářské budovy, základy zpevněny kvádry z pískovce. Zlatý půlměsíc na vrcholu byl umístěn místo původního kříže roku 1829 na základě pověstí o tom, že Heřman Černín z Chudenic byl vězněn v Turecku.\nPo Černínech zámek vystřídal ještě několik majitelů a postupně chátral. Za druhé světové války o něm Němci uvažovali jako o možné letecké pozorovatelně. Až v 70. letech 20. století byl zámek řádně restaurován.\nZámek má pozoruhodnou osovou hodovní síň s eliptickým půdorysem, vysokou 16 metrů, která má zvláštní akustiku, a proto se zde často konají koncerty. Kromě historických interiérů s nástěnnými malbami je zde expozice barokního loveckého zámečku a část sbírek soboteckého muzea, např. obraz Zvěstování (italská renesance) a Mánesův prapor národní gardy z roku 1848. Lze vystoupit na ochoz věže, odkud je krásná vyhlídka do kraje.\n\nRodný dům básníka Václava Šolce, zachovalé selské stavení, je dnes soukromou galerií, která byla v roce 2009 pokřtěna po svém zakladateli na Galerii Karla Samšiňáka. V sousedním zděném stavení trávil prázdniny spisovatel Karel Václav Rais, který zde napsal \"Zapadlé vlastence\" a \"Pantátu Bezouška\". Ze zděné architektury je zajímavý Brixův statek na Předměstí z roku 1825 se soškou sv. Jana Křtitele v průčelí. Město má pomník Václava Šolce z roku 1880. V parčíku je busta Fráni Šrámka, další dílo K. Vobišové-Žákové z roku 1970.\n\nOd roku 1988 se ve druhé polovině srpna koná Sobotecký jarmark, od roku 1999 společně s ním i Festival lidových řemesel. Tradice údajně praví, že by se měl konat první sobotu po svátku svatého Bartoloměje.\n\nV roce 1971 se na místě zvaném „na Větráku“ jel jeden z prvních autokrosů v Československu.\n\n\n\n\n\n"}
{"id": "85990", "url": "https://cs.wikipedia.org/wiki?curid=85990", "title": "Relikvie", "text": "Relikvie\n\nRelikvie jsou věřícími uctívané ostatky světců, osob blahoslavených, ctihodných nebo svatých proroků.\nPojem relikvie (z latinského \"reliquiae\" „ostatky“) neboli ostatky označuje jednak tělesné pozůstatky světců (tzv. \"primární relikvie\"), ale také předměty s životem svatých spojené (tzv.\"sekundární/druhotné relikvie\"), to jsou například zbytky jejich oděvu, obuvi a jiných osobních předmětů, jako je miska, pohár, berla).\nZa nejméně hodnotné a účinné jsou považovány ostatky třetího stupně důležitosti \"Terciární\".\nMezi věřícími jsou uchovávány v úctě a někdy je jim přičítána zázračná moc.\nKult ostatků existuje v křesťanství (v katolické a pravoslavné církvi, protestantské církve kult ostatků odmítají, adventisté a Svědkové Jehovovi jej považují dokonce za modloslužbu), ale i v buddhismu, islámu a dalších náboženstvích.\n\nNad hroby mučedníků bylo zvykem stavět oltáře. Nezbytnou součástí rituálu vedoucího ke svatořečení, bylo vyzdvihnout jejich ostatky na oltář a předložit je věřícím k uctívání. Zázraky, které se pod vlivem uctívání relikvií staly, byly zapsány do kanonizačního spisu a podány papežské konzistoři k procesu svatořečení. Toto uctívání (tzv. devoce) vedlo ve vrcholném středověku k masovému kultu světců.\n\n\"„Jsou nám dražší než drahokamy a milejší než zlato. Pohřbili jsme je na vhodném místě; tam se budeme v radostném jásotu shromažďovat a slavit výročí jeho umučení.“\" – Z dopisu křesťanů ze Smyrny o pozůstatcích jejich biskupa-mučedníka.\n\nMezi pozdější druhy úcty patří například líbání ostatků, nebo jejich vystavování k veřejné úctě ve stabilních prosklených relikviářích, zvaných ostensoria. Při uctívání ostatků ve středověku platilo pravidlo, že každá sebemenší částečka má zázračnou moc a sílu jako celé tělo světce, což vedlo k obchodu s relikviemi. Za ostatky se platily horentní sumy. Například Kristova Trnová koruna v královské kapli Sainte-Chapelle v Paříži, kterou dovezl král Ludvík IX., se cenila více, než samotná kaple Sainte-Chapelle, která pro ni byla postavena jako veliký relikviář.\nRelikvie byly střeženy a byly ukládány v drahocenných relikviářích, aby mohly být uctívány a používány při náboženských obřadech. Množily se pochopitelně i falzifikáty ostatků, takže existují například tři lebky svatého Vojtěcha v pražské katedrále, v katedrále v polském Hnězdně a v kostele sv. Vojtěcha v Cáchách Burtcheidu. Dále je v oltářních křížích v celé Evropě tolik částí svatého kříže, že by patrně daly dohromady celý les. Sběratelská touha zplodila i mnohé kuriózní ostatky, jako předkožku Páně, mléko Panny Marie, příčku z Jákobova žebříku nebo například pírko archanděla Michaela. K velkému rozšíření obchodu s ostatky přispívali sami církevní hodnostáři, hlavně biskupové a arcibiskupové. Opatřovali ostatek listinou „certifikátem pravosti“ (tzv. autentikou) s vlastní pečetí.\n\nOd středověku poutníci putovali za hroby svatých a slavnými relikviemi po celé Evropě a Blízkém Východu. Nejvýznamnější poutní místa byla Jeruzalém, Konstantinopol, Řím a Santiago de Compostela. K nim se brzy přidaly Cáchy, Kolín nad Rýnem, Trevír, Asissi, Benátky, Monte Cassino, Chartres, Remeš, Toulouse, Paříž, Canterbury, Escorial, Montserrat a Loreto.\n\nUctívání ostatků od konce 14.století kritizovali církevní reformátoři jako modloslužebnictví. Nejdříve John Wicleff, dále Jan Hus, Jan Želivský, po nich Martin Luther i Kalvín.\nDnešní přístup k ostatkům v křesťanství je mnohem civilnější. Ostatky se distribuují velmi málo, výhradně s autentikou),nebo vůbec ne. Hysterické projevy víry související s ostatky jsou dnes ojedinělé.\n\nRoku 1844 protest proti vystavování Kristovy \"svaté suknice\" (sukně), která je uchovávána v dómu v německém Trevíru, byl dokonce impulzem pro vznik reformního hnutí nazývaného doslova „Německý katolicismus“ („Deutschkatholizismus“).\n\nZa nejvýznamnější objekty úcty v českých zemích jsou považována těla českých národních patronů. Celá nebo jejich části jsou uchovávány v katedrálách v Praze, Brně, Olomouci a Ostravě.\nV novogotickém hlavním oltáři katedrály sv. Víta na Pražském hradě jsou nejstarší hroby s relikviemi svatých Vojtěcha, Víta a Václava, jež jsou patrony katedrály, dále částečky z těla svatého Zikmunda, Ludmily (která má hrob v bazilice sv. Jiří na Pražském hradě, Prokopa (jehož tělo je uloženo v bočním oltáři v kostele Všech svatých na Pražském hradě), a malé částečky údajných ostatků Cyrila a Metoděje.\n\nRelikvie českých i cizích světců jsou hlavní součástí Svatovítského pokladu Metropolitní kapituly sv. Víta v Praze, již od jeho založení v 10.století. Jsou uloženy jednak v Hilbertově klenotnici v 1. patře katedrály sv. Víta v Praze (tam například lebky sv. Václava, Vojtěcha i Víta), dále v expozici \"Příběh Pražského hradu\" ve Starém paláci Pražského hradu, kde je z druhotných ostatků vystavena například přilba a drátěná košile sv. Václava, nebo pohřební šaty svaté Ludmily. A konečně největší část pokladu relikvií je stále vystavena v Kapli sv. Kříže na 2. nádvoří Pražského hradu.\nZnačnou část z nich shromáždil Karel IV.. Zejména to jsou hřeb z Kristova kříže zasazený do zlata, Zlatý ostatkový kříž (zvaný korunovační), křišťálový kříž, okovy svatého Petra, křišťálovou konvici s Ubrusem Páně, jaspisovou misku pro zaopatřování nemocných, gotické textilie jako rukavice a mitra sv. Vojtěcha, slaměné roucho sv. Vojtěcha nebo kasule sv. Václava. částečka z Mojžíšovy hole, šaty Panny Marie, zub sv. Markéty, brada sv. Eobana a žebro sv. Žofie; ve Vídni je část betlémských jesliček a taška sv. Štěpána.\n\n\nMuslimové uctívají všechny proroky od starozákonních přes sv. Jana Křtitele až po Mohameda. V pokladnici tureckých sultánů v paláci Top-Kapi v Ístanbulu jsou k uctívání vystaveny Mohamedovy vousy i jeho osobní předměty, jeho oblečení, pohár nebo jeho meč.\n\nV buddhismu jsou ostatky ukládány a uctívány v dágobách (stúpách). Podle tradice zůstaly po spálení Buddhova těla v popelu čtyři jeho zuby: dva si vzali bohové a dva zůstaly na Zemi, proto existují dvě svatyně Buddhova zubu (na Srí Lance a v Pekingu).\n\n\n\n"}
{"id": "85992", "url": "https://cs.wikipedia.org/wiki?curid=85992", "title": "Malé kočky", "text": "Malé kočky\n\nMalé kočky (Felinae) jsou podčeledí kočkovitých šelem. Je to skupina zahrnující většinu druhů koček, včetně domácí kočky. Rozlišovacím znakem je mimo jiné menší vzrůst a chybějící chrupavčitá jazylka a silné vláknité výrůstky v hrtanu, díky kterým velké kočky (např. lev) vydávají hlasitý řev, což malé kočky nedokážou. Obývají celý svět kromě Antarktidy, do Austrálie se kočky dostaly až s člověkem. Divoké druhy žijí i v těžko dostupných a nehostinných oblastech, některé jsou ohrožené. V Evropě žijí tři druhy – kočka divoká, rys ostrovid a kriticky ohrožený rys iberský.\n\n\n"}
{"id": "85994", "url": "https://cs.wikipedia.org/wiki?curid=85994", "title": "Beamship", "text": "Beamship\n\nBeamship je brněnská hudební skupina, jejíž tvorba osciluje mezi EBM a DARKWAVE.\n\nSkupina vznikla v roce 2001 původně jako dvoučlenná. Od roku 2004, kdy přibrala nového zpěváka, hraje v trojčlenném složení. Ještě ve dvoučlenném složení vydala skupina v roce 2004 demo album \"Sample\", v roce 2006 pak album \"Big Brother\", které je celé laděno v duchu katastrofálních vizí budoucnosti lidstva. Většina písní je nazpívána v angličtině, některé v němčině. Nyní (tedy pro rok 2008)je v přípravě již třetí počin této elektronické kapely \"MANIFEST\".\n\nSložení:\nMartin Pavlík (Atreid) - klávesy, Jiří Marek (Wyvern) - klávesy, Ondřej Václavík - zpěv\n\nMartin Pavlík je dále zainteresován v elektronických projektech H.E.E.L. a FRONTIER GUARDS (letošní debutové CD nese název \"PREDESTINATION\" a vychází u aliens records (SK).\n\n\n+ video: \"RED DRAGON\"\n+ 3D Video Welt Gegen Welt\n\n\n"}
{"id": "86011", "url": "https://cs.wikipedia.org/wiki?curid=86011", "title": "Boeing B-47 Stratojet", "text": "Boeing B-47 Stratojet\n\nBoeing B-47 Stratojet (tovární označení Model 450) byl americký šestimotorový proudový strategický bombardér středního doletu. Byl zkonstruován na základě požadavků amerického letectva z roku 1944 na maximálně rychlý bombardér pro střední tratě. Stroj nejprve dostal křídlo přímé, později, díky využití německých výzkumů z druhé světové války, šípové pod úhlem 35°. Dva letouny B-47B byly přestavěny pro doplňování paliva za letu, cisternový nesl označení KB-47G a doplňovaný letoun byl přeznačen na YB-47F. Verze B-47E dostala brzdící padák, katapultovací sedadla a kanony místo kulometů do zadní části trupu. Do služby byl zařazován od roku 1952. Poslední stroje byly vyřazeny v 70. letech.\n\nV roce 1956 obdrželo RCAF jeden letoun B-47B (51-2059) ke zkouškám turbokompresorového motoru Orenda Iroquois o tahu 88,90 kN. Úpravu na leteckou zkušebnu provedla firma Canadair Ltd. a létal pod označením CL-52.\n\nCelkem vyrobeno 2 032 kusů\n\n\n\n\n"}
{"id": "86012", "url": "https://cs.wikipedia.org/wiki?curid=86012", "title": "Jan Potměšil", "text": "Jan Potměšil\n\nJan Potměšil (* 31. března 1966 Praha) je český herec, syn pedagoga Jaroslava Potměšila. Přestože je upoután na invalidní vozík, je oceňovaným divadelním i filmovým hercem.\n\nPoprvé účinkoval v 8 letech v legendárním cyklu diváckých televizních příběhů Bakaláři, téma \"Vánoce, na které nikdy nezapomenu\" (1975), povídka \"Lokomotiva\". Jeho hereckým protihráčem nebyl nikdo jiný, než Vladimír Menšík. V 11 letech hrál v televizním seriálu Žena za pultem. Později herectví vystudoval a ztvárnil řadu romantických (např. Jíra v pohádce \"O princezně Jasněnce a létajícím ševci\"), ale i dramatických (Milan v dokudramatu \"Proč?\", Martin v \"Bony a klid\") postav ve filmu i divadle.\n\n8. prosince 1989, krátce poté, co se účastnil listopadových demonstrací, utrpěl při automobilové havárii zranění páteře, po kterém částečně ochrnul. V automobilu s ním cestovali Jan Kačer a dokumentarista Vladislav Kvasnička. Jan Potměšil odmítá uvést jméno řidiče, pouze uvedl, že to byl výtvarný umělec. Pro deník Blesk uvedl: „Kačer seděl vedle řidiče, já byl vzadu. Byl jsem hodně unavený a spal jsem. Nic si od té doby nepamatuji. Probudil jsem se až v únoru v nemocnici na Karláku a zjistil, že se nemohu hýbat. Dodnes je nejasné, proč jsem vypadl z auta. Snad nehodu způsobil mikrospánek řidiče.“ Co se tehdy stalo, dodnes přesně nikdo neví. Jan Kačer poklimbával a matně si pouze vzpomíná, že se blížili ku Praze, protože viděl ceduli Říčany. Pak také usnul.\nPo dlouhém léčení a rehabilitaci je upoután na invalidní vozík, ale nadále je aktivním hercem.\n\nV současnosti je členem Divadelního spolku Kašpar, který hraje v Divadle v Celetné. Ztvárňuje zde řadu rolí, z nichž nejúspěšnější je patrně hlavní postava ve hře \"Růže pro Algernon\". Tato hra se úspěšně hraje přes 10 let a měla přes 600 repríz (2009). Za ztvárnění titulní role v Shakespearově hře \"Richard III.\" získal Cenu Alfréda Radoka. Mezi další zaznamenáníhodné role patří Syn (Ježíš) v Mittererově \"Účtování v domě božím\" nebo Claudius v \"Hamletovi\". Ve scénických čteních Lyry Pragensis ztvárnil Dickieho v Bachově \"Útěcích do bezpečí\", Fletchera v \"Jonathanu Livingstonu Rackovi\" téhož autora či malíře Henri Toulouse-Lautreca v Pavlíkově hře \"Krása z Moulin Rouge\". Ve volně šiřitelné zvukové nahrávce Nového zákona čte svatého Jana.\n\nOženil se 24. srpna 2004.\n\n27. ledna 2012 vystoupila Jitka Hosprová společně s Martou Kubišovou a hercem Janem Potměšilem na dobročinném koncertu na podporu vězněného čínského advokáta Kao Č'-šenga a pronásledovaných praktikujících Fa-lun-kungu. Koncert proběhl v hlavním sále Senátu PČR pod záštitou místopředsedkyně senátu Aleny Palečkové.\n\nV pražském Kostele sv. Anny se 6. října 2014 konal koncert na podporu lidí nespravedlivě stíhaných čínským režimem, zejména následovníků Fa-lun-kungu a advokáta Kao Č'-šenga. Na akci nazvané „Svědomí nelze koupit“ vystoupili bez nároku na honorář zpěvačka Marta Kubišová, přední česká violová virtuoska Jitka Hosprová, herec Jan Potměšil, herec a zpěvák Jan Budař, dámské vokální kvarteto Yellow Sisters, zpěvačka a herečka Olga Lounová a kapela Daniel and the Moravians. Vystoupení pořádalo občanské sdružení Lidská práva bez hranic. Koncert proběhl pod záštitou Nadace Dagmar a Václava Havlových Vize 97 link. Koncert podpořili Jaroslav Dušek a Monika Šimůnková. Účastníci a diváci koncertu společně podepsali dopis adresovaný prezidentu Miloši Zemanovi.\n\nNa koncertu vystoupil také čínský emigrant žijící v Německu Kuo Ťu-feng, který byl v Číně po více než rok vězněn a mučen za to, že se věnoval praxi Fa-lun-kung a odmítl se podvolit nátlaku čínského režimu, který Fa-lun-kung 20. července 1999 zakázal.\n\nDalšími hosty byli religionista docent Zdeněk Vojtíšek z Karlovy univerzity, který hovořil o problematice pronásledování Fa-lun-kungu z hlediska religionistiky nebo politička Kateřina Jacques, která poukázala na nedávnou návštěvu čínského politika Čanga Kao-liho v Praze v čele pětisetčlenné čínské delegace. Vicepremiér Čang Kao-li je důvodně podezřelý ze zapojení do genocidy Fa-lun-kungu, opakovaně vydával v rámci svých úřednických postů nařízení k zásahům proti Fa-lun-kungu, v důsledku čehož došlo podle organizace WOIPFG k padesáti šesti ověřeným úmrtím. Podle stránek minghui.org spojených s hnutím Fa-lun-kung vedla nařízení Čanga Kao-liho k tisícům případů zatčení, věznění a mučení následovníků Fa-lun-kungu.\n\n\n\n\n"}
{"id": "86014", "url": "https://cs.wikipedia.org/wiki?curid=86014", "title": "Grand Prix Evropy 2006", "text": "Grand Prix Evropy 2006\n\nGrand Prix Evropy L Grosser Preis von Europa\n\n\nMichael Schumacher převzal pohár pro vítěze z rukou premiéra Rhineland Pfalz Kurta Becka a náměstek premiéra Hans Arthur Bauckhage předal trofej pro vítězný tým. Fernando Alonso dostal cenu od presidenta ADAC (německý automotoclub) Petera Mayera a třetí Felipe Massa dostal cenu od Hermanna Tomczyka sportovního presidenta ADAC.\n\n\n\n\n\n"}
{"id": "86017", "url": "https://cs.wikipedia.org/wiki?curid=86017", "title": "Petr Hapka", "text": "Petr Hapka\n\nPetr Hapka (13. května 1944 Praha – 25. listopadu 2014 Okoř) byl český hudebník, skladatel, zpěvák a dirigent.\nPetr Hapka absolvoval konzervatoř (viola, zpěv). S textařem Petrem Radou, s nímž svého času tvořil nerozlučnou autorskou dvojici, vytvořil pro Hanu Hegerovou \"Kázání v kapli Betlémské\" nebo \"Obraz Doriana Graye\".\n\nByl známý především jako autor hudby k textům Petra Rady, Zdeňka Rytíře, Michala Horáčka a hudby filmové. Jejich hity jako \"Levandulová\", \"Dívám se, dívám\", \"S cizí ženou v cizím pokoji\", \"Štěstí je krásná věc\", \"Individualita, První noc v novém bytě\" či \"Bude mi lehká zem\" zpívala například Hana Hegerová, Lucie Bílá, Michael Kocáb, Jana Kirschner, Jarek Nohavica nebo Richard Müller. Sám Hapka se také prosadil jako výrazný zpěvák. \n\nByl dvakrát ženatý (s herečkou Zorou Ullou Keslerovou a se Zuzanou Řihoškovou), celkem má sedm dětí. Podle Rudého práva podepsal Antichartu.\n\nV roce 2013 se u něj projevila Alzheimerova choroba. Zemřel 25. listopadu 2014 ve věku 70 let.\n\n\n\n"}
{"id": "86022", "url": "https://cs.wikipedia.org/wiki?curid=86022", "title": "Necyklopedie", "text": "Necyklopedie\n\nNecyklopedie, v anglickém originále Uncyclopedia, je satirická „encyklopedie“ parodující Wikipedii (i když sama tvrdí opak). Uncyclopedia vznikla jako anglofonní projekt, postupně však vzniklo několik jejích jazykových mutací.\n\nNecyklopedie je sbírkou absurdních hesel, která nemají zdánlivě nic společného se skutečností – například Wikipedie je v ní definována jako „satirická ‚encyklopedie‘ parodující Necyklopedii“. Jedním z hlavních principů je \"„satirical point of view (SPOV, satirický úhel pohledu)“\", což je parodie na wikipedistické \"„neutral point of view (, nezaujatý úhel pohledu)“\".\n\nV lednu 2005 byl na anglické verzi (Uncyclopedia) založen první článek v češtině, věnovaný Rossovi Hedvíčkovi. \n\nOd srpna 2005 běží česká Necyklopedie. Česká verze byla založena v lednu 2005, v září 2005 v ní bylo přibližně 14 000 hesel, na začátku září 2006 18 000 hesel, v srpnu 2007 přes 23 000, v roce 2015 měla přes 30 000 článků, což ji činilo druhou největší po verzi portugalské. \n\nV dubnu 2016 má Necyklopedie 3 374 hesel, prakticky bez pahýlů; případné pahýly totiž tamější správci likvidují. \n\nDo 25. května 2018 Necyklopedie měla i obdobný vzhled jako Wikipedie, používala stejný software MediaWiki, běžěla na webhostingu pro internetové encyklopedie Wikia, s Wikipedií však organizačně spojena nebyla. Na Necyklopedii je uplatňován podobný systém jako na Wikipedii, fungují tam správci a edituje se tam velmi podobně jako na Wikipedii. Mnoho článků a zmínek je inspirovaných i osobními či věcnými spory na Wikipedii jelikož mnozí editoři Necyklopedie editovali či editují též na Wikipedii.\n\nKe dni 25. května 2018 hostitelský portál FANDOM (Wikia) s odvoláním na směrnici GDPR zrušil stránkami typu Uncyclopedia dosud užívaný \"wikipedický\" vzhled (\"skin\") Monobook, a nahradila jej svým implicitním \"skinem\" Oasis. Výrazně se tím změnil celkový vzhled všech tímto rozhodnutím postižených ***pedií, tedy i Necyclopedie. Ohlas tímto rozhodnutím postižených byl převážně negativní, viz: \nPostižena tak byla i na webhostingu FANDOM/wikia provozovaná anglofonní Uncyclopedia, zatímco samostatná, na wikia nezávislá Uncyclopedia si svůj \"wikipedický\" vzhled zachovala. \n\nDne 26. 2. 2019 oznámil FANDOM, že k 31. 3. 2019 ukončí provoz projektů z rodiny Uncyclopedia. Těm pak nezbylo, než se přesunout na jiné hostingy, což různé jazykové komunity řešily různým způsobem, přičemž však propojení mezi nimi zůstalo. \n\n31. 3. 2019 byla Necyklopedie přesunuta na adresu http://necyklopedie.org (hosting uncyclomedia.co). Od dubna 2019 tak i česká Necyklopedie běží na novém hostingu.\n\n2. 4. 2019 byla Necyklopedie ze stránek FANDOM odstraněna. Nadále tedy už zůstává dostupná pouze na hostingu uncyclopedia.co.\n\nČeská Necyklopedie se relativně hodně věnuje známým antipatiím mezi Prahou a Brnem či Maďary a Slováky a konspiračním teoriím. Několik desítek českých politiků či evropských států má též své články. Nachází se v ní také mnoho méně kontroverzních pojednání o zajímavých živočiších, vynálezech, otázkách filosofických historických osobnostech, aktuálním dění atd.\n\nNecyklopedie má také své podprojekty, jako např. Výkladový slovník, Necitáty, Necyklokrám nebo Necykloverzitu.\n\nTaké názvy odkazů jsou jiné než na Wikipedii, např.: příspěvky = spraseno, editovat = zvandalizuj!, pod lípou = pod parou, diskuze = flamewar, odhlásit se = čus bus.\n\nV roce 2011 byla česká Necyklopedie vyloučena ze soutěže Křišťálová Lupa z kategorie \"Zájmové weby\" kvůli rasismu a homofobii u některých článků, konkrétně \"Romové\", \"Homosexualita\", \"Gay\" a \"Stát Izrael\". Podle organizátorů soutěže nelze některé formulace obhájit ani vysokou mírou nadsázky a překročily hranici, kterou jsou organizátoři ochotni akceptovat a zaštiťovat.\n\n"}
{"id": "86026", "url": "https://cs.wikipedia.org/wiki?curid=86026", "title": "Lotus 97T", "text": "Lotus 97T\n\nLotus 97T byl vůz formule 1 týmu Lotus. Práce na novém voze začaly již v roce 1984 a koncepčně vycházely z modelu Lotus 95T. Poprvé se představil na začátku roku 1985 ve Velké Británii. Hlavní konstruktéři projektu byli Gérard Ducarouge a Martin Ogilvie. Svůj debut si odbyl v Grand Prix Brazílie 1985.\n\nMonopost řídili zkušený Ital Elio de Angelis a nováček v týmu brazilský pilot Ayrton Senna. Oba piloti pravidelně bodovali, Elio de Angelis dosáhl na 5. místo s 33 body, Ayrton Senna získal 4. místo a 38 bodů. Vůz startoval celkem v 16 velkých cenách, dosáhl 3 vítězství a 8x se mu podařilo vybojovat pole positions. Celkem nasbíral do tabulek 71 bodů a jeho jezdci se podívali 8x na stupně vítězů.\n\nZměny na aerodynamice a nový motor od Renaultu byly jediné změny, které prodělal Lotus z roku 1984 a prakticky tak vznikl model 97T. Lotus 97T byl jednoduchým designem, který působil robustním dojmem, ale byl poměrně rychlý a silný. Na voze byly použity i komponenty z aerodynamiky vozu Lotus 96T, který byl projektován pro Indycar. Vůz byl nejen rychlý, ale především spolehlivý. Elio de Angelis dokázal dojet v 11 Grand Prix pro body a zvítězit v San Marinu a Senna dovezl vůz devětkrát pro body a dvakrát pro vítězství. Ayrton Senna skončil v šampionátů čtvrtý a Elio de Angelis pátý v poháru konstruktérů se Lotus dělí o 3 místo s Williamsem.\n\nMonopost pohání jednotka Gordini EF15 od firmy Renault o objemu 1493 cc, který dosahoval výkonu 671 Kw/11000 otáček. Motor byl vybaven palivovým systémem \"Kugelf\" se vstřikováním \"Marelli\" a používající palivo značky \"Elf\". Monopost byl vybaven převodovkou značky Lotus/Hewland L, která měla 5 rychlostních stupňů. Používal pneumatiky Goodyear. Celý závodní stroj dosahoval hmotnosti 540 kg.\n\nElf, Goodyear, John Player Special, Olympus, Renault\n\ntučně vyznačené závody znamenají zisk pole position\n"}
{"id": "86031", "url": "https://cs.wikipedia.org/wiki?curid=86031", "title": "Bubeneč", "text": "Bubeneč\n\nBubeneč je městská čtvrť Prahy a katastrální území na levém břehu Vltavy. Součástí katastru Bubenče je i celý Císařský ostrov, Stromovka (Královská obora) a Výstaviště. Patří sem i fotbalový stadion Sparty a část Vítězného náměstí. Většina katastru Bubenče – 52 % – patří do obvodu a městské části Praha 7, ale většina zastavěné plochy leží v obvodu a městské části Praha 6, (v Praze 7 leží především Stromovka).\nV letech 1904–1921 byl Bubeneč samostatným městem, pak byl připojen k Praze.\n\nBubeneč, původně nazývaný \"Přední Ovenec\" (\"Zadní Ovenec\" byl názvem vsi na místě dnešní městské části Troja), je poprvé připomínán roku 1197. Dne 26. října 1904 získala obec Bubeneč status města a zároveň jí byl udělen i městský znak. Privilegium na používání znaku však Bubeneč obdržel až 17. února 1905.\n\nSoučástí Prahy se Bubeneč stal 1. ledna 1922 na základě zákona č. 114/1920 Sb. o vzniku Velké Prahy, a v jejím rámci se stal součástí obvodu Praha XIX. Od roku 1960 je území Bubenče rozděleno mezi městské obvody (dnes i městské části) Praha 6 a Praha 7.\n\nV posledních letech se v ulicích Terronská, Albánská a Ve Struhách odkryly zajímavé archeologické nálezy. Mělce uložené pozůstatky pravěkého osídlení zachránilo slabé osídlení v pozdější době, od raného středověku až do začátku 20. století se jednalo o převážně zemědělskou oblast.\n\nJméno Bubeneč je rodu mužského (skloňuje se podle vzoru stroj), ale pravidla českého pravopisu umožňují používání i rodu ženského.\n\nDnešní název Bubeneč je nejspíš založen na německé výslovnosti (\"Bubentsch\") českého „Vovenec“ nebo odvozen od názvu blízké obce Bubny (dnes součást katastru Holešovic), která se nacházela na předmostí dnešního Hlávkova mostu a jejíž katastr zahrnoval i dnešní Letenské sady. Název Ovenec se na Bubeneč oficiálně změnil až v roce 1880.\n\nZbytek původního, tzv. starého Bubenče, se nachází okolo kostela sv. Gotharda, hostince Na Slamníku a nedalekého Bubenečského nádraží (sloužícího už jen jako výhybna), ve středu čtvrti na západním okraji Královské obory (Stromovky). Odtud na jih se rozkládá vilová čtvrť, budovaná již od 2. poloviny 19. století mj. významnými osobnostmi české kultury (např. Lannovy vily se sbírkami starožitností, Suchardovy) vily nebo domů, ve kterých bydleli malíři Max Švabinský (Na Zátorách 172) nebo na Zátorce Karel Svolinský. Dnes zde sídlí řada zastupitelských úřadů. Jihozápadní část a západní okraj je tvořen bytovými domy stavěnými od dvacátých let 20. století podle (úspěšného) urbanistického plánu (A. Engel). Směrem k východu přechází dobová výstavba ve vilovou čtvrť. Severní část je v západní části historicky průmyslová se zbytky renesančního Císařského mlýna, papírny a starou a novou (na Císařském ostrově) čistírnou odpadních vod pro Prahu. Na východě sousedí sportovní areály vč. jezdeckého areálu na Císařském ostrově. Východní část Bubenče zaujímá především lesopark Královská obora neboli Stromovka s Místodržitelským letohrádkem a Šlechtovkou. Východní část stromovky byla vyhrazena pro Jubilejní zemskou výstavu Království českého v roce 1891 a výstavně-zábavným areálem zůstala, dnes pod názvem Výstaviště Praha. Výstaviště je ale od Bubenče stavebně odtrženo a těsně přiléhá k Holešovicím. Jihovýchodní část Bubenče zaujímá stadion Sparty (běžně označovaný „na Letné“, ve smyslu na Letenské pláni) a souvislá bytová zástavba, mezi kterou dominuje budova Akademie výtvarných umění.\n\n\n\n\n"}
{"id": "86033", "url": "https://cs.wikipedia.org/wiki?curid=86033", "title": "Gender", "text": "Gender\n\nGender (), česky také někdy rod, je pojem užívaný pro označení osobní identity a společenské role jedince ve vztahu k maskulinitě a feminitě. Gender jednotlivce v západní společnosti znamená, do jaké míry se daný člověk cítí být mužem či ženou, které pohlaví je mu okolím přisuzováno, a jaké chování a povahové rysy jsou od něj proto očekávány. Pojmem gender může ale být míněna pouze genderová identita jedince nebo pouze genderové stereotypy. Gender bývá někdy označován jako sociální pohlaví.\n\nNa rozdíl od kategorie pohlaví, ze které gender vychází a která je založená především na biologických základech, bývá gender většinou chápán jako společenský konstrukt, tedy jako soubor lidmi vytvořených představ a pravidel. Tyto představy a pravidla se mohou lišit podle kultury a období, přičemž se mění jak počet společensky přijímaných genderů, tak charakteristiky, podle nichž se gender jednotlivce určuje. Západní společnosti obvykle vycházejí z konceptu dvou genderů (maskulinního a feminního, respektive mužského a ženského). Univerzalita a vhodnost tohoto striktně binárního pojetí však bývá zpochybňována stejně jako možnost vůbec přesně oddělit pojmy pohlaví a gender.\n\nGender jedince je jedním z klíčových prvků jeho společenského života, jelikož se podílí na utváření jeho pozice v mocenských a emocionálních mezilidských vztazích. Přestože však existuje mnoho stereotypů a očekávaných projevů spojených s maskulinitou a feminitou, nejsou jednotlivé gendery ve všech aspektech exaktně vymezitelné. Chování, které se od jedince na základě genderu očekává či je akceptováno, se nazývá genderová role; souhrn těchto očekávání je pak označován za ideologii genderových rolí.\n\nGenderové otázky zkoumají gender studies, interdisciplinární obor využívající převážně sociologických, kulturologických a literárněvědných východisek a zahrnující pod sebe jako podobory ženská studia a mužská studia. V České republice existuje odborné pracoviště Národní kontaktní centrum – gender a věda a vychází časopis \"Gender a výzkum\".\n\nDo češtiny přešel pojem gender z angličtiny, kde původně označoval jmenný rod. Ve spojení s člověkem a jeho rodem se používal dlouhodobě, s nejstarším dokladem z 15. století, tato stará užití ovšem mohla být míněna žertovně. V 19. století využila ve smyslu osobního (nikoliv gramatického) rodu například prozaička George Eliot v románu \"Červený mlýn\" (\"The Mill on the Floss\", 1860). V akademických textech se pojem začal poprvé objevovat v 50. letech 20. století, užíval ho sexuolog John Money. Jeho větší rozšíření je však spojeno až s vzestupem feministického bádání v 70. a 80. letech.\n\nKlíčové impulzy do zkoumání a vymezení genderu vnesla Ann Oakleyová (\"Pohlaví, gender a společnost\", 1972), když vymezila pohlaví () jako soubor anatomických a fyziologických charakteristik, jež signalizují biologické mužství či ženství, zatímco gender definovala jako sociálně konstruovanou maskulinitu a feminitu. Gender v jejím pojetí nevychází z biologického pohlaví, je projevem společenských a kulturních aspektů spojených s vnímáním maskulinity a feminity v určité společnosti v určité době. Na konci 70. let ovlivnily zkoumání genderu Suzanne Kesslerová a Wendy McKennová, které pojímaly gender jako označení pro veškeré rozdíly mezi ženami a muži, mezi feminním a maskulinním, a to včetně tvaru pohlavních orgánů. Užitím jediného pojmu chtěly zdůraznit, že prvek sociální konstrukce je přítomen ve všech aspektech mužství a ženství, pohlaví nevyjímaje. Candace Westová a Don H. Zimmerman na konci 80. let vyšli z předpokladu, že spíše než o genderu jako fenoménu by se mělo hovořit o aktu dělání genderu. Performativní chápání mužství a ženství, tedy hraní genderů jakožto proměnlivých kategorií podle různých společenských situací, se stalo východiskem postmoderního feminismu. V 90. letech se prosadila Judith Butlerová knihami \"Potíže s rodem\" (1990) a \"Závažná těla\" (1993) a kritikou binárních rozdělení maskulinita/feminita a pohlaví/gender. U pohlaví a genderu je vzájemná prostupnost dána podle Butlerové tím, že také zdánlivě biologická fakta týkající se pohlaví jsou ve skutečnosti pouze výsledkem interpretace tělesných vlastností v rámci různých vědeckých diskurzů, jež mohou sloužit společenským nebo politickým zájmům. Po roce 2000 začal být pojem gender užíván častěji než pohlaví (), v některých případech jako synonymum.\n\nV moderní západní společnosti převládá v obvyklém uvažování koncept dvou genderů, maskulinního a feminního, přičemž přítomnost jednoho vylučuje druhý. Podle Butlerové je však obtížně udržitelné jak rozdělení na mužskost a ženskost, tak rozdělení na biologické pohlaví a sociální gender, neboť v obou případech se kategorie částečně prolínají. Kritikou binárního dělení genderů se zabývá také queer teorie, přičemž kromě existence pouze dvou genderů zpochybňuje také neměnnost a danost binární kategorie pohlaví.\n\nPřísně binární rozdělení, v západní společnosti obvyklé, vychází zejména z osvícenského lékařského myšlení 18. a 19. století. Starší evropská pojetí jsou méně jednoznačná. Historik a sexuolog Thomas Walter Laqueur připomíná předmoderní (starověké, středověké a raně novověké) texty, vycházející z galénovsko-hippokratovského modelu, podle něhož jsou ženské genitálie pouze obrácené dovnitř, ale jinak stejné jako mužské. Laqueur proto tvrdí, že v předmoderním myšlení neexistoval koncept dvou striktně oddělených pohlaví, nýbrž jediné pohlaví ve své dokonalé formě (muž) a nedokonalé formě (žena). Proto také nemohly být k maskulinitě a feminitě přiřazovány dva protikladné gendery. Místo toho se v genderech, vždy nejméně dvou, se odrážely „delikátní a obtížně čitelné odstíny jediného pohlaví“, například v oblasti touhy – vedle sebe mohli stát zženštilý mladý chlapec, smělé a „pro plození příliš horké“ mužatky a zralý muž, který má zálibu v ženách či právě v chlapcích.\n\nZřetelná může být nebinárnost genderového pojetí v některých neevropských kulturách. Některé kmeny amerických indiánů rozlišovaly tři nebo čtyři gendery. V historických dokumentech byly osoby nebinárních genderů souhrnně označovány jako berdaší (berdache), v moderním zkoumání se někdy užívá pojem two-spirits (dvě duše), případně se jednoduše mluví o odchylných genderech nebo se používají příslušná domorodá označení. Komplikovanější situace panuje u Inuitů, kde je gender provázán s kultem předků. Jednotlivci jsou přidělována jména a vlastnosti předků, což vede k mnohonásobné genderové identitě.\n\nGender lze chápat také v jemnějším rozvrstvení vzhledem k sexuálním, reprodukčním, náboženským a společenským možnostem jedince. Jako zvláštní kategorie může nebo mohl být vzhledem ke svému společenskému postavení vnímán například eunuch, přičemž důležitým rozlišením je také to, zda byl vykastrován, nebo zda se vykastroval (kupříkladu rituálně) sám. Jako specifický gender je možné také oddělit osoby, které žijí celibátně a nemohou vstoupit do manželství s jiným člověkem (například mniši a jeptišky). Lucie Storchová a Jana Ratajová při zkoumání preskriptivní literatury o ženství a manželství z českého raného novověku rozlišily osm genderů, dva maskulinní a šest feminních. Klíčovou otázkou vždy bylo, zda má jedinec „správný“ přístup ke svému životu a společenskému postavení, u žen se pak přidával jejich manželský stav. Preskriptivní raně novověká literatura tedy konstituovala tyto gendery: dobrý manžel, špatný manžel, dobrá panna, špatná panna, dobrá manželka, špatná manželka, dobrá vdova, špatná vdova.\n\nNěkdy bývá gender označován jako kontinuum, s pólem maskulinity na jednom konci a pólem feminity na druhém konci, přičemž každý jedinec zaujímá pozici mezi oběma póly.\n\nV moderní západní společnosti dochází k přiřazení genderu jedinci obvykle těsně po narození, v některých případech ještě před narozením, a sice na základě pozorovaných pohlavních znaků (přítomnost penisu, popřípadě jeho velikost či viditelnost) a tímto způsobem určeného pohlaví.\n\nSoubor znaků, podle nichž může být stanoveno pohlaví (a následně gender), je nicméně poměrně komplexní a dle zvolené metody může kromě podoby a funkce rozmnožovacích orgánů zahrnovat také chromozomy (tvořící XX, XY nebo jinou kombinaci), hladinu jednotlivých pohlavních hormonů v těle dospělého, a s tím související druhotné pohlavní znaky jako vousy, ňadra a celkové rozmístění tukové tkáně na těle. V některých případech je proto jednoznačné určení pohlaví nemožné, například má-li jedinec „mužské“ chromozomy XY a zároveň ženské pohlavní orgány. Množství tzv. intersex osob v populaci bývá podle konkrétní definice odhadováno mezi 0,018 % a 4 %, nejčastěji 1,7 %. V případech intersex osob bývá přiřazení genderu problematičtější. Vzhledem ke společenskému tlaku na dodržování binárního pojetí genderů však bývá dítě v západní společnosti obvykle vychováváno jako muž nebo jako žena, ačkoliv jeho medicínský pohlavní status je nebinární. Intersex organizace však upozorňují na zvláštní situaci se třemi pohlavími a dvěma společensky a právně akceptovanými gendery a zasazují se o snížení důrazu na oficiálně určený binární gender.\n\nSocializace je proces, v němž si jedinec osvojuje společenské normy, hodnoty, očekávání a zvyky, a to nejen v dětství, ale do jisté míry během celého života. Podle obecné představy, rozšířené v západní společnosti, se dítě sice narodí s určitým pohlavím, příslušnému genderu se však musí teprve naučit, tj. projít genderovou socializací. Co je středobodem tohoto učení však pojímají různé teorie rozdílným způsobem.\n\nSigmund Freud byl představitelem psychoanalytické identifikační teorie, podle níž se dítě identifikuje s rodičem stejného genderu a napodobuje jej. Nancy Chodorowová tuto teorii modifikuje v podobě teorie vztahu k objektu, když říká, že chlapci se učí svůj gender osamostatněním od matky, zatímco dívky se ji učí napodobovat. Lawrence Kohlberg pracuje v návaznosti na Jeana Piageta s teorií kognitivního vývoje: děti se naučí genderům (maskulinnímu a feminnímu), a poté je uplatňují jako organizační a kategorizační principy pro věci kolem sebe. Sandra Bemová hovoří o optických sklech kultury a uvádí, že děti se naučí nejen genderovým pojmům, ale také tomu, jakým způsobem s nimi mají nakládat, neboť tyto způsoby jsou nenápadně vepsány do společenských hodnot, struktur a myšlení dospělých jedinců.\n\nBěhem genderové socializace není jedinec jen pasivním příjemcem. Jde o soubor komplexních a dynamických procesů a člověk může vstřícně, nevšímavě či odmítavě reagovat na různorodé společenské podněty a zároveň je pro jiné sám vytvářet. Mezi nejdůležitější vnější činitele při genderové socializaci patří rodina, vrstevníci, škola a média. Prostřednictvím užívaného jazyka, oblečení nebo hraček, které jsou mu dávány k dispozici, se dítě učí nejen samotnému genderu, ale také stereotypům s ním spojeným. Značný vliv na genderovou socializaci mají vzory, ať už společenské, umělecké nebo náboženské. Například v katolickém prostředí existuje mariánský kult jako ideál hyperfeminity (tedy výrazné ženskosti a důrazu na mateřství).\n\nGenderová identita je potenciálně jedinečná a specifická součást osobnosti jednotlivce. Navenek se nemusí nijak projevit (například pokud se člověk identifikuje jako jiný gender, než je mu přisuzován, a obává se společenské stigmatizace). Je také možné uvažovat o jádrové genderové identitě, vědomí příslušnosti k biologickému pohlaví. Gender, s nímž se jedinec identifikuje, je přitom obvykle ve shodě s genderem přisuzovaným mu společností na základě jeho pohlavních znaků. Za součást genderové identity se nicméně považuje také vztah k jednotlivým vlastnostem a vzorcům chování, které jsou společensky vnímány jako maskulinní či feminní, přičemž zde se jedinec od svého genderu často znatelně odchyluje.\n\nKromě enviromentálních a sociokulturních vlivů se na utváření identity podepisuje také vystavení androgenům, a to jak v prenatálním období, tak po porodu. Obvykle se uvádí, že genderová identita se u dítěte fixuje mezi 18 měsíci a 4 lety života, v souvislosti s rozvojem jazykových dovedností. Některé studie nicméně naznačují, že k posunům může docházet i po tomto období, někdy i v dospělosti.\n\nPři setkání jedince s neznámým člověkem dochází k přisouzení předpokládaného genderu na základě indicií, které poskytuje vzhled (například tělo, vlasy, oblečení, způsob pohybu), chování (etiketa, konvenční společenské rituály, míra agresivity a dynamika moci) a textové prameny (jméno, oficiální dokumenty, vztahy s jinými osobami).\n\nMožnosti odhadnutí genderu neznámé osoby na základě jazykových indicií se liší podle jazyka. Zatímco v angličtině není možné podle příjmení poznat gender osoby a také část běžných křestních jmen je genderově neutrální (Chris, Jaime), čeština většinu ženských příjmení přechyluje a genderově neutrálních křestních jmen obsahuje jen málo. Kromě toho čeština vyjadřuje rod osob nejen lexikem, ale také morfologicky a syntakticky, přičemž kromě genderu osoby, o které se mluví, často odhaluje také gender hovořící osoby a gender adresáta. Tento fenomén byl již dlouho před vznikem genderové lingvistiky komentován jazykovědnými badateli, například Pavlem Eisnerem v knize \"Chrám i tvrz\" (1946), když rozdělil evropské jazyky na ty, které kladou na osobní rod malý důraz (germánské jazyky), větší důraz (románské jazyky) a mimořádný důraz (slovanské jazyky).\n\nJako genderové role, nebo také genderový řád, jsou označovány způsoby chování, které jsou od osoby očekávány na základě jejího genderu. Prolínají s genderovými stereotypy a zároveň se podílejí na jejich vytváření. Mohou být velmi proměnlivé i v rámci jediné generace, na rozdíl od konceptu genderu, který se mění pomalu. Ve Spojených státech se v 50. letech 20. století podílela na ekonomickém zabezpečování rodiny zhruba třetina žen, zatímco na konci 20. století to byly téměř dvě třetiny (60 % žen ve srovnání se 75 % mužů).\n\nTo, zda člověk svou genderovou roli hraje, není podmíněno pouze jeho prožíváním svého vlastního genderu, ale také jeho konformitou. U konformní osoby určitého genderu je pravděpodobné, že se bude chovat podle pravidel pro daný gender stanovených, a to i v případě, že jí takové jednání není vlastní. V angličtině existují také označení pro děti, které si počínají způsobem očekávaným od jiného genderu: jako „tomboys“ jsou označovány dívky, které projevují zájmy běžně přisuzované chlapcům, zatímco pojem „sissy-boys“ s výrazně pejorativnějším podtextem se užívá pro chlapce s dívčími zálibami.\n\nPracuje se také s pojmem „ideologie genderových rolí“, a to proto, že genderovými rolemi je vytvářen celý systém předepsaného chování a myšlení, zejména v mezilidských vztazích, pracovním procesu a péči o děti, přičemž obvykle existuje rozšířený a silně zakořeněný názor, že právě užívané rozdělení genderových rolí je přirozené a objektivně správné.\n\nJako stereotyp jsou označovány předem určené představy o povaze a chování všech příslušníků vymezené skupiny lidí. Může se jednat jak o negativní předsudky, tak o normativní představy (osoby v nějaké sociální kategorii jsou podle stereotypu takové, jaké je pro společnost žádoucí, aby byly). Stereotypy nejsou vytvářeny osobní zkušeností, verbálně a neverbálně je jedinci zprostředkují ostatní členové komunity. Stereotypy týkající se mužů a žen (popřípadě maskulinity a feminity) patří ve společnosti k nejsilnějším.\n\nGenderové stereotypy se nejčastěji týkají osobnosti (představa, že maskulinní gender se pojí se soutěživostí, sebevědomím a logickým uvažováním, zatímco feminní s něhou, empatií a snadným projevováním emocí), projevují se ovšem také v oblasti tělesných rysů (svalnatost, chlupatost), sociálních rolí (živitel, obstaravatelka domácích prací), povolání (strojař, manažer, chirurg, knihovnice, učitelka, zdravotní sestra) a sexuality (sexuální žádostivost byla v různých dobách střídavě připisována maskulinitě a femininitě; předpokládá se, že jeden gender je vždy sexuálně přitahován výhradně tím opačným).\n\nExistence genderových stereotypů může v mnoha případech vést k tomu, že se ukáží být platnými – je-li osobě nějakého genderu opakováno, že tuto činnost nemůže zvládnout (například dívka matematiku nebo chlapec práci s dětmi), je možné, že ji bude vinou nízkého sebevědomí a znevýhodňování společností skutečně vykonávat špatně. Ten jev popisován jako sebenaplňující předpověď.\n\nV antropologickém bádání převládá představa, že v prehistorických společnostech se vyvinula dělba práce na základě pohlaví či genderu. Toto pojetí rozpracoval ve 40. letech 20. století americký antropolog George Murdock. Podle tradiční interpretace jde o důsledek tělesných parametrů, zejména výšky a většího množstvím svalů u mužů (vliv testosteronu), a rovněž zátěží v podobě těhotenství, kojení a péče o novorozence u žen. Důraz na tělesné parametry je někdy v ekonomických teoriích rozšiřován na celé lidské dějiny, s tím, že období, s činnostmi vyžadujícími vynaložení velké svalové síly (lov, primitivní zemědělství, těžký průmysl), je genderová dělba práce výraznější. Moderní antropologie však klade nižší důraz na sílu, neboť v mnoha společnostech ženy vykonávají fyzicky náročnou práci a některé z nich mohou být silnější než někteří muži; genderová dělba práce pak vychází především z nižších možností mobility plodných žen vzhledem k jejich reprodukčním úkolům. Uvádí se také, že neexistuje jedno genderové rozdělení práce platné pro všechny lidské společnosti, ale spíše různá dělení práce, z nichž některá mohou být založená na genderu.\n\nAž do 70. let 20. století antropologie předpokládala, že hlavní přísun potravy v lovecko-sběračských společnostech zajišťovali muži lovem, zatímco ženy se staraly o potomstvo. Moderní zkoumání však ukázala, že sběr tvoří ve většině těchto společností základ zdrojů, zatímco lov zajišťuje spíše variabilitu stravy a osobní prestiž. Podle signalizační či předváděcí hypotézy získávali muži lovem společenskou pozornost – zatímco sběr se týká zdrojů, jejichž získání je jisté, má lov nejistý výsledek, avšak může být vzhledem k získanému množství zdrojů velmi úspěšný. Během lovu je podle této hypotézy možné prokazovat zdatnost, a funguje tak jako součást namlouvání. Jednoduché vnímání prakticky motivované genderované dělby práce je zpochybňováno rovněž objevy, podle kterých také ženy často lovily malou zvěř a v některých případech i velkou zvěř.\n\nRůzné podoby dělby práce založené na genderu nalezneme také v historických společnostech. Pro měšťanskou společnost bylo typické partnerské rozdělení práce mezi ekonomicky a veřejně aktivního muže a ženu starající se o domácnost. Socialistický feminismus hovoří o ekonomickém nadřazení maskulinního genderu prostřednictvím placené práce mužů a neplacené práce žen. Z tohoto rozdělení následně podle této interpretace vycházejí pozorovatelné rozdíly mezi gendery.\n\nDělba práce v závislosti na genderu existuje i v moderní západní společnosti, přestože její význam v průběhu 20. století značně poklesl – počet žen vykonávajících placenou práci se ve Spojených státech zvýšil z 20 % v roce 1900 na 63 % v roce 2000. Dělba práce nicméně přežívá v tom, že některá povolání jsou výrazně maskulinní a jejich vykonavatelé jsou z 80–90 % muži (těžba dřeva, práce s kovem, lov, rybaření). Maskulinita převládá také v pozicích spojovaných s vysokou mírou moci, odpovědnosti či s vysokými odměnami. V České republice tvořili v roce 2014 muži ve skupině zákonodárců a řídících pracovníků 72,8 %, zatímco ve skupině pomocných a nekvalifikovaných pracovníků 38,7 %. V této souvislosti se vžil pojem skleněný strop, neviditelná společenská bariéra, která brání ženám v postupu na vysoké kariérní posty.\n\nPředstava, že úlohou žen není ekonomické zajišťování rodiny, se odráží také v nižších mzdách pro ženské pracovnice na stejných postech, případně výrazně nižších mzdách v profesích, které jsou společensky vnímány jako feminní, a tudíž méně prestižní, i když je vykonává muž (například učitelství nebo ošetřovatelství). V České republice je tento fenomén ve 21. století silnější než v některých západních zemích, například ve Francii, kde je však přítomen také.\n\nGender je rovněž spojen s abstraktním myšlením v maskulinním (či mužských) a feminních (či ženských) pojmech. To je v praxi realizováno tradičním spojováním genderu či pohlaví s charakteristikami, které s ním objektivně nemají nic společného. K maskulinitě může být například přiřazováno světlo, tvrdost, aktivita, k feminitě tma, vlhkost, pasivita. Rozdělení světa na dva určující principy, které propojují značné množství různorodých vlastností či idejí, vychází z archaického myšlení a lze ho nalézt například u raných řeckých filosofů.\n\nObjevuje se také u starověkého čínského konceptu jin a jang. Ačkoliv má jít o dva rovnocenné, vzájemně komplementární principy, bývá toto pojetí kritizováno jako sexistické, neboť ženský princip spojuje s méně prestižními atributy (prázdnota, tma, podřízenost). Konfuciánství tento koncept skutečně využívá k ospravedlnění panství mužů nad jejich manželkami, taoistický pohled však nechápe jin jako negativní či slabší aspekt a pasivitu vnímá jako účinný postup například v bojovém umění. Někteří badatelé také poznamenávají, že jin a jang se zprvu s genderem nepojilo a toto přiřazení je pouze jednou z pozdějších interpretací původního konceptu astronomických cyklů.\n\nTypickým projevem je rovněž spojování feminního genderu s tělesností a maskulinního genderu s duchovností a racionalitou, což je pojetí, jež se často objevuje ve vědeckých pojednáních v 19. století, například u sociologa Émila Durkheima. Durkheim spojuje ženskost s přírodou, zatímco maskulinní muži jsou podle něj produktem společnosti a schopní účasti na veřejném životě a kolektivním sociálním jednání.\n\nRozdělení genderů a jejich vzájemné vztahy vyjadřuje i gramatická a lexikální stránka jazyka, v češtině například upřednostněním mužského rodu při hovoru o neurčených či mnohačetných podmětech (tzv. generické maskulinum), nebo tím, že se pro některá povolání a role běžně používá tvar jen feminní či jen maskulinní (např. zdravotní sestra). Těmito otázkami se zabývá genderová lingvistika, řadící se k sociolingvistice. V širším pojetí lze sledovat uchopení genderu obecnějšími diskurzy, což v českém prostředí ukázala například Lucie Jarkovská v analýze hodin sexuální výchovy ve škole.\n\n\n\n\n"}
{"id": "86036", "url": "https://cs.wikipedia.org/wiki?curid=86036", "title": "Hyperkoule", "text": "Hyperkoule\n\nHyperkoule je v geometrii zobecnění kruhu a koule do vícerozměrného (\"n\">3) prostoru. Je definována jako množina bodů, které mají od daného bodu (tzv. \"středu\") vzdálenost menší nebo rovnu poloměru \"r\". Povrch hyperkoule v \"n\"-rozměrném prostoru je \"(n-1)\"-rozměrný a tvoří varietu, která se nazývá \"(n-1)\"-sféra a značí se standardně formula_1 (viz také 3-sféra)\n\nObjem \"n\"-rozměrné koule je\n\nkde formula_3 je funkce gama. Tento zápis lze zjednodušit rozpisem na sudé a liché počty rozměrů. Je-li \"n\" liché, potom\n\na pro sudé \"n\"\n\nPovrch \"n\"-rozměrné koule je shodný s derivací objemu podle \"r\", tedy\n\nJe-li \"n\" liché\n\nje-li \"n\" sudé\n\n"}
{"id": "86041", "url": "https://cs.wikipedia.org/wiki?curid=86041", "title": "Vzdálenost", "text": "Vzdálenost\n\nVzdálenost je výraz pro odlehlost dvou bodů nebo útvarů (rovnocenných, bez vzájemného rozlišení, bez orientace směru) a pro vyjádření jejich vzájemné polohy. Ve fyzice zpravidla označuje prostorovou nebo časovou odlehlost věcí, v matematice však musí splňovat více kritérií.\n\nZvláštní případ vzdálenosti je dálka, kdy rozlišujeme výchozí, počáteční bod, místo pozorovatele, \"odkud\" a vzdálený, koncový, cílový bod, \"kam\". V běžném hovoru se zpravidla od pojmu \"vzdálenost\" neodlišuje.\n\nV matematice, speciálně v geometrii je vzdálenost funkce formula_1: M x M → R definovaná na dané množině M splňující následující vlastnosti:\nTakovouto funkci nazýváme metrika. Dvojice (M,formula_1) se nazývá metrický prostor.\n\nVzdálenost je definována i pro dva geometrické útvary (např. bod a přímka, přímka a rovina).\nVzdálenost 2 útvarů se rovná nejmenší vzdálenosti 2 bodů, kde jeden bod patří jednomu útvaru a druhý bod druhému. Proto ji měříme na kolmici.\n\nVe fyzice označuje dráha délku trajektorie, kterou těleso (hmotný bod) urazí za určitou dobu. Dráha je tedy vzdálenost, kterou těleso (hmotný bod) urazí mezi dvěma časovými okamžiky a měří se podél trajektorie. Dráha je charakteristikou mechanického pohybu.\n\nUvažujeme-li těleso (hmotný bod) pohybující se po zvolené trajektorii, pak je dráha mezi dvěma body na této trajektorii vždy větší nebo rovna nejkratší vzdálenosti těchto bodů (dráha je rovna této vzdálenosti v případě přímočaré trajektorie).\n\nDráhu obvykle značíme s a měříme v metrech a zkratku píšeme m.\n\n\n"}
{"id": "86043", "url": "https://cs.wikipedia.org/wiki?curid=86043", "title": "Metrika", "text": "Metrika\n\nSlovo metrika může mít několik významů:\n\n"}
{"id": "86044", "url": "https://cs.wikipedia.org/wiki?curid=86044", "title": "Hliník (postava)", "text": "Hliník (postava)\n\nHliník je fiktivní postava zmiňovaná v komedii Zdeňka Svěráka a Ladislava Smoljaka \"Marečku, podejte mi pero!\". Ve filmu jej není možné spatřit, neboť ve třídě, kam chodí pracující na večerní studium, je stále nepřítomen. Odstěhoval se totiž do Humpolce.\n\nTak jako mnoho postav z tohoto filmu, má i Hliník svůj skutečný předobraz. Když Zdeněk Svěrák začínal studium gymnázia, byl do jeho třídy zapsán jakýsi Oliverius, kterého však studenti nikdy nepoznali, protože se údajně odstěhoval.\n\nHliníka proslavila fráze „Hliník se odstěhoval do Humpolce!“, kterou ve filmu opakovaně pronášel žák Mužík (Zdeněk Srstka), kdykoli učitel večerní školy zapisoval prezenci a dospěl ke jménu Hliník. V jedné scéně pak Mužík automaticky zareagoval totožně i na výklad chemikáře Lapáčka (František Filipovský), který komentoval svůj experiment slovy „a nyní se přesvědčíme, zda je přítomen hliník“. \n\nFráze získala takovou popularitu, že Hliníkovi byla roku 2002 v Humpolci odkryta pamětní deska (na událost byli pozváni jak Hliníkovi „stvořitelé“ Smoljak a Svěrák, tak jeho „jediný známý“ Zdeněk Srstka) a posléze i otevřeno recesistické muzeum HLINÍKárium na jeho počest.\n\nNa Silvestra 2007 uvedla Česká televize parodické vydání pořadu \"Pošta pro tebe\" s Ester Janečkovou, Martinem Kavanem a Zdeňkem Srstkou, kde Pavel Liška ztvárnil Hliníka, zaměstnance sběrných surovin v Humpolci.\n\n"}
{"id": "86045", "url": "https://cs.wikipedia.org/wiki?curid=86045", "title": "Dewoitine D.520", "text": "Dewoitine D.520\n\nDewoitine D.520 bylo francouzské jednomotorové stíhací letadlo, které začalo vstupovat do služby jen těsně před vypuknutím druhé světové války.\n\nNa projektu Dewoitine.520 se začalo pracovat v listopadu 1936 v soukromé konstrukční firmě vedené Emilem Dewoitinem.\nPrvní neozbrojený prototyp D.520-01 poprvé vzlétl 2. října 1938 z letiště Francazal s firemním šéfpilotem Marcelem Doretem. Letoun byl poháněn novým kapalinou chlazeným motorem Hispano-Suiza 12Y-21 o výkonu 890 koňských sil (660 kW), který roztáčel pevnou dřevěnou dvoulistou vrtuli. Při druhém letu 8. října se ovšem podařilo dosáhnout rychlosti jen 480 km/h, což bylo mnohem méně než očekávaných 520 km/h. Této rychlostní hranice dosáhl první prototyp až po zabudování motoru Hispano-Suiza 12Y-29 s pozměněnými ejektorovými výfuky. Tento nový motor byl instalován při opravě po osmém letu 28. listopadu, kdy Doret při přistání nevysunul podvozek.\n\nDruhý letový prototyp D.520-02 (sériové číslo F-317), poháněný motorem HS-12Y-31, byl zalétán 6. ledna 1939. Brzy byl předán do zkušebního střediska CEMA ve Villacoublay, kde s ním létal kapitán C. Rozanoff. V Centre d´Essais du Matériel Aérien zůstal až do havárie po selhání motoru při vzletu 11. března 1940.\nTřetí prototyp se poprvé dostal do vzduchu 5. května 1939 a byl již vybaven namísto pevné ostruhy nezatažitelným ostruhovým kolečkem. Po prvních třech letech s pilotem Doretem prototyp testoval belgický kapitán Arendt, a od 17. srpna do 25. září na třetím D.520 provedl 16 letů Doretův zástupce Léopold Galy. Poté stroj opět převzalo CEMA, nejprve ke zkouškám výzbroje v Cazaux, pak přelétl na letiště Bricy u Orléansu, kam se středisko přemístilo z Villacoublay. Třetí prototyp byl zrušen po nouzovém přistání 12. května 1940.\nDruhý a třetí prototyp byl vyzbrojen 20 mm kanónem Hispano-Suiza HS 9 pálícím skrz dutou hřídel vrtule a dvěma 7,5 mm kulomety MAC 34M39 v malých gondolách pod křídly. Letové zkoušky šly poměrně dobře, takže firma získala 14. března 1939 kontrakt na 200 sériových strojů poháněných novějším motorem Hispano-Suiza 12Y-45.\n\nPrvní sériový letoun D.520-C1 vzlétl 2. listopadu 1939. Měl delší trup, pancéřované pilotní sedadlo a v křídle nesl čtyři kulomety MAC vz.34 M39 ráže 7,5 mm se 675 náboji na zbraň. Kanón Hispano-Suiza HS 404 ráže 20 mm měl 60 nábojů. Pohon zajišťoval motor Hispano-Suiza 12Y-45 o výkonu 677 kW. Bojová rychlost se ustálila na 535 km/h. Druhý sériový kus D.520 poprvé letěl 3. prosince, třetí a čtvrtý následovaly během týdne.\n\nPrototyp s označením D.523-45 s motorem Hispano-Suiza 12Y-51 poprvé vzlétl 9. května 1940 s M. Doretem. Sloužil k vyzkoušení všech změn, které požadovaly zkušební střediska, aby byl D.520 plně využitelný ve frontové službě se silnějším motorem. Nejvyšší rychlost dosažená 14. června činila 570 km/h.\n\nKoncem roku 1940 byla společnost SNCAM zrušena a její výrobu převzaly podniky SNCASE. Ty 23. července 1941 obdržely objednávku na 550 nových kusů D.520. První z nich (výr. č. 475) zalétal 26. července 1941 zkušební pilot Pierre Nadot.\nŘada zkoušek vedla v květnu 1942 k instalaci pohonných jednotek Hispano-Suiza 12Y-49 s kompresorem účinnějším ve větší výšce, místo dosavadních Hispano-Suiza 12Y-45.\n\nPo obsazení jižní Francie 11. listopadu 1942 byla k 1. lednu 1943 ukončena výroba společnosti SNCASE. Do tohoto data bylo vyrobeno 349 nových D.520 a dalších 150 zbylo v různém stupni rozestavěnosti na výrobní lince v Saint-Martin de Touch.\nCelkově bylo do té doby vyrobeno 775 D.520, z toho 197 s motorem Hispano-Suiza 12Y-49.\n\nTovárny SNCASE byly pod německou kontrolou znovu uvedeny do provozu v lednu 1943. Německý koncern Erla si objednal dokončení 150 rozestavěných D.520 společně s revizí 242 kusů těchto letounů, které Němci ukořistili. Část prací na D.520 bylo pro vytíženost SNCASE předáno továrně Morane-Saulnier na letišti Ossun v Tarbes. Celková produkce dala 905 kusů Dewoitine D.520.\n\nPrvní bojovou jednotkou, vybavenou letouny Dewoitine D.520-C1 se stala v prosinci 1939 GC I/3 v Cannes-Mondelieu, která se 12. května 1940 přesunula na letiště Wez-Thuisy. Již na druhý den vstoupila do bojů, kdy jejich 18 strojů D.520 sestřelilo jeden He 111 a tři Hs 126 bez vlastních ztrát. 14. května 1940 GC I/3 sestřelila čtyři Bf 110, dva Bf 109E, dva Do 17Z a dva He 111 jistě, navíc jednu \"stodesítku\" pravděpodobně, při ztrátě dvou D.520 a jejich pilotů. Následující den jednotka přišla o šest D.520, ale dosáhly přitom devíti vítězství. Po prolomení fronty u Sedanu se jednotka evakuovala dne 16. května na letiště Meaux-Esbly s 18 z 38 původních strojů. Kromě doprovodné akce průzkumného Blochu MB.174 pěti D.520 23. května, zasáhl útvar do bojů až 3. června 1940. V tento den vzlétlo 17 D.520 proti formaci německých bombardérů, které se vracely z náletu na cíle v okolí Paříže. Doprovodné Bf 109E sestřelily tři letouny GC I/3, jejíž piloti naopak nárokovali pět vzdušných vítězství, z nichž však tři zůstaly nepotvrzeny. K 5. červnu měla jednotka pouze 13 bojeschopných strojů, přesto zaznamenala pět setřelů protivníka při dvou vlastních ztrátách. O den později sestřelily její D.520 dvě letadla Luftwaffe jistě a dvě pravděpodobně při jediné vlastní ztrátě. Dne 9. června GC I/3 při ochraně spojeneckých bombardérů v prostoru Forge-les-Eaux zaznamenala 10 jistých vítězství, z toho pět Bf 109E, tři Do 17Z a dva Ju 87B. Čtyři další sestřely byly vyhodnoceny jako pravděpodobné (tři Bf 109E a jeden Do 17Z). Od 10. června jednotka ustupovala směrem k jihu, k 17. červnu byla v Perpignanu s 15 bojeschopnými D.520. Mezi 18. a 24. červnem 25 letounů GC I/3, včetně 10 nově dodaných, přelétlo Středozemní moře do severní Afriky. V době podepsání příměří měl útvar na kontě 645 bojových vzletů při kterých zaznamenal 50 potvrzených a 18 pravděpodobných sestřelů. Vlastní ztráty činily 30 D.520, z toho jen 18 akcemi nepřítele. Nejúspěšnějším stíhacím pilotem GC I/3 se stal podporučík Madon, který si na své konto připsal 4 stroje Luftwaffe samostatně, další tři ve spolupráci s jinými piloty a tři pravděpodobně. Za ním následoval kapitán B. Challe se 3 jistými samostatnými sestřely, dvěma ve skupině a dvěma pravděpodobně. Třetí příčku úspěšnosti obsadil podporučík de Salaberry se dvěma jistými samostatnými vítězstvími, 3 ve spolupráci a jedním pravděpodobným.\nDalší stroje obdržela v dubnu 1940 jednotka GC II/3, která byla dne 10. května 1940 umístěna na letišti Le Luc-en-Provence. 20. května byla připravena k boji na letišti Betz-Bouillancy. Následující den již zaznamenala pět jistých a dvě pravděpodobná vítězství. 22. května 22 D.520 GC II/3 zaútočilo na formaci Luftwaffe, bombardující francouzská pozemní vojska. Osm strojů Junkers Ju 87B spolu se třemi dalšími německými letouny bylo sestřeleno, jeden D.520 zničily doprovodné Bf 109E. 25. května GC II/3 přišla o dalšího pilota, jeden Dornier Do 17Z byl pravděpodobně sestřelen. 1. června 1940 byly tři piloti této jednotky zraněni v boji proti velkému množství Bf 109E, další zahynul při nouzovém přistání. Úspěšnější byl pro GC II/3 7. červen, kdy útvar zaznamenal tři jistá a jedno pravděpodobné vítězství, které na druhý den její piloti v D.520 navýšili o pět sestřelů Ju 87B prokazatelných a tří pravděpodobných. Od 11. do 20. června GC II/3 ustupovala na jih, kdy také 15 D.520 odlétlo z Perpignanu do Alžíru. Celkem útvar v bitvě o Francii dosáhl 31 potvrzený sestřel a 15 pravděpodobných při ztrátě 22 D.520. Nejúspěšnějším pilotem byl kapitán Clausse se třemi jistými samostatnými sestřely, dvěma ve spolupráci s dalšími piloty a čtyřmi pravděpodobnými. Za ním následoval český seržant Cukr a třetí místo v úspěšnosti patřilo podporučíku Codetovi, který sestřelil čtyři nepřátelské letouny ve spolupráci a tři pravděpodobně.\nV dodávkách D.520 následovaly skupiny GC III/3, GC II/7 a GC III/6. Jednotka GC II/7 převzala mezi 20. a 29. květnem celkem 35 kusů D.520 náhradou za letouny Morane-Saulnier MS.406. 31. května přelétla první letka na letiště Marey-s-Tille a o den později provedla první bojový let, při kterém sestřelila pět He 111. Druhá letka se k první připojila 2. června a již 5. června 25 D.520 útvaru GC II/7 posílilo GC I/3 na letišti Meaux-Esbly. Téhož večera bylo pět Dewoitine GC II/7 sestřeleno z převýšení německými Bf 109E při ztrátě dvou Messerschmittů. 9. června GC II/7 ustoupila do Oünans. K její poslední akci došlo 15. června 1940, kdy zaznamenala dvě jistá a jedno pravděpodobné vítězství. 18. června byla jednotka dislokována v Perpignanu a o dva dny později jejích 20 D.520 odlétlo do severní Afriky. Na D.520 dosáhla 12 jistých a čtyři pravděpodobné sestřely při ztrátě 16 vlastních strojů, z toho 7 činností Luftwaffe. Nejúspěšnějším stíhacím pilotem GC II/7 byl poddůstojník Lamblin, který sestřelil dva letouny ve skupině a tři pravděpodobně.\n\nPrvní letka skupiny GC III/3 se s letouny MS.406 21. května 1940 přemístila z letiště Cormeilles-en-Véxin na nové působiště v Toulouse, kde se po přezbrojení na 13 strojů D.520 2. června navrátila zpět. O den později přelétla do Toulouse 2. letka, která mezi 4. a 8. červnem dostala 20 nových strojů, s nimiž dalšího dne přelétla na základnu Illiers-l 'Evéque v Nonancourtu. Zde se k ní připojila 1. letka. Ta již 5. června při své první akci zaznamenala tři sestřely a ztratila jeden D.520. Dne 6. června letka sestřelila dvě letadla jistě a jedno pravděpodobně. Po svém sjednocení GC III/3 od 10. června pouze ustupovala. Dne 13. června na letišti v Montargais poškodil nálet roje He 111 dva její stroje D.520. K poslední akci došlo 15. června 1940, kdy sedm Dewoitine po startu z Grand Malleray sestřelilo dva Hs 126 a další zapálilo na letišti v Auxerre. Do Perpignanu přilétla GC III/3 19. června a roj deseti D.520 ihned odlétl do Afriky, následován zanedlouho dalšími 12 D.520. Útvar v bitvě o Francii dosáhl osm jistých sestřelů a dva pravděpodobné při ztrátě 17 vlastních strojů.\n\nPoslední útvar Armée de l'Air s D.520, GC III/6, obdržel první stroje 10. června 1940, kdy několik pilotů 1. letky přelétlo s novými stroji z Toulouse na její působiště v Le Luc. Už 13. června adjutant Le Gloan, člen roje tří D.520, sestřelil dva bombardovací stroje Fiat BR.20 Regia Aeronautica. 15. června GC III/6 vyslala tři letouny proti velké formaci stíhacích strojů Fiat CR.42, náležejících XVIII. a XXIII. skupině 3. storma italského letectva. Jeden D.520 byl nucen pro poruchu přistát, zbylí dva piloti, adjutant Le Gloan a kapitán Assolant, napadli roj 12 CR.42. Oba sestřelili po jednom Falcu, a Le Gloan brzy přidal druhý. Oba piloti byli ze základny Le Luc povoláni zpět, protože ji ostřelovalo 12 dalších Fiatů, které zničily dva D.520 na zemi a poškodily třetí. Le Gloan při útoku na nalétávající Falca sestřelil svůj třetí CR.42 a pak ještě průzkumný BR.20, fotografující výsledky útoku. Stal se tak nejúspěšnějším pilotem GC III/6 na D.520, následován kapitánem Assolantem a adjutantem Goujonem, kteří měli po dvou sestřelech ve spolupráci. O několik dní později byla skupina povolána do Perpignanu a odeslána s 28 D.520 do Afriky.\n\n31. května 1940 bylo 10 letounů D.520 přiděleno námořní Flotille F.1C, které však byly již 3. června rozbombardovány ve vzducholodním hangáru na letišti Orly u Paříže, kde byly ukryty. Až 10. června byla skupina pilotů útvaru převelena do Toulouse, kde měli převzít nové stroje, na které se F.1C měla přeškolit v Rochefortu. 19. června přišel příkaz přemístit 17 D.520 z Toulouse na středomořské pobřeží k ochraně základen francouzského námořnictva. Při přeletu tři letouny havarovaly. První námořní letka typem vyzbrojená, AC1, dorazila na svou základnu Hyères-Palyvestre až 21. června. Ve dnech 23. a 24. června bylo 11 D.520 převeleno na ostrov Korsika, kde byla očekávána italská invaze. V den podepsání příměří všechny letuschopné stroje přelétly do severní Afriky.\n\nSkupina GC II/6, umístěná od 20. června v Toulouse, obdržela první čtyři D.520 24. června, v den příměří 25. června ještě šest dalších Dewoitine.\n\nGC III/7 převzala prvních 16 strojů 23. června 1940 na letišti Francazal u Toulouse. Piloti této Groupe de Chasse předtím na starších D.520 nalétali každý 3 hodiny a provedli deset přistání. 24. června převzali dalších 12 letounů. Následující den tři D.520 ulétly do Velké Británie. Dva z těchto strojů se staly součástí 1. stíhací skupiny letectva Svobodných Francouzů pod velením poručíka Denise. Založena byla na základně britského letectva v Odihamu 29. srpna 1940.\n\nZkušební středisko CEMA a CEAM byly prvními jednotkami, které létaly s D.520. Při květnovém útoku Němců si obě ponechaly několik strojů a 8. června jeden důstojník s tímto letounem ostřeloval postupující nacistické tanky.\nDalší neoperační jednotkou vybavenou D.520 byla letecká škola École de l´Air v Salon-en-Provance, vedená kapitánem Fleurquinem. Sedm z devíti jí původně dodaných D.520 26. května 1940, odlétlo také do severní Afriky.\n11. června byl v Saint-Martin du Touch utvořen čistě obranný roj, sestavený z civilních zkušebních pilotů SNCAM a vybavený třemi D.520.\nOd 22. června řada instruktorů výcvikových útvarů v Perpignanu, Cazaux a Bordeaux spolu s námořními piloty dostala za úkol shromažďovat v Toulouse co nejvíc dokončených D.520. V den podepsání příměří jich pak celkem 41 přelétlo do Afriky a dalších 26 se přemístilo na námořní základnu v Hyéres.\n\nDodávky pokračovaly pomalu, protože se projevoval nedostatek různých agregátů vnitřního vybavení včetně i vrtulí. V době nacistického útoku na Francii proto bylo v bojové pohotovosti jen 79 strojů. Celkové skóre bojů bylo, v této fázi války, 108 prokázaných a 19 pravděpodobně zničených německých letadel při ztrátě 75 vlastních, z toho 54 působením nepřítele.\n\nV době příměří zůstalo v neokupované části Francie 153 kusů D.520.\nV severní Africe se nacházelo dalších 175 strojů, zejména u GC I/3, II/3, III/3, II/7, III/6 a u námořní letky AC1. Stejně jako ostatní vojenská letadla vlády ve Vichy měla zákaz vzletu.\n\nZačátkem srpna 1940, po napadení afrického přístavu Mers-el-Kébir Brity, obdržela vláda ve Vichy od Němců a Italů povolení založit vlastní vojenské letectvo, včetně čtyř skupin a dvou námořních letek vybavených Dewoitine D.520. Po tomto útoku se řada D.520 zúčastnila odvetných útoků na Gibraltar a britské lodě.\n\nK 1. prosinci 1940 se pak ve Francii nacházelo 113 D.520, dalších 170 v severní Africe u GC I/3, II/3, III/6, II/7 a u letek 1AC a 2AC (dříve AC1 a AC2).\n\nSkupina GC III/6 byla 24. května 1941 odvelena do Sýrie, aby posílila skupinu GC I/7 vyzbrojenou letouny Morane-Saulnier MS.406. Celkem 25 D.520, včetně dvou od GC I/3, vzlétlo z Alžíru, ovšem pouze 23 z nich 7. června dorazilo do Rayaku. Na druhý den začal útok Britů a Svobodných Francouzů a dva D.520 byly poškozeny na zemi australskými stroji Curtiss P-40 Tomahawk. Téhož odpoledne GC III/6 sestřelila dva letouny Hawker Hurricane a dva námořní Fairey Fulmar při ztrátě tří D.520, z toho jeden při nehodě. 9. června skupina zaznamenala čtyři jistá vítězství, dvě pravděpodobná a ztratila dvě Dewoitine. Do konce prvního bojového týdne si na konto připsala 11 potvrzených a 3 pravděpodobná vítězství při ztrátě 10 D.520. Další dva letouny GC III/6 ztratila při manévrovém boji 18. června s dvojplošníky Gloster Gladiator.\nBěhem dalšího týdne narostly vlastní ztráty natolik, že k 26. červnu měla jednotka jen sedm D.520, z toho tři letuschopné.\nPo přemístění na letiště Nérab u Aleppa obdržela sedm nových strojů společně s jedním od GC II/3. Poslední boj GC III/6 proběhl 5. července, 7. července se útvar přemístil do Muslimyé se 14 D.520. O den později začal návrat do Alžíru, kam skupina dorazila 13. července.\nCelkem v Sýrii sestřelila 21 letounů jistě a čtyři pravděpodobně při ztrátě 20 D.520\n\nSkupina GC II/3 odlétla z Alžíru do Sýrie s 24 D.520 14. června 1941. Do první syrské základny Homs však dorazil pouze 21 stroj. Do bojů zasáhla poprvé 17. června, první sestřel zaznamenala GC II/3 až 23. června. Byl jím lehký britský bombardér Bristol Blenheim.\nO dva dny později Blenheimy poškodily pumami šest D.520, 20. června Hurricany zničily další dva a poškodily čtyři. Sedmý byl sestřelen pozemní protiletadlovou palbou.\n28. června jednotka na letišti Nérab obdržela sedm nových strojů a 2. července sestřelila další dva Blenheimy a jeden Hurricane. Další poškodila 6. července. Při posledním bojovém nasazení GC II/3 v Sýrii 11. července 1941 dvanáct jejích D.520 zaútočilo na letiště v Palmýře, kde na zemi zničily několik britských strojů a sestřelily jeden Curtiss Tomahawk.\nÚtvar pak 12. června odlétl na domovskou základnu se 14 D.520, jeden však byl poškozen při mezipřistání v Aténách, kde byl ponechán.\n\nNámořní letka 1AC vzlétla z Tafaroui do Sýrie 28. června 1941 na novou základnu v Madžalúnu. Ke dvěma Hurricanům sestřeleným 6. července připojila 10. července tři Blenheimy sestřelené jistě a jeden pravděpodobně spolu s jedním jistým sestřelem Curtissu Tomahawk. Samotná letka ztratila dva z pěti D.520, třetí havaroval při přistání v Katánii. 14. července devět z původních 12 strojů přistálo v Sídi-Ahmedu.\n\n1. července 1941 byla v Chateauroux znovu založena GC I/2, která obdržela 26 nových D.520 a stala se jednotkou první linie. Jejím úkolem bylo posílení leteckých útvarů v severní Africe. Za pobytu v Istres dostala 5. listopadu 1942 rozkaz k přeletu do Meknésu. Po operaci Torch přelétla v prosinci 1943 do Británie, kde byla GC I/2 přezbrojena na Spitfiry F.Mk.VB a F.Mk.IX.\n\nV listopadu 1942 začal také v Camp Cazés výcvik na D.520 2. letky v Maroku sídlící GC II/5, která se měla na typ přezbrojit z letounů Curtiss H-75.\n\nJiž v lednu 1942 byla v Toulouse-Francazal znovu ustavena jednotka GC II/6, která v únoru dostala 32 D.520 a přemístila se s nimi do Senegalu v západní Africe.\n\nV květnu a červnu 1942 se na Dewoitine D.520 přezbrojila GC I/1 se základnou v Lyonu, která do té doby používala stroje Bloch MB-152.\n\nGC II/1 v Le Lucu a GC III/9 v Hyéres, také s MB-152, obdržely po 26 D.520, první v červnu, druhá v červenci 1942. 11. listopadu stroje GC II/1 zabrala Regia Aeronautica, GC III/9 Luftwaffe.\n\n8. listopadu 1942 začalo vylodění spojenců ve francouzské severní Africe (operace Torch), proti kterému stály čtyři vichistické stíhací útvary, z nichž tři měly ve výzbroji Dewoitine D.520.\nJiž v ranních hodinách zaútočily letouny Supermarine Seafire F.Mk.III společně s devíti Fairey Albacore z letadlové lodě HMS Illustrious na základnu Oran-la-Sénia, kde se mj. nacházela také jednotka GC III/3. D.520 této jednotky sestřelily všechny Albacory a tři Seafiry při jedné vlastní ztrátě. Na zemi však útok přežilo pouze devět dalších Dewoitine. V odpoledních hodinách přišla GC III/3 o další D.520, který sestřelily britské Sea Hurricany. Následující útoky D.520 zničily šest z 36 strojů Douglas C-47 Skytrain s americkými výsadkáři. V odpoledních hodinách se 12 D.520 zapojilo do souboje s americkými Supermarine Spitfire F.Mk.VC od 31. stíhací skupiny. Souboj skončil sestřelením jednoho Spitfiru při ztrátě tří D.520. Večer po ukončení bojů měla GC III/3 na kontě 17 jistě a 7 pravděpodobně sestřelených spojeneckých letounů.\n\nD.520 námořních letek 1AC a 2AC umístěné na základně v Port-Lyautey zaútočily ráno 8. listopadu proti lodím americké Task Force 34. Dva byly sestřeleny a tři poškozeny protiletadlovou palbou. Po přistání zbylých strojů zničilo 40 bombardérů z letadlové lodě USS Sangmon zápalnými pumami další tři Dewoitine na zemi, čtvrtý byl ve vzduchu sestřelen doprovodnými letouny Grumman F4F Wildcat. Do večerních hodin bylo na zemi zničeno dalších devět D.520. Následně byly obě námořní letky opět přeznačeny, tentokrát na 1C a 2C a na počátku roku 1944 rozpuštěny.\n\nGC II/5 v Camp Cazé u Casablanky měla na začátku spojenecké operace Torch 12 neoperačních D.520, zbytek výzbroje tvořily stroje Curtiss H-75. 10. listopadu již měla tato jednotka pouze tři letuschopné D.520 a šest Curtissů. Po příchodu spojeneckých sil byla přezbrojena na Curtissy P-40F Warhawk.\n\nNa konci roku 1943 byly všechny letuschopné D.520 ze severní Afriky dislokované v hlavním výcvikovém středisku v Meknes. Během prvního roku svobodné existence školy v Meknes bylo při haváriích zničeno 20 Dewoitine. Začátkem roku 1945 zde zbylo okolo 30 letuschopných D.520. V létě 1945 bylo 20 strojů odesláno do Francie, kde je užívala letecká škola v Tours.\n\nPo vylodění Spojenců na jihu Francie byly v srpnu 1944 shromážděny letouny i personál a založena stíhací skupina Doret pod velením zalétávacího pilota SNCAM Marcela Doreta. Stíhací jednotka FFI byla utvořena na letišti Ossun v Tarbes a v Toulouse-Blagnac. Skupina byla vyzbrojena D.520 a zúčastnila se bojů s obklíčenými nacisty u Royanu, Oléronu, Rochefortu a Pointe de Grave jako doprovod bombardérů a v roli bitevníků. Dne 1. prosince 1944 bylo obnoveno francouzské vojenské letectvo a z Groupe Doret se stala Groupe de Chasse II/18 \"Saintogne\". Její výzbrojí bylo 15 strojů D.520, které se po přezbrojení na Spitfire Mk.VB v březnu 1945 dostaly ke školní jednotce a ke stíhací bombardovací jednotce GCB I/18 \"Vendée\", která své bojové akce ukončila až 8. května 1945.\n\nPo válce bylo upraveno v leteckých dílnách SNCAC v Colombes dvanáct D.520 na dvoumístnou cvičnou verzi D.520-DC (Double Command).\n\nPoslední jednotkou létající s D.520 ve Francii byla předváděcí akrobatická letka EPAA.58 vzniklá v Étampes 12. června 1947, předchůdce dnešní Patrouille de France. Své Dewoitine obdržela mezi 22. červnem a 17. zářím 1948 jako náhradu za Jaky 3 pluku Normandie-Němen. Obdržela celkem šest D.520, z toho tři D.520DC. K 30. září 1948 byla předváděcí letka zrušena\n\nOd začátku roku 1944 tvořily D.520 výstroj cvičné stíhací eskadry Jagdgeschwader 105, umístěné v Chartres a na dalších letištích v okolí Paříže. Jednotce velel major Richard Leppla, který měl na svém kontě 68 sestřelů.\nDewoitine D.520 používala rovněž JG 103 se sídlem v Zelwegu v Rakousku, na přelomu let 1944-45 přemístěna na Paris-Le Bourget ve Francii.\nTřetí cvičná stíhací eskadra JG 103 používala D.520 společně s letouny Focke-Wulf Fw 190A. Sídlila ve Francii na letišti Long u města Pau a blízkých záložních základnách. Začátkem roku 1944 jednotce velel major Walter Nowotny.\n\nMalé množství D.520 ukořistily Italové po podepsání příměří 25. června 1940, které následně používala 2. stormo v Libyi. Další stroje Regia Aeronautica obdržela po obsazení zbytku Francie Němci v listopadu 1942. Třicet dalších Dewoitine Italové vyměnily s Němci za 39 středních bombardérů Lioré-et-Olivier LeO 451. Začátkem července 1943 bylo v prvoliniové službě u italského letectva 32 D.520, koncem měsíce již 47. V den italské kapitulace 8. září měla XXIV. samostatná skupina italských vzdušných sil pouze 13 D.520, z toho jen šest bojeschopných.\n\nV létě 1943 bylo do Bulharska dodáno na 100 strojů D.520, které pak od září podnikaly útoky na americké bombardovací svazy, pronikající se stíhacím doprovodem nad bulharské území. V prvních měsících roku 1944 byly nahrazeny letouny Messerschmitt Bf 109G. U 6. pluku pak několik těchto strojů sloužilo až do příchodu sovětské armády. Do začátku 50. let byly používány jako cvičné.\n\nDo francouzské kampaně se v období od května do června 1940 zapojilo na letounech Dewoitine D-520 devatenáct československých stíhacích pilotů u jednotek GC I/3, II/3 a III/3. Při 390 operačních hodinách sestřelili patnáct letounů Luftwaffe jistě a jeden pravděpodobně.\n\n11. května 1940 byli k jednotce GC I/3 z výcvikového střediska v Chartres přiděleni piloti npor. Jindřich Bartoš, npor. Otakar Korec a rt. František Glauder, kteří se však k jednotce dostali až 16. května. Po přeškolení na D-520 začali od 25. května operačně létat.\nDne 3. června napadla jednotka GC I/3 na letounech D-520 německé svazy Luftwaffe, které se vracely z náletu na Paříž a její předměstí. Npor. J. Bartoš se u Paříže dostal do souboje s osamělým Heinkelem He 111 a střelbou mu zapálil levý motor. Současně byl zasažen odvetnou palbou nepřátelského palubního střelce a s vysazeným vlastním motorem nouzově přistál s vysunutým podvozkem na blízkém poli. Stroj se při výběhu překlopil na záda a pilot se zranil na hlavě.\nDva dny poté byl během hlídkového letu v prostoru Amiens-Abbeville sestřelen npor. O. Korec Messerschmittem Bf 109. Jeho Dewoitine se zřítila u obce Argouves, sám pilot souboj nepřežil.\nPod tlakem německé ofenzívy stíhací skupina GC I/3 neustále ustupovala. Od 9. června 1940 vystřídala polní letiště Étampes, Boisseaux, Pithiviers, Yerres-le-Chatel a Chatearoux-La Champenoise. Jednotka ukončila operační činnost 17. června a ustoupila přes Cognac do Bordeaux, kde piloty zastihla zpráva o příměří. Téhož dne se GC I/3 přesunula na letiště Perpignan-La Salanque. Příští den zbytek jednotky odstartoval nad Středozemní moře a přistál na letišti Oran-La Senia v severní Africe. Pak odlétla do Oudny, poté se 21. června přemístila na letiště Kalaa-Djerda. Zde byli npor. J. Bartoš i rt. Glauder od GC I/3 uvolněni a odjeli do přístavu Cassablanca, odkud na lodi Royal Scotsman odpluli do britského Gibraltaru.\n\nBěhem své činnosti u GC I/3 nalétala trojice československých pilotů 70 operačních hodin, 9. června rt. F. Glauder sestřelil jeden Junkers Ju 87. F. Glauder se také 14. června podílel jednou šestinou na sestřelu Hs 126 poblíž Tournan-en-Brie a ve stejný den jednou polovinou sestřelu Hs 126 západně od Meaux. He 111 nadporučíka Bartoše byl úředně prohlášen za pravděpodobně sestřelený.\n\nU stíhací jednotky GC II/3, která se po plném přezbrojení na D-520 přemístila na polní letiště Betz-Bouillancy, sloužilo šest československých pilotů: npor. Antonín Mikolášek, npor. Jaroslav Gleich, rt. Václav Cukr, rt. Stanislav Peroutka, čet. Karel Körber a čet. Otto Pavlů.\nJednotka začala operačně létat 21. května 1940 a téhož dne sestřelil npor. Gleich v prostoru Villers-Cotteres jeden Dornier Do 17 a jeden Messerschmitt. Četař Körber se tento den podílel jednou šestinou na zničení letounu Heinkel He 111.\nNásledující den sestřelili kpt. Mikolášek a rt. Cukr po jednom Junkersu Ju 87 a čet. Körber s rt. Cukrem si připsali po jedné polovině sestřelu Hs 126 u Arrasu.\nDne 24. května se rt. V. Cukr podílel jednou čtvrtinou na sestřelu Do 17 poblíž Aulnoy. Rt. S. Peroutka bez fungujících zbraní na svém letounu D-520 prováděl klamné útoky aby vázal nepřátelskou palbu. Nakonec v důsledku prostřelené nádrže nouzově přistál mezi liniemi. Podařilo se mu uniknout a po dvou dnech se navrátil ke své jednotce GC II/3.\nO den později zahynul v boji s bombardovacím svazem letounů Do 17 npor. A. Mikolášek. Jeho hořící stroj se zřítil nedaleko Paříže. Rt. V. Cukr toho dne po těžkém boji s rozstříleným strojem D-520 doletěl na letiště. Jeho letoun inkasoval 127 zásahů z kulometu a dva z kanónu.\n26. května 1940 si rt. V. Cukr připsal na své konto polovinu sestřelu Dornieru Do 17 poblíž Picquigny.\n30. května jednotka ustoupila do Cormeilles-en-Vexin a zasahovala do letecké bitvy nad Dunkerque, dva dny nato přelétla na letiště La Ferté-Gaucher.\nDalším úspěšným dnem se pro rt. V. Cukra a jeho Dewoitine stal 4. červen 1940, kdy nedaleko Harbonnières sestřelil Messerschmitt Bf 109 a poblíž Bray se jednou polovinou podílel na zničení He 111.\nDne 7. června si rt. S. Peroutka připsal jednu třetinu sestřeleného Bf 109 u Amiensu, následující den mu byl přiznán sestřel Ju 87 v prostoru Soissons-Attigny. Při témže útoku na svaz střemhlavých bombardérů byl rt. V. Cukr zasažen do hlavy. Téměř osleplý pilot přistál na pole nedaleko od předsunutých německých jednotek, podařilo se mu uprchnout a poté byl převezen do nemocnice. Z ní 19. června utekl a následujícího dne odplul z Port Vendres do severní Afriky a odtud v červenci do Velké Británie.\nOd 11. června GC II/3 ustupovala na letiště Bray-sur-Somme, pak do Auxerre a do Avordu. Zde zahynul 13. června na D-520 npor. J. Gleich, který těsně před přistáním havaroval. Poté jednotka ustoupila do Sainte Solange a 16. června přelétla s několika mezipřistáními na letiště Perpignan-La Salanque. 20. června její zbytky odlétly do alžírského Relizane. Po propuštění se bývalí českoslovenští příslušníci GC II/3, v jejíchž řadách nalétali 210 operačních hodin, dostali do Casablanky a odtud odpluli na Gibraltar.\n\nU stíhací skupiny GC III/3 sloužili českoslovenští letci již od prosince 1939. První D-520 pro cvičné účely začala jednotka přebírat, stejně jako GC II/3, v dubnu 1940. Její plné přezbrojení z dosavadních strojů Morane-Saulnier MS.406 se však květnovou nacistickou ofenzívou oddálilo. Po těžkých bojích se GC III/3 21. května 1940 přesunula na letiště Cormailles-en-Vexin, kde začala být přezbrojována. Koncem května zde byli zařazeni piloti škpt. Evžen Čížek, por. Jan Čermák, por. Tomáš Kruml, ppor. František Běhal, rtm. Josef Keprt, rt. Josef Stehlík, rt. Václav Šlouf, rt. Bedřich Krátkoruký, rt. Karel Kuttelwascher a rt. Josef Novák. Poslední z nich zahynul 2. června 1940, když na továrním letišti v Toulouse přejímal novou Dewoitine D-520 pro svou jednotku. V zatáčce před přistáním z testovacího letu stroj ztratil rychlost a roztříštil se o zem.\nNa nových D-520 zasáhla jednotka poprvé do bojů 5. června 1940 v prostoru Athies-Peronne, kde si na své konto rt. J. Stehlík připsal jednu polovinu sestřeleného bombardéru Dornier Do 17. Následující den stejný pilot sestřelil u Montdidier jeden Messerschmitt Bf 110 a jeho kolega z GC III/3 škpt. E. Čížek poblíž Compiègne jeden Bf 109.\nPod tlakem fronty a za neustálých bojů jednotka ustoupila do Illiers-l'Eveque, potom do Germinon, La Chapelle-Vallon a Montargis. To se stalo 13. června terčem útoku Heinkelů He 111, doprovázených Messerschmitty Bf 109. Českoslovenští piloti proti útočníkům odstartovali a jednoho He 111 sestřelili poblíž Romilly. Po jedné třetině sestřelu bylo přiznáno por. J. Čermákovi, rt. B. Krátkorukému a rt. K. Kuttelwascherovi. Nouzové přistání při této akci prodělal ppor. F. Běhal avšak vyvázl nezraněn.\n\nNásledně GC III/3 ustoupila s mezipřistáním v Grand Mallerey do Avordu, kde dále operovala. V průběhu akce dne 16. června se rtm. J. Keprt podílel jednou sedminou na zničení jednoho Hs 126 u Auxerre. Nedlouho poté se zbytky jednotky přesunuly na letiště Perpignan-La Salanque a odtud ve dnech 19. až 22. června přes Středozemní moře do Alžíru. Českoslovenští letci opustili GC III/3 na základně v Relizane, kde se mezitím usídlila a dostali se do Gibraltaru a poté do Velké Británie. Škpt. E. Čížek s por. J. Čermákem, kteří pomáhali organizovat odsun čs. letců do Velké Británie, odjeli z Afriky až v srpnu. Na palubě lodi Nereida odpluli do Lisabonu a pak dopravním Fokkerem do Londýna.\n\nČeskoslovenští letci nalétali na D-520 u stíhací skupiny GC III/3 110 operačních hodin.\n\nHlavní\n\nZamýšlení\n\n\n\n\n\n"}
{"id": "86046", "url": "https://cs.wikipedia.org/wiki?curid=86046", "title": "Partyzánská válka", "text": "Partyzánská válka\n\nPartyzánský boj (někdy zvaný též jako guerrilla (šp.), drobná válka či záškodnická válka) je forma vedení ozbrojeného konfliktu, která se vyhýbá velkým a rozhodujícím bitvám a soustředí se na drobné dílčí přepadové akce. Je založena na myšlence, že i menší vojenské útvary mohou působit značné potíže lépe vyzbrojenému a organizovanému nepříteli, když bude vhodně napadán na slabých místech ze zálohy. Často jde o válku vedenou partyzány.\n\nZpůsob boje se vyznačuje malými skupinkami bojovníků, kteří operují v nepřehledném terénu (často minimálně formálně kontrolovaném nepřítelem), kde je snadná možnost provést taktiku zaútoč a zmiz. Po útoku se partyzánská skupina rychle přemístí a zmizí ve známém terénu dříve, než přijedou další jednotky, které by mohly skupinu ohrozit. Další hlavní náplní partyzánů je provádění sabotáží a špionáže. Neprostupný a nepřehledný terén může být nahrazen též hustě obydlenou oblastí, kde útočníci splynou s obyvatelstvem, které tím ovšem mohou vystavit krutým represím. (Tyto represe jsou však pro stranu, která je provádí, dvojsečné, neboť mohou partyzánům nahnat další rekruty.)\n\nNenadálé útoky v týlu nepřítele mají trojí efekt:\n\nU partyzánských oddílů je výzbroj často nehomogenní, složena z ukořistěné výbavy nepřítele. Značná část jejich výbavy je získávána při útocích na zásobovací konvoje. Důležitým předpokladem úspěšného partyzánského boje je získání si sympatií domorodého obyvatelstva, které pak často zásobuje potravinami partyzánské skupiny. Hlavním důvodem získání obyvatelstva je fakt, že antipatie obyvatelstva mají za následek vyzrazování pozic partyzánů nepříteli, který je postupně svojí materiální a početní převahou zničí.\nNa to doplatil i Che Guevara, který chtěl vyvézt revoluci do Bolívie, kde o ni nebyl zájem. Jeho partyzánský oddíl byl prozrazen, poražen a Che Guevara poznamenal do svého deníku: \"Každá partyzánská válka, která je vedena bez podpory místního obyvatelstva, je odsouzena k porážce\".\n\nTaktika partyzánského boje je využívána poměrně často. Byla využita za II. světové války v Jugoslávii (kde partyzáni ovládli velkou část země), v Polsku, na Slovensku, v Rusku, v Bělorusku, na Ukrajině, ve Francii, v Itálii, v Řecku atd. (Po válce historici a vojenští odborníci vyhodnocovali partyzánské války v jednotlivých zemích a došli k závěru, že nejúčinnější a nejefektivnější bylo partyzánské hnutí v Jugoslávii – tato hornatá země je pro partyzánský boj přímo ideální. Wehrmacht ji proklínal jako zemi, kde \"střílí každý strom a každý kámen\".) Obdobou partyzánského boje byla i válka ve Vietnamu, boje během sovětské invaze do Afghánistánu či válka v Somálsku. V dnešní době podobné formy boje probíhají i na územích některých států střední a jižní Ameriky (kde je zván guerrilla). V současné době je nejznámější asi partyzánský boj v Afghánistánu a Iráku proti vojákům koaličních sil (převážně USA).\n\nMožnost eliminace partyzánů spočívá v náklonnosti a sympatiích obyvatelstva v příslušné oblasti (či jejich zastrašení – ovšem toto řešení může být velmi dvojsečné), v zamezení jejich zásobování, v nasazení značných ozbrojených sil na zajištění a prozkoumání rozlehlých oblastí.\n\nPartyzánský boj zůstává i ve 21. století jednou z nejefektivnějších cest, jak se bránit proti invazi technicky vyspělejšího a materiálně i početně silnějšího nepřítele.\n\n\"Guerrilla\" je zdrobnělinou španělského slova \"guerra\" – válka. Zdrobnělina vyjadřuje rozdíly v počtu, velikosti a měřítku střetů mezi guerrillovými bojovníky a pravidelnou profesionální armádou. Pojem je znám nejpozději v 18. století, je možná i starší. Po roce 1809 je termín používán v angličtině, kam se rozšířil v době napoleonských válek v souvislosti s tažením do Španělska.\n\n\n"}
{"id": "86048", "url": "https://cs.wikipedia.org/wiki?curid=86048", "title": "Kotel (vojenství)", "text": "Kotel (vojenství)\n\nKotel je vojenský termín, kterým se označuje obklíčení nepřátelských jednotek na rozsáhlém území. Obklíčení je trvalejšího charakteru a zcela znemožňuje přesun nepřátelských jednotek z obklíčení. Vznik kotle má mít za následek vyřazení velkého množství nepřátelských jednotek z boje a jejich postupné zničení.\n\nKotel vzniká následkem úspěšného obklíčení útočícími jednotkami, které uzavřou veškeré přístupové (únikové) cesty bránícím se jednotkám. Bránící jednotky se dostávají do soustředěného tlaku útočníka ze všech stran. Vlivem izolace nemají možnost přísunu posil, munice a materiálu, což je postupně zbavuje bojeschopnosti a vyřazuje z konfliktu.\n\nVznik označení kotlů by se dal vysledovat do doby tankových bitev a mobility války, jelikož pro úspěšné vytvoření kotle je potřeba značná mobilita, či překonání protivníkovy obrany minimálně na jednom úseku fronty a následné obklíčení (či obchvat) části obranných pozic. Je častým jevem, že útok je záměrně veden na křídlech, kde je obrana mnohem slabší, což umožňuje po úspěšném průlomu silné obranné pozice obchvátit a obklíčit.\n\nPři úspěšném obklíčení přichází na řadu druhá fáze a to eliminace vzniklého kotle. Ve většině případů je na zničení nepřátelského odporu v kotli nasazena mohutná dělostřelecká palba, letecké bombardování a v poslední fázi se stupňující tlak útočících pozemních vojsk, které mají za úkol definitivně zlomit odpor nepřítele.\n\nV historii nebývalo výjimkou, když se při zničení kotle vzdávaly do zajetí statisíce vojáků.\n\nMožnou záchranou obklíčených jednotek v kotli je pokus \"probít se k vlastním jednotkám\" přes vzniklá ramena obchvatu, která nemusí mít zatím dostatečně vybudované obranné pozice (přechod z ofenzivní armády na defenzivní) a následné spojení s vlastními jednotkami a znovuvytvoření zásobovacích tras. V historii existuje řada příkladů, kdy se obránci probili z kotle do vlastních řad (např. Korsuň-Ševčenkovská Operace). Vzniklá cesta pak byla využita ke stažení jednotek. (Po opuštění kotle je často na místě zanechána těžká bojová technika, či další vybavení obránců, z čehož vyplývá nutnost jejich znovuvyzbrojení.)\n"}
{"id": "86049", "url": "https://cs.wikipedia.org/wiki?curid=86049", "title": "Kostarická hymna", "text": "Kostarická hymna\n\nHymna Kostariky je píseň \"Noble patria, tu hermosa bandera\" (). Hymna byla přijata v roce 1853. Hudbu složil Manuel María Gutiérrez, slova napsal José María Zeledón Brenes.\n\n"}
{"id": "86052", "url": "https://cs.wikipedia.org/wiki?curid=86052", "title": "Odrůdy révy vinné", "text": "Odrůdy révy vinné\n\nRéva vinná a zejména její původní volně rostoucí poddruh \"réva vinná lesní\" (\"Vitis vinifera\" subsp. \"sylvestris\") vykazuje velkou heterozygotnost, díky které v průběhu posledních 3 000 let vznikly tisíce odrůd vinné révy. Zejména v dřívějších dobách vznikaly především samovolným křížením, v současné době převládá šlechtění. Popisu a identifikací kultivarů révy vinné se věnuje ampelografie.\n\nOdrůdy vinné révy je možné třídit podle řady kritérií, nejčastěji se třídí podle místa vzniku do tzv. \"geograficko-ekologických skupin\" a podle použití.\n\nPodle použití se odrůdy révy vinné dělí na \"moštové odrůdy\", které jsou určeny především pro výrobu moštu a vína, na \"stolní odrůdy\", které jsou určeny k přímé konzumaci, a na tzv. \"podnožové odrůdy\". Moštové odrůdy se dále dělí na odrůdy určené pro výrobu bílých vín (jde o bílé a červené odrůdy) a na odrůdy určené k výrobě červených vín (jde o modré odrůdy).\n\nMoštové odrůdy mívají spíše menší bobule a je u nich kladen důraz na vysoký obsah aromatických látek a pokud možno na odolnost vůči houbovým chorobám a cizopasníkům.\n\nStolní odrůdy mají obvykle velké hrozny a velké sladké bobule s pevnou dužninou. Není u nich kladen příliš velký důraz na vysoký obsah aromatických látek v bobulích a nejsou vhodné k výrobě vína.\n\nPodnožové odrůdy se používají jako podnože pro sazenice běžných odrůd vinné révy, aby byla zajištěna větší odolnost sazenic proti cizopasníkům (zejména révokazu). U podnožových odrůd je proto kladen důraz na tuto odolnost, na přizpůsobení se konkrétním půdním podmínkám a na vhodné předpoklady pro štěpování. Kvalita a vlastnosti hroznů a bobulí jsou nepodstatné. Podnožové odrůdy bývají obvykle potomkem americké révy (\"Vitis labrusca\") a často ani hrozny netvoří.\n\n\n\n"}
{"id": "86053", "url": "https://cs.wikipedia.org/wiki?curid=86053", "title": "Chobotnice (rozcestník)", "text": "Chobotnice (rozcestník)\n\nChobotnice je název živočišného řádu, který se vyskytuje i v mnoha přenesených významech a názvech uměleckých děl. \n\n\n\n\n\n"}
{"id": "86066", "url": "https://cs.wikipedia.org/wiki?curid=86066", "title": "Čremošnianský tunel", "text": "Čremošnianský tunel\n\nČremošniansky tunel (neoficiálně nazývaný též Harmanecký tunel), ležící na trati Zvolen – Vrútky v úseku Banská Bystrica – Horná Štubňa mezi stanicemi Harmanec jaskyňa a Čremošné, je nejdelším železničním tunelem na Slovensku a byl nejdelším i v síti bývalých ČSD. Délka tunelu činí 4698 metru. Překonává nejvyšší bod horského sedla Malý Šturec mezi Velkou Fatrou a Kremnickými vrchy. Jde o poslední ze série 22 tunelů nacházejících se na této trati.\n\nTunel byl budován v letech 1936–1940 rakouskou tunelovací metodou. Směrová štola byla dokončena 28. srpna 1938. Při stavbě se jako velký problém ukázala voda – při ražení se objevovaly stále nové výtrysky. I rok po dokončení odtékalo z tunelu přes 0,5 m/s vody.\n\nPřibližně uprostřed tunelu se nachází mohutná svislá větrací šachta. Původně byla osazena ventilátory, které měly zajistit dostatečnou cirkulaci vzduchu, potřebnou pro provoz parní trakce. Ventilační motory o společném výkonu 130 HP (přibližně 100 kW) ovládá výpravčí ve stanici Čremošné.\n\nV evidenci objektů v síti ŽSR je tento tunel pojmenován jako Čremošnianský 14, km poloha 27,847 a délka 4697. Tunel je jednokolejný a neelektrizovaný.\n"}
{"id": "86067", "url": "https://cs.wikipedia.org/wiki?curid=86067", "title": "Cetenov", "text": "Cetenov\n\nCetenov (německy \"Zetten\") je obec v okrese Liberec, v Libereckém kraji. Leží asi 6 km jihovýchodně od Českého Dubu v povodí říčky Zábrdky. Žije zde  obyvatel. Cetenov je členem sdružení obcí Mikroregion Podralsko.\n\nToto seskupení šesti vsí Podještědí patřilo odedávna k českodubskému panství. První dochovaná zmínka o vsi Cetenov se nachází v nejstarších Purkrechtních registrech, které roku 1536 založil pro vsi svého panství Janem z Vartemberka. Osady Cetenov, Vystrkov a Hrubý Lesnov ležely v minulosti na důležité silnici z Prahy do Žitavy, dnes však leží stranou všech důležitých komunikací. Do druhé světové války tvořili většinu obyvatel čeští Němci, kteří byli po válce vysídleni. V letech 1976 až 1990 byl Cetenov v důsledku administrativního opatření součástí obce Všelibice, na základě místního referenda se poté opět osamostatnil.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu Poslanecké sněmovny Parlamentu České republiky udělení znaku a vlajky obce.\n\nDo obce Cetenov patří tyto části obce:\n\nNejvýše položenou částí obce je Vystrkov s 466 m n. m, nejnižším bodem je údolí Zábrdky (272 m n. m.).\n\n\n"}
{"id": "86068", "url": "https://cs.wikipedia.org/wiki?curid=86068", "title": "Miroslav Raichl", "text": "Miroslav Raichl\n\nMiroslav Raichl (2. února 1930 Náchod – 11. ledna 1998 Dvůr Králové nad Labem) byl český hudební skladatel. Vynikl zejména tvorbou pro dětské pěvecké sbory.\n\nOd dětství hrál na housle a na klavír. Po maturitě na reálce studoval skladbu na Akademii múzických umění v Praze u Pavla Bořkovce a po absolvování pokračoval ve studiu jako aspirant u Václava Dobiáše. Od roku 1957 byl zaměstnancem archivu Českého hudebního fondu. V letech 1958–1962 působil jako tvůrčí tajemník skladatelské sekce Svazu československých skladatelů.\n\nV letech 1965–1970 učil na Pražské konzervatoři. V roce 1967 se stal externím pracovníkem ÚV KSČ a připravoval kulturní agendu i pro anulovaný Vysočanský sjezd KSČ, který se konal po vpádu vojsk Varšavské smlouvy v roce 1968. Po celá sedmdesátá léta se pak jeho hudba nesměla hrát. Od roku roce 1980 až do konce svého života učil na konzervatoři v Pardubicích.\n\nV roce 1988 založil komorní vokálně-instrumentální soubor ReBelcanto, se kterým dosáhl velkých úspěchů na festivalech po celé Evropě.\n\nZemřel 11. ledna 1998 v nemocnici ve Dvoře Králové nad Labem.\n\nVe svých skladatelských počátcích se nevyhnul tendenční tvorbě v duchu socialistického realismu, tvorbě masových a politických písní. Prvým velkým skladatelským úspěchem Miroslava Raichla bylo zaznění jeho 2. symfonie na Přehlídce nové symfonické tvorby v Praze v roce 1961 a její zařazení do reprezentativní gramofonové edice „Musica nova bohemica et slovaca“. Dramatické plochy, kontrastující s citově zaujatými meditativními pasážemi, bohatství melodických a barevných nápadů jsou charakteristické pro tuto i další Raichlovy orchestrální skladby. Mezi nimi jsou i dvě symfoniety pro komorní orchestr.\n\nNa poli operním po romantické prvotině „Fuente Ovejuna“ následovaly dvě aktovky na libreto Jiřího R. Picka, na jehož texty vznikla i řada sborových skladeb zejména pro děti.\n\n\n\n\n\n\n\n\n\n"}
{"id": "86071", "url": "https://cs.wikipedia.org/wiki?curid=86071", "title": "Pritzkerova cena", "text": "Pritzkerova cena\n\nPritzkerova cena, Pritzkerova cena za architekturu \"(Pritzker Architecture Prize)\", Hyattovy nadace \"(Hyatt Foundation)\" je prestižní ocenění v oblasti architektury, inspirované Nobelovou cenou.\n\nCenu založili v roce 1979 Jay Pritzker, podnikatel a filantrop, zakladatel hotelové skupiny Hyatt, a jeho žena Cindy. Od tohoto roku je udělována žijícím architektům. Mimo prestiže je reprezentována medailí a finanční odměnou ve výši 100 000 dolarů.\n\nNominace je otevřena komukoliv, a tak se ročně sejde přes pět set jmen architektů z celého světa. Mezinárodní porota složená z architektů, podnikatelů a kritiků a historiků architektury z nich pak určí vítěze v tajném hlasování.\n\nBronzová medaile Pritzkerovy ceny byla inspirována pracemi amerického architekta Louise Sullivana, považovaného za „otce mrakodrapů“.\n\n"}
{"id": "86073", "url": "https://cs.wikipedia.org/wiki?curid=86073", "title": "Hlavice (okres Liberec)", "text": "Hlavice (okres Liberec)\n\nHlavice (německy \"Hlawitz\") je obec na severu Česka, v okrese Liberec, v libereckém kraji. Leží asi 6 km jihovýchodně od Českého Dubu v povodí Zábrdky a Malé Mohelky. Žije zde  obyvatel. V obci se nachází základní škola.\n\nNejstarší zmínka o obci pochází z roku 1352.\n\nDo správního obvodu obce patří tyto osady:\n\n\nJedna žena z Náhlova prý kdysi v tůni máchala prádlo, když se jí do něj zachytil zvon. Žena jej nemohla vytáhnout, ale přivolala chalupníky, s jejichž pomocí zvon vyvlekla na břeh. Zvon byl zavěšen do kostela sv. Linharta a občanům Náhlova se jím pak vyzvánělo při pohřbech zdarma.\n\n\n"}
{"id": "86075", "url": "https://cs.wikipedia.org/wiki?curid=86075", "title": "Philip Johnson", "text": "Philip Johnson\n\nPhilip Cortelyou Johnson (8. července 1906 Cleveland, Ohio – 25. ledna 2005 New Canaan, Connecticut) byl americký architekt, první laureát Pritzkerovy ceny.\n\n"}
{"id": "86077", "url": "https://cs.wikipedia.org/wiki?curid=86077", "title": "Janův Důl", "text": "Janův Důl\n\nJanův Důl (německy \"Johannesthal\") je obec na severu Česka, v okrese Liberec, v libereckém kraji. Leží 11 km na jihozápad od Liberce a 1,5 km severovýchodně od Osečné. Protéká jí Ploučnice. Žije zde  obyvatel.\n\nObec je poprvé doložena roku 1569.\n\n\n\n"}
{"id": "86083", "url": "https://cs.wikipedia.org/wiki?curid=86083", "title": "Jan Pospíšil", "text": "Jan Pospíšil\n\nJméno Jan Pospíšil neslo vícero osobností:\n\n\n"}
{"id": "86084", "url": "https://cs.wikipedia.org/wiki?curid=86084", "title": "František Peřina", "text": "František Peřina\n\nFrantišek Peřina (8. dubna 1911 Morkůvky – 6. května 2006 Praha) byl československý bojový pilot, generálporučík, letecké eso druhé světové války přezdívaný \"Generál nebe\". Český válečný hrdina, který se proslavil v bojích proti nacistické Luftwaffe ve Francii a Velké Británii, a po únoru 1948 politický exulant.\n\nNarodil se v obci Morkůvky, okres Břeclav, jako druhý syn v rodině Josefa a Kateřiny Peřinových. Po vychození měšťanské školy v Kloboukách se na tříleté odborné pokračovací škole v Brně vyučil soustružníkem a poté pracoval v První brněnské strojírně. V roce 1929 se přihlásil k pilotnímu výcviku do Školy pro odborný dorost letectva v Prostějově, kam nastoupil 1. října 1929.\n\nPo absolvování Školy pro odborný dorost letectva Vojenského leteckého učiliště 28. července 1931 narukoval k Leteckému pluku 2 v Olomouci, kde létal jako pilot pozorovacích Aero A-11 u jeho 5. pozorovací letky, než v roce 1932 prodělal výcvik pilota stíhacích letounů. Díky svému vynikajícímu pilotnímu umění byl v roce 1937 vybrán k reprezentaci Československa na IV. mezinárodním leteckém mítinku v Curychu.\n\nV roce 1938 dosáhl hodnosti rotmistr.\nDne 24. června 1939 uzavřel sňatek s Annou Klimešovou, a již následujícího dne se vydal na cestu z Protektorátu aby se připojil ke vznikajícímu odboji. Nejprve se dostal do Polska a 29. července se odtud vydal do Francie s transportem československých vojáků na lodi \"Chrobry\".\n\nVe Francii vstoupil do Cizinecké legie, po vypuknutí války byl na základně Francouzského letectva v Chartres přeškolen na Curtissy Hawk 75 a v prosinci 1939 poslán ke GC I/5.\n\nFrantišek Peřina se během bitvy o Francii již 11. května 1940 stal prvním československým esem války, a s jedenácti jistými a dvěma pravděpodobnými sestřely byl po kapitánu Aloisi Vašátkovi druhým nejúspěšnějším československým stíhačem bitvy.\n\nVe francouzském letectvu působil pod krycím jménem „Rinope“, vzniklým přesmyčkou jeho příjmení.\n\nPo německém útoku zaznamenal šňůru vítězství, např. 10. května 1940 sestřelil 4 bombardéry Do 17, o den později He 111 a hned 12. května další dva Ju 87 jistě a dva pravděpodobně. Za tyto úspěchy byl i bez příslušného vzdělání povýšen do čs. hodnosti poručík letectva, což byl vůbec první takový případ u československého válečného letectva. Na začátku června 1940 byl sestřelen nad Paříží a vážně zraněn. Z nemocnice se mu povedlo utéct a v srpnu 1940 dorazil do Velké Británie, kde byl v září zařazen ke 312. peruti. Bitvy o Británii se sice zúčastnil (peruť měla za úkol bránit Liverpool), ale již 15. září 1940 musel absolvovat operaci akutního zánětu slepého střeva a k bojové činnosti se mohl vrátit až v době kdy již aktivity \"Luftwaffe\" nad Británií utichly a své skóre rozšířil až v půlce roku 1942, na jehož konci dokončil operační turnus a do bojového létání se již nevrátil. Díky svému vynikajícímu střeleckému umění měl na starosti střelecký výcvik, později pracoval na Inspektorátu čs. letectva. Za svou leteckou kariéru získal 12 sestřelů jistě, 2 pravděpodobně a 1 poškozený, čímž se zařadil na místo čtvrtého nejúspěšnějšího československého stíhače.\n\nVěhlas a úctu si vysloužil zejména tehdy, když zcela sám zaútočil na skupinu letadel Luftwaffe, aby ochránil zbylé bombardéry ze své letky. „Přesila byla neúměrná, myslel jsem si, že budu zabit. Ve válce se ale uvažuje jinak - na vás nezáleží,“ komentoval své počínání v jednom z rozhovorů sám hrdina. Manévr odnesl prostřeleným předloktím a 16 střepinami v pravé noze.\n\nPo válce se usadil v Malackách, kde velel vojenské letecké střelnici. Nejtěžší období Peřina zažil s příchodem komunismu v únoru 1948. 1. března 1949 byl z politických důvodů postaven mimo službu a v dubnu se pak rozhodl odejít znovu do exilu, a společně s manželkou a kamarádem uletěl na sportovním letounu M-1C Sokol z Chocně do americké zóny obsazeného Německa. Po několika letech strávených opět v britské RAF a v Kanadě se nakonec usadil ve Spojených státech, kde se podílel mimo jiné na navrhování sedadel do kosmického programu Gemini a do proudového letadla Boeing 747.\n\nDo Česka se vrátil až v roce 1993. V rodné vlasti se mu následně konečně dostalo plného uznání. Prezident Václav Havel mu propůjčil státní vyznamenání – Řád Bílého lva za vynikající bojovou činnost, prezident Václav Klaus mu při příležitosti jeho 95. narozenin v dubnu 2006 udělil čestnou plaketu. Kromě toho získal Peřina řadu dalších domácích i zahraničních ocenění, například nejvyšší francouzské vyznamenání – Řád čestné legie. V roce 2000 založil společně s Martinem Stáhalíkem a Milanem Mikuleckým Historickou letku republiky československé.\n\nDne 21. dubna 2006 byl převezen k hospitalizaci do pražské Ústřední vojenské nemocnice. Peřina zemřel 6. května 2006 na následky chronického onemocnění a celkové vyčerpání organismu. Jeho manželka Anna Peřinová-Klimešová, během války vězněná nacisty, zemřela jen o pár týdnů dříve.\n\nNení-li uvedeno jinak, jedná se o hodnost dosaženou v československých ozbrojených silách.\n\n\n"}
{"id": "86086", "url": "https://cs.wikipedia.org/wiki?curid=86086", "title": "Praha 7", "text": "Praha 7\n\nPraha 7 označuje jednotku několika způsobů členění hlavního města Prahy, které mají pokaždé jiné územní vymezení.\n\nMěstská část Praha 7 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části. Prahu 7 v tomto rozsahu tvoří části katastrálních území Holešovice, Bubeneč a Libeň.\n\nSprávní obvod Praha 7 je území, na kterém vykonává městská část Praha 7 (jednotka územní samosprávy) určitý rozsah státní správy v přenesené působnosti. Územně spadají do této kompetence úřadu městské části Praha 7 i městská část (a zároveň katastrální území) Praha-Troja.\n\nMěstský obvod Praha 7 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 7). Městský obvod Praha 7 tvoří městské části Praha 7 a Praha-Troja. Obvod se spádovým centrem v Holešovicích poprvé existoval v letech 1949–1960 jako jeden z 16 městských obvodů, podruhé byl v podobném vymezení ustaven zákonem o územním členění státu s účinností od 1. července 1960 jako jeden z 10 městských obvodů. Od roku 1990 byl předefinován výčtem městských částí, ale hranice území se oproti obvodu z roku 1960 podstatně nezměnily.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nZahrnuje téměř celé katastrální území Holešovice, asi polovinu katastrálního území Bubenče a malou část katastrálního území Libně. Do 31. prosince 1991 patřila k Praze 7 také jihozápadní (dolní) část katastrálního území Troja, která se od 1. ledna 1992 v rámci obvodu osamostatnila jako městská část Praha-Troja.\n\nRozkládá se severně od historického centra Prahy převážně na levém břehu Vltavy a uvnitř jejího velkého meandru, ale menší částí území zasahuje i na její pravý břeh. Je prodloužením centra Prahy a zahrnuje jak oblasti husté obytné a průmyslové městské zástavby, tak obchodní zóny a rozsáhlé parky a přírodní území (Letná, Stromovka, Troja se zoologickou a botanickou zahradou a přírodními rezervacemi). S centrem je spojena červenou linkou C pražského metra a systémem tramvají.\n\nOd roku 2020 má Praha 7 vlastní radnici.\n\nMěstská část Praha 7 vykonává některé přenesené působnosti státní správy i pro městskou část Praha-Troja. Území těchto dvou městských částí je tak společně jedním z 22 pražských správních obvodů podle systému zavedeného 1. ledna 2002, tzv. správním obvodem Praha 7.\n\nPoprvé existoval obvod Praha 7 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej část Holešovic-Buben, část Bubenče, část Libně a část Troje.\n\nZákladem obvodu Praha 7 byl dosavadní obvod Praha VII – Holešovice. Římské číslo VII. označovalo Holešovice-Bubny jako v pořadí sedmou část Královského hlavního města Prahy již po jejich připojení roku 1884, v systému členění Velké Prahy zavedeném k 17. lednu 1923 na základě vládního nařízení č. 7/1923 Sb. bylo toto tradiční označení čtvrti zahrnuto do číslování městských obvodů, avšak pouze formálně, protože centrální pražské obvody I.–VII. tvořily dohromady jeden volební obvod. Rok 1949 tak znamenal částečné obnovení samosprávy Holešovic-Bubnů po 61 letech. Podletenská část Bubnů však v roce 1949 připadla do obvodu Praha 1, zato k Praze 7 přibyla část Bubenče z dosavadního obvodu Praha XIX – Dejvice (zejména Stromovka i s Výstavištěm a bubenečská část Letné) a části Libně a Troji z dosavadního obvodu Praha VIII – Libeň.\n\nOd 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 7. Ten se výrazně neliší od obvodu Praha 7 v předchozím členění, Holešovice-Bubny však byly při té příležitosti přejmenovány na Holešovice a označení Bubny se začalo vytrácet z obecného povědomí. Protože je Praha 7 jedním ze 4 pražských centrálních obvodů, nedotklo se jí rozšiřování Prahy v letech 1960–1974. Od 24. listopadu 1990 do konce roku 1991 bylo území obvodu totožné s územím městské části Praha 7, k 1. lednu 1992 vznikla v severní části jeho území na pravém břehu Vltavy nová městská část Praha-Troja.\n\n\n"}
{"id": "86090", "url": "https://cs.wikipedia.org/wiki?curid=86090", "title": "Praha 4", "text": "Praha 4\n\nPraha 4 označuje jednotku několika způsobů členění hlavního města Prahy, které mají pokaždé jiné územní vymezení.\n\nMěstská část Praha 4 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části. Prahu 4 v tomto rozsahu tvoří celá katastrální území Braník, Hodkovičky, Krč, Lhotka a Podolí a části katastrálních území Nusle, Michle, Záběhlice a Vinohrady.\n\nSprávní obvod Praha 4 je území, na kterém vykonává městská část Praha 4 (jednotka územní samosprávy) rozšířený rozsah státní správy v přenesené působnosti. Územně spadá do tohoto správního obvodu i městská část Praha-Kunratice, tvořená katastrálním územím Kunratice.\n\nMěstský obvod Praha 4 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 4). Městský obvod Praha 4 tvoří městské části Praha 4, Praha 11 (k. ú. Chodov a Háje), Praha 12 (k. ú. Cholupice, Kamýk, Komořany, Modřany a Točná), Praha-Kunratice, Praha-Libuš (k. ú. Libuš a Písnice), Praha-Šeberov a Praha-Újezd.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nMěstská část zahrnuje celá katastrální území Braník, Hodkovičky, Krč, Lhotka a Podolí. Spadá sem větší část Nuslí (kromě Nuselského údolí, tj. části Na Bělce, Lumírových sadů, Ostrčilova náměstí, ulic Sekaninova a Jaromírova) a Michle (kromě Bohdalce a Slatin). Dále k Praze 4 patří menší část Záběhlic, tj. Spořilov včetně sídliště Spořilov I a Spořilov II, a nepatrná část Vinohrad, tj. části ulic Bělehradská a Závišova v trojúhelníku železničních tratí.\n\nMěstská část Praha 4 používala zpočátku historický znak Nuslí (v heraldicky levé půli znak Prahy, v modré pravé vinný keř a nad ním červený štít s českým lvem s korunou), jež byly jako jediné před vznikem Velké Prahy v roce 1922 povýšeny na město (roku 1898). S rostoucím zájmem o obecní heraldiku rozhodla rada 21. října 1997 o výběrovém řízení na nový znak. Vítězný návrh vypracoval Marek Králík a heraldicky upravil Jan Dvořák. Znak tvoří čtvrcený štít, jehož první pole je modré, druhé a třetí stříbrné (bílé) a čtvrté zelené. Uprostřed je štítek s malým znakem hl. m. Prahy. Znak zdobí stříbrná (bílá) tzv. zděná koruna, typický prvek městských znaků. Vlajkou městské části zůstal historický prapor Nuslí s modrým, zeleným a bílým pruhem; ten obsahuje od roku 1927 i znak hlavního města Prahy (jako sedmý zprava). Symboly schválila Poslanecká sněmovna 27. dubna 1999 (č. rozhodnutí 15), osvědčení předal v květnu 1999 starostce Studenovské její předseda Václav Klaus. Prapor slavnostně předal v září tehdejší poslanec a zároveň člen zastupitelstva Augustin Bubník.\n\n\n\nNa území Prahy 4 má Městská knihovna v Praze 6 poboček:\n\nNa Praze 4 nepůsobí žádná jiná veřejná knihovna, ale některé z institucí sídlících na tamním území provozují vlastní knihovny, jako Husitská teologická fakulta Univerzity Karlovy (Pacovská 350/4).\n\nVedení městské části sídlí tradičně v secesní Nuselské radnici (Táborská 500/30). V létě 2011 se většina oddělení úřadu MČ, jejichž kanceláře byly v provizorních prostorách nebo různě rozptýlené, přestěhovala do přestavěné budovy polikliniky u metra Budějovická (Antala Staška 2059/80b), navzdory odporu opozice pronajaté na 35 let. Radnice od roku 1995 vydává měsíční zpravodaj (11x ročně) nazvaný \"Tučňák\" (bez ISSN, registrace MK ČR E 12556 z března 1999).\n\nJako největší městská část v ČR má Praha 45 zastupitelů (což příslušně zvyšuje údaje o počtech hlasů ve volbách níže).\n\nMěstská část v letech 2008 a 2009 založila tři společnosti k zajišťování služeb obyvatelům. V dubnu 2008 první vzniknuvší společnost 4-Volnočasová, o.p.s. měla podporovat kulturní, společenské a sportovní vyžití. Dlouhodobě ovšem vykazovala ztráty, a tak byla v dubnu 2016 zrušena s likvidací. Druhá společnost 4-Majetková, a.s., která je vedena v obchodním rejstříku od října 2008 a jejímž jediným akcionářem je právě městská část Praha 4, spravuje nemovitý obecní (včetně Biotopu Lhotka nebo ubytovny na Novodvorské) i komerční majetek (především SVJ). Nejmladší společností je od března 2009 4-Energetická, a.s., působící jako zprostředkovatel dodávek tepelné energie a teplé vody. Firma je nicméně terčem kritiky, že zneužívá svého monopolního postavení a odběr tepla svým odběratelům předražuje. Zastupitelstvo se již několikrát pokusilo společnost prodat, vždy neúspěšně.\n\n\nPro volby v listopadu 1998 rozdělilo Prahu 4 předchozí zastupitelstvo do dokonce 9 obvodů po 5 křeslech. Vítězná ODS uzavřela koalici s Unií pro Prahu 4 (KDU-ČSL, US) a starostkou se stala Miroslava Studenovská. Rozpor ve vedení radnice rozpoutala demise místostarosty Ondřeje Turka (US) v srpnu 2000, kterou chtěl ukázat na údajnou korupci svých kolegů. Krize se vystupňovala v prosinci 2000, kdy zastupitelstvo 25 hlasy odvolalo starostku. Jako jeden z hlavních důvodů byla uváděna zahraniční cesta Studenovské do Spojených států, kterou měla platit společnost hodlající stavět na pankrácké pláni. Po odchodu většiny Unie z koalice drželi radu tři její bývalí členové. Vedením radnice byl pověřen Zdeněk Hovorka z ODS, kterého až v květnu 2001 zastupitelstvo zvolilo starostou s přispěním hlasů KSČM a za neúčasti opozice.\n\nVolby v roce 2002 potvrdily starostou Zdeňka Hovorku z ODS, která utvořila koalici s ČSSD podobně jako na magistrátu. Hovorka byl ale v červnu 2005 donucen rezignovat poté, co nebyl schopen vysvětlit, kde vzal peníze na luxusní byt v Podolí za 8 milionů korun. Novým starostou byl zvolen Bohumil Koukal (ODS) 36 hlasy včetně Unie a KSČM.\n\nObčanská demokratická strana získala rekordní nadpoloviční většinu hlasů a skoro dvě třetiny křesel a její nominant Pavel Horálek se stal starostou. Jeden zastupitel z Unie pro Prahu 4 změnil klub ve prospěch sociálních demokratů a členové Unie v roce 2009 přestoupili k nově založené TOP 09.\n\nVolby v roce 2010 potvrdily v starostenském křesle dosavadního Pavla Horálka z ODS, jehož strana utvořila koalici s ČSSD. V prosinci 2012 ale 13 ze 16 členů domovského klubu vyjádřilo starostovi nedůvěru a na jeho místo zvolilo Pavla Caldra. V této souvislosti se skloňovalo jméno vlivného podnikatele Ondřeje Palounka jako hlavního hybatele dění v ODS. Koalici nově podpořili tři nezávislí, kteří odešli z TOP 09. Centrála občanských demokratů v únoru 2013 nechala tamní oblastní sdružení kvůli údajnému netransparentnímu náboru nových členů (tzv. „černých duší“) rozpustit.\n\nPo komunálních volbách v roce 2014 vznikla koalice stran Trojkoalice (Strana zelených, KDU-ČSL a Starostové a nezávislí), TOP 09 a ČSSD. Poprvé od sametové revoluce se do zastupitelstva nedostali komunisté. V březnu 2015 se koalice rozpadla a Trojkoalice se starostou Petrem Štěpánkem utvořila koalici s ODS a odpadlíky z hnutí ANO 2011 (klub STAN-Tučňák), koalici potom hlasy podpořili zastupitelé z hnutí Pro Prahu. Do klubu Trojkoalice v průběhu funkčního období zastupitelstva vstoupili dva členové z TOP 09. Zastupitelé zvolení za ANO 2011, které po volbách skončilo v opozici, se kromě domovského klubu rozpadli do klubu STAN-Tučňák, jeden se stal členem klubu TOP 09 a jeden byl nezařazený.\n\nVe volbách v říjnu 2018 bylo zrušeno rozdělení Prahy 4 na volební obvody, zavedené již roku 1994 s odůvodněním, že jednotlivé čtvrti se liší, ovšem kritizované jako poškozující menší strany. Přesto se poprvé od sametové revoluce do zastupitelstva nedostala ČSSD (3,16 %, jen těsně před KSČM). Vyhlášené výsledky voleb na konci října změnil soud na základě stížnosti, že v okrsku 4041 volební komise chybně vykázala méně než desetinu odevzdaných hlasů pro ANO; to tím získalo osmý mandát na úkor Společně pro Prahu 4.\n\nVítězní Piráti a nezávislí, kteří se už v předvolební strategii vymezili proti ANO a jeho údajnému střetu zájmů, podle ČTK krátce jednali s poslední TOP09 a dokonce i s druhou ODS, ale do týdne uzavřeli koalici s uskupeními Praha 4 sobě – Zelení a nezávislí a Společně pro Prahu 4 (STAN s KDU-ČSL). Sám pirátský lídr Vansa uvedl, že jednal o koalici buď se Zelenými, nebo ODS, v obou případech doplněné na většinu o Společně pro Prahu 4 a TOP09; sám by chtěl „přesně zrcadlit magistrátní koalici, ale koaliční partneři preferovali jiný formát“, takže TOP 09 (na magistrátě v trojkoalici Společně pro Prahu) nakonec nepřibrali, přestože v „programu ani personálních otázkách nenarazili na sporné body“.\n\nZelený Petr Štěpánek zůstal starostou, Piráti za to získali 4 z 9 radních s výběrem gescí. V opozici kromě ODS a TOP 09, které deklarovaly, že nadále budou postupovat společně, skončilo ANO. Koalice však disponovala nejtěsnější většinou 23 hlasů proti 22: vedle toho, že o jeden po uzavření dohody přišla soudním přepočtem, plastická chiruržka MUDr. Aneta Krajcová (bezpartijní za STAN, v předchozím období zastupitelka zvolená za ANO; roku 2010 kandidovala na magistrát na nevolitelném místě jako členka ODS) zvolená díky osobním hlasům ze 7. místa kandidátky přešla do klubu ANO.\n\nNa zastupitelstvu 23. dubna opozice s podporou radního Josefa Svobody (KDU-ČSL) prosadila hlasování o odvolání rady a odvolala starostu Štěpánka a většinu radních. Svoboda se poté v nové koalici ANO, ODS a TOP 09 stal místostarostou, starostkou byla 23 hlasy proti Štěpánkovým 21 zvolena Irena Michalcová (ANO). Celostátní předsedové STAN, TOP 09 a Strany zelených (všechny tři kandidovaly do květnových eurovoleb společně a vymezovaly se proti ANO) deklarovali, že jednání proběhlo bez konzultace se stranickými orgány a nová rada „stojí na hlasech dvou přeběhlíků, což celostátní vedení považují za nesprávné rozhodnutí.“ Místní organizace KDU-ČSL Svobodovo jednání důrazně odsoudila, Svoboda byl vyloučen z klubu a strana mu pozastavila členství.\n\n\n\n\nSeznam čestných občanů MČ Praha 4:\nMěstská část Praha 4 vykonává některé přenesené působnosti státní správy i pro městskou část Praha-Kunratice. Území těchto dvou městských částí je tak společně jedním z 22 pražských správních obvodů podle systému zavedeného 1. ledna 2002, tzv. správním obvodem Praha 4.\n\nPraha se člení na celkem 10 městských obvodů. Ustanovil jej s účinností od 11. dubna 1960 zákon č. 36/1960 Sb., o územním členění státu, s novelizacemi stále platný. Jeho prováděcím předpisem je vyhláška ministerstva vnitra č. 564/2002 Sb., o stanovení území okresů České republiky a území obvodů hlavního města Prahy.\n\nMěstský obvod Praha 4 leží na pravém břehu Vltavy jižně od pražského centra. Obvod s původním spádovým centrem Nuslích vznikl v podstatě sloučením dosavadních obvodů Praha 13, Praha 14 a Praha 15 z roku 1949, nástupníků obvodů Praha XIII-Vršovice, Praha XIV-Nusle a Praha XV-Braník z roku 1923. Původně jej tvořily Braník, Hodkovičky, Krč, Lhotka, Podolí, větší část Nuslí (kromě Nuselského údolí) a Michle a menší část Záběhlic (Spořilov s okolím).\n\nV letech 1968 a 1974 se rozrostl o obce nově připojované k Praze. K 1. lednu 1968 se obvod rozšířil o obce Háje, Chodov, Kunratice, Libuš a město Modřany. Na základě zákona ČNR č. 31/1974 Sb. s platností od 1. července 1974 přibyly obce Cholupice, Točná, Písnice, Šeberov, Újezd u Průhonic. Roku 1990 byl obvod předefinován výčtem městských částí. Od roku 1995 není obvod jednotkou územní samosprávy ani obecné státní správy, ale je značen na tabulích územní orientace a jsou podle něj nadále organizovány například justice (Obvodní soud pro Prahu 4 v justičním areálu Na Míčánkách), pošta nebo finanční úřady.\n\nV současné době obvod zahrnuje městské části Praha 4, Praha 11 (k. ú. Chodov a Háje), Praha 12 (k. ú. Cholupice, Kamýk, Komořany, Modřany a Točná), Praha-Kunratice, Praha-Libuš (k. ú. Libuš a Písnice), Praha-Šeberov a Praha-Újezd.\n\n\n"}
{"id": "86091", "url": "https://cs.wikipedia.org/wiki?curid=86091", "title": "Praha 3", "text": "Praha 3\n\nPraha 3 označuje jednotku několika způsobů členění hlavního města Prahy, které mají ovšem pokaždé stejné územní vymezení. Prahu 3 jako městskou část, správní obvod i městský obvod tvoří části katastrální území Žižkov, Vinohrady, Vysočany a Strašnice.\n\nMěstská část Praha 3 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části.\n\nSprávní obvod Praha 3 je území, na kterém vykonává městská část Praha 2 (jednotka územní samosprávy) určitý rozsah státní správy v přenesené působnosti.\n\nMěstský obvod Praha 3 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 3).\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nMá rozlohu 649 ha a leží východně od centra města. Praha 3 zahrnuje téměř celé katastrální území Žižkov (s výjimkou plochy mezi železničními tratěmi u Krejcárku), severovýchodní část katastrálního území Vinohrady (severně od Korunní ul. a východně od vodárny a Slavíkovy ul.) a malé části katastrálních území Strašnice (průmyslové a skladové areály Tesla Strašnice a Pramen Praha a tenisové dvorce v oblasti Třebešína) a Vysočany (sportovní areál a zahrádkářské osady Na Balkáně).\n\nZastupitelstvo má na Praze 35 členů a členek.\n\nPo komunálních volbách v říjnu 2018 je rozvržení sil v zastupitelstvu následovné: ODS+KDU-ČSL+Svobodní mají 10 mandátů, TOP09/STAN 9 mandátů, Piráti 8 mandátů, ANO 5 mandátů a Zelení a nezávislí 3 mandáty. Koalici aktuálně tvoří TOP09/STAN, Piráti a Zelení. Koalice má většinu 20 hlasů a starostou je Jiří Ptáček (TOP09), místostarosty je Štěpán Štrébl (Piráti), Ondřej Rut (Zelení) a Tomáš Mikeska (STAN).\n\nOd listopadu 2014 vládla Praze 3 koalice TOP 09, ČSSD, ODS a Volba pro město - Nezávislí kandidáti se Starostkou Vladislavou Hujovou. V opozici bylo sdružení \"Žižkov (nejen) sobě\" (Strana zelených, KDU-ČSL a Starostové a nezávislí), Svobodní a KSČM. Od června 2018 vládla Praze 3 ODS, TOP 09, Starostové a nezávislí, Svobodní, KDU-ČSL, ČSSD, Volba pro město s podporou opoziční KSČM se starostou Alexanderem Bellu. V opozici byla jen Strana zelených.\n\nPřed touto koalicí vládla od června 2012 koalice TOP 09, Žižkov (nejen) sobě a ČSSD. Před touto koalicí byla od voleb v roce 2010 na radnici TOP 09 a ODS. V letech 2006 až 2010 vládla Praze 3 ODS, v letech 2002 až 2006 to byla koalice ODS a ČSSD. Ve volebním období 1998 až 2002 patřila žižkovská radnice ODS a KDU-ČSL, mezi roky 1994 a 1998 koalici ODS, ODA, US a KDU-ČSL. V letech 1990 až 1994 vládla Praze 3 koalice ODS, nezávislých, ČSL, ODA, KAN, KDS a KPVČ.\n\nMěstská část Praha 3 vykonává rozšířenou působnost státní správy pro své vlastní území a je tak již od svého vzniku jedním ze správních obvodů, jejichž počet se 1. července 2001 ustálil na 22.\n\nPraha 3 je od 11. dubna 1960 na základě zákona č. 36/1960 Sb. jedním z 10 obvodů hlavního města Prahy. Obvod Praha 3 vznikl v podstatě přečíslováním a drobnou úpravou dosavadního obvodu Praha 11 z let 1949–1960, který byl nástupcem obvodu Praha XI z roku 1923.\n\n"}
{"id": "86094", "url": "https://cs.wikipedia.org/wiki?curid=86094", "title": "Praha 12", "text": "Praha 12\n\nPraha 12 je městská část na jihu hlavního města Prahy, o rozloze 2333 ha, rozkládající se na pravém břehu Vltavy. Tvoří ji celá katastrální území Cholupice, Kamýk, Komořany, Modřany a Točná. Praha 12 vznikla v listopadu 1994 přejmenováním městské části Praha-Modřany (1990-1994).\n\nSprávní obvod městské části Praha 12 v rámci rozšířené přenesené působnosti zahrnuje také území městské části Praha-Libuš.\n\nDopravní spojení této městské části s centrem Prahy zajišťuje vlaková, tramvajová i autobusová doprava. Vlaková doprava je zajištěna zejména pro oblasti Prahy ležící u břehu řeky, kde probíhá i trať Dobříš-Praha hl.n. Leží zde dvě zastávky Praha-Komořany a Praha-Modřany. V zastávce Modřany je napojena na tramvajovou a autobusovou dopravu a tvoří tak významný dopravní uzel oblasti. Trať je dobrým spojem např. do Vršovic (Praha-Vršovice), kam je jinak složité se z Prahy 12 dostat.\n\nTramvajová doprava je na Praze 12 zajištěna tratí směr Levského, která obsluhuje zejména sídliště městské části, vznik až 1995. Na této trati jezdí především linka č. 17 ve směru Palackého náměstí přes Výstaviště Holešovice – Vozovna Kobylisy a polovina spojů linky č. 3 ve směru Palackého náměstí – Florenc – Kobylisy. Jezdí zde také linka 21, která jezdí na trase Levského – Palackého náměstí – Anděl – Radlická. Významnými dopravními uzly tratě je zastávka nádraží Modřany, kde je přestup na vlakovou a autobusovou dopravu, a zastávka nádraží Braník, kde je přestup na vlakovou dopravu. S frekvencí spojů na trati více jak 12 x do hodiny a s rozsahem téměř po celé Praze 12 je tramvajová doprava nejdůležitější.\n\nAutobusová doprava má nejvíce linek ze všech typů dopravy. V podstatě by se dala rozdělit na tři skupiny. Za prvé linky s napojením na metro: 117 (Čechova čtvrť – Poliklinika Budějovická), 139 (Komořany -Kačerov - Želivského), 150 (Na Beránku – Kačerov – Želivského), 157 (Násirovo náměstí – Kačerov; jezdí ve špičkách), 190 (Na Beránku – Smíchovské nádraží; jediný spoj na metro B a na druhý břeh Vltavy) a 910 (Na Beránku – I.P.Pavlova – Letiště). Za druhé linky příměstské: 341 (ve směru Obchodní – Nádraží Modřany – Jílové u Prahy/Jesenice) a 960 (ve směru Obchodní náměstí - Nádraží Modřany - Zlatníky Hodkovice). Dále linka 165 (linka přijíždějící ze Zbraslavi pokračuje přes Komořany – Nádraží Modřany – Levského až směrem na Háje).\n\nNejvětšími nedostatky dopravy na Praze 12 jsou izolovanost od vnějšího pražského okruhu a kolabující autobusová doprava z důvodu neudržitelné situace v oblasti Prahy 4 – Novodvorská – Krč – Kačerov. V budoucnu se uvažuje o dostavbě tramvajové tratě až na Libuš, a dále o větvi metra D do Modřan.\n\n"}
{"id": "86095", "url": "https://cs.wikipedia.org/wiki?curid=86095", "title": "Praha 14", "text": "Praha 14\n\nPraha 14 je od roku 1994 městská část hlavního města Prahy. Nachází se na severovýchodě města na území městského obvodu Praha 9. Zahrnuje asi dvě třetiny katastrálního území Hloubětína a celá katastrální území Kyje, Černý Most a Hostavice.\n\nV rámci správního obvodu Praha 14 vykonává městská část některé přenesené působnosti i pro území městské části Praha-Dolní Počernice.\n\nÚzemí je členité a odděluje jednotlivé čtvrtě. Od západu na východ územím prochází z velké části zalesněný hřeben, rozděluje katastr Hloubětína na dvě části, přes Lehovec pokračuje do lokality Hutě (severní část katastru Kyje). Nadmořská výška se pohybuje od 210 (údolí Rokytky) do 287 m n. m. (nejvyšší část hřebenu Tábor-Čihadla). Jižní část městské části se rozkládá na obou březích Rokytky. Významnou vodní plochou je Kyjský rybník. Na jihozápad od něj jsou výrazné antropogenní terénní prvky, navážky z výstavby sídliště Černý Most.\n\nNa území městské části se nalézají chráněná území: přírodní památky Pražský zlom, Cihelna v Bažantnici, V Pískovně, přírodní park Klánovice-Čihadla a také 3 památné stromy.\n\nMěstská část Praha 14 vznikla 18. listopadu 1994 při rozsáhlé změně administrativního uspořádání města na základě usnesení Zastupitelstva hl. m. Prahy č. 41/14 z 23. června 1994, a to tranformací městské části Praha-Kyje a jejím rozšířením o část území dosavadní městské části Praha 9, zejména východní část Hloubětína. Od svého vzniku se úřad městské části soustředil kromě konsolidace vlastní činnosti především na dobudování chybějící obslužné a technické infrastruktury na postupně budovaném sídlišti Černý Most II a také na údržbu a modernizaci infrastruktury v ostatních čtvrtích. Významným úkolem byla také privatizace bytového fondu. Na rozvoj městské části měla také vliv výstavba některých dopravních staveb, zejména úseku metra Českomoravská-Černý Most a Štěrboholské radiály. V posledních pěti letech se na území městské části realizovaly projekty podpořené ze strukturálních fondů Evropské unie, např. rekonstrukce Broumarské ulice, které zdejší prostředí dále zlepšily.\n\nDatum vzniku si obyvatelé připomínají akcí „14 km kolem Prahy 14“, která se koná každý rok o některém z listopadových víkendů.\n\n\nZnak a vlajku udělil městské části předseda Poslanecké sněmovny rozhodnutím ze dne 27. ledna 1997.\n\nZnak\n\nVlajka\n\nZdroj:\nPozn. V případě katastrálního území Hloubětín je započítáno pouze obyvatelstvo bydlící v části náležející k Praze 14.\n\nhistorické\n\nnovodobé\n\nNa území městské části se nachází 10 mateřských škol (plus 2 další odloučená pracoviště), osm základních škol, šest středních škol a jedna soukromá vysoká škola a také speciální pracoviště Univerzity Karlovy.\n\n\n\n\n\n\nNa území Prahy 14 se nacházejí 4 větší zdravotnická zařízení, poliklinika Černý Most („Parník“), poliklinika Bioregena Kyje, poliklinika Hloubětín a klinika asistované reprodukce GynCentrum v Hloubětíně, kde byl v roce 2005 zprovozněn první babybox v České republice. Vedle nich zde působí řada soukromých ordinací. Je zde také osm lékáren.\n\nMezi pravidelné kulturní akce patří:\n\nObyvatelé Prahy 14 mají k dispozici dvě pobočky městské knihovny, v Hloubětíně a na Černém Mostě (od roku 1998). V prosinci 2000 bylo otevřeno zábavní centrum s multikinem. V roce 2001 byla otevřena obřadní síň.\n\nV Praze 14 působí řada sportovních a zájmových organizací. K dispozici je krytý i venkovní plavecký bazén v Hloubětíně s mírně slanou vodou a řada volně přístupných sportovišť. Působí zde skautské a turistické oddíly.\n\nUbytovací kapacity nabízí 11 zařízení různé velikosti a rozsahu poskytovaných služeb.\n\nCentrum Černý Most bylo otevřeno 30. listopadu 1997 po rekordně krátké výstavbě (zahájena v listopadu 1996) coby největší svého druhu v České republice. Nabídlo asi 2000 pracovních míst. V jeho okolí postupně vyrostla další obchodní centra, např. Makro, Hornbach, Sconto, IKEA, Siko a největší obchodní centrum v ČR Centrum Černý Most\n\nAč Praha 14 není významnou průmyslovou oblastí, jsou zde čtyři větší průmyslové závody: Pragolaktos (výroba mléčných nápojů), Coca-Cola balírny nápojů, Linde Technoplyn (výroba zvláštních technických plynů) a Tesla (výroba elektronických zařízení). Těžištěm místní ekonomiky jsou služby.\n\nPo prvních komunálních volbách do zastupitelstva MČ Prahy 14 mělo zastupitelstvo 29 členů. Od roku 1998 je zastupitelů 31.\n\n\n\n\n"}
{"id": "86096", "url": "https://cs.wikipedia.org/wiki?curid=86096", "title": "Praha 15", "text": "Praha 15\n\nPraha 15 je městská část na jihovýchodě hlavního města Prahy o rozloze 1024,94 ha, tvořená katastrálními územími Horní Měcholupy a Hostivař. Praha 15 vznikla 18. listopadu 1994, do té doby byla Hostivař součástí městské části Praha 10 a Horní Měcholupy byly samostatnou městskou částí Praha-Horní Měcholupy (od 24. listopadu 1990).\nÚřad městské části Praha 15 je pověřen výkonem rozšířené působnosti státní správy též pro samosprávné městské části Praha-Dolní Měcholupy, Praha-Dubeč, Praha-Petrovice, Praha-Štěrboholy.\n\nOd roku 1994 do další reformy správního členění Prahy v roce 2001 vykonávala Praha 15 část přenesené působnosti i pro městské části Praha-Benice, Praha-Kolovraty, Praha-Nedvězí a Praha-Uhříněves, které byly v roce 2001 vyčleněny do nového správního obvodu Praha 22.\n\nNa území Prahy 15 se nachází 5 základních škol, 1 základní umělecká škola, 3 soukromá Pedagogická lycea, Gymnázium bratří Čapků, Soukromé střední odborné učiliště, 1 střední odborná učiliště a 8 mateřských škol.\n\nV Praze 15 se také nachází část vodní nádrže Hostivař a výrazný vrch Kozinec, kde je doložena existence starého slovanského hradiště. Přehradou protéká potok Botič, který je od hráze dále ke staré Hostivaři chráněn jako přírodní památka Meandry Botiče. Dále se v městské části nachází ornitologická kroužkovací stanice a Středisko ekologické výchovy hl. m. Prahy Toulcův dvůr.\n\n\n\n\n"}
{"id": "86097", "url": "https://cs.wikipedia.org/wiki?curid=86097", "title": "Radotín", "text": "Radotín\n\nRadotín () je městská čtvrť a katastrální území o rozloze 930,69 ha, které jako jediné tvoří pražskou městskou část Praha 16. Městská část vznikla 24. listopadu 1990 a do 31. prosince 2001 se nazývala Praha-Radotín, 1. ledna 2002 byla přejmenována na dnešní název Praha 16. Radotín se rozkládá na levém břehu Berounky, na jihozápadě hlavního města Prahy. Zastavěná část území je ohraničena na západě a severu zalesněnými kopci Velký a Malý háj a na jihovýchodě řekou Berounkou. Mezi oběma kopci protéká Radotínský potok. V letech 1967–1974 byl Radotín městem.\n\nPrvní historická zmínka dokládající existenci Radotína se nachází v listině českého krále Vladislava II. z rozmezí let 1156–1168, v níž je uvedena zpráva o založení kostela Panny Marie řádu Jana Jeruzalémského na Malé Straně a je zde také připomenut přívoz a brod v Radotíně přes Berounku (v té době však nazývané Mže). Farní kostel sv. Petra a Pavla byl postaven ve 13. století, do současné podoby byl však barokně přestavěn. Poslední úpravy vnějšího vzhledu proběhly v roce 1880, byl však zachován styl poslední velké přestavby z roku 1780.\n\nV průběhu 19. století, zejména pak po zprovoznění železnice roku 1862, se Radotín začal stávat významným průmyslovým střediskem. Vznikla například cementárna a cukrovar, začátkem 20. století pak výrobce vzduchotechniky Janka a továrna na tělocvičné náčiní Vindyš.\n\n15. září roku 1901 byla slavnostně otevřena nová budova školy naproti kostelu.\n\nBezprostředně po vyhlášení samostatnosti Československé republiky, v pondělí 28. října 1918, byly na náměstí Sv. Petra a Pavla vysazeny tři pamětní lípy, z nichž dvě zde dosud stojí. Na blízké základní škole je umístěna pamětní deska se jmény radotínských legionářů (ruských, italských a francouzských). Na památníku obětem 1. světové války, který se nachází v parku před domem U Koruny jsou pak jména všech padlých vojáků z Radotína a okolí.\n\nNovostavba Masarykovy měšťanské školy byla otevřena k 10. výročí republiky v roce 1928 a výstavná nová Sokolovna roku 1932. Zajímavou stavbou z téhož období je evangelická modlitebna v ulici Na Betonce za tratí s velkým secesním sálem s výbornou akustikou, který je proto rovněž používán k hojně navštěvovaným koncertům radotínské hudební školy (housle, klavír, varhany, flétny, akordeon, kytary i sborový zpěv).\n\nNa přelomu 50. a 60. let vzniklo v Radotíně sídliště, dnes nazývané staré. Roku 1963 byla zbořena stará cementárna v centru obce, která byla ještě před tím nahrazena novou fabrikou v Radotínském údolí.\n\nRoku 1967 byl Radotín povýšen na město a bývalý národní dům U Koruny (č.p.44) přeměněn na kulturní středisko (velký spolkový sál v prvním patře zbudovaný za první republiky je dodnes využíván pro kulturní pořady, např. tradiční předvánoční vystoupení žáků taneční a baletní školy, která zde má své sídlo). Poblíž náměstí Sv. Petra a Pavla byl k padesátému výročí republiky vysazen 26. října 1968 strom republiky (lípa srdčitá), který je zachován včetně pamětního kamene s datováním, v parčíku přímo naproti Úřadu městské části Praha 16. 23. září 1971 byl radotínským MNV schválen současný znak vytvořený téhož roku heraldikem Karlem Liškou.\n\n1. července 1974 byl Radotín připojen k Praze jako součást jejího městského obvodu Praha 5.\n\nNa přelomu 80. a 90. let byla dokončena první etapa výstavby sídliště v centru města, sídliště je dnes nazýváno nové. K uskutečnění dalších etap, kterým měly ustoupit například kino a dům U Koruny již vlivem pádu komunismu nedošlo. Vybudováno bylo rovněž nové obchodní centrum.\n\nRoku 1993 byla rozpadající se pontonová lávka přes Berounku nahrazena novou lávkou, a to podle návrhu architekta Josefa Pleskota. V průběhu 90. let 20. století a v prvním desetiletí 21. století zaznamenal Radotín výrazný rozvoj. Začalo se s výstavbou kanalizace a plynovodu, bylo vybudováno nové zdravotnické středisko a nová cyklostezska. Byl vybudován nový dům s pečovatelskou službou, nová místní knihovna, sportovní hala, došlo k revitalizaci parků a břehu Berounky.\n\nV roce 2015 bylo zprovozněno unikátní přírodní koupaliště Biotop Radotín, roku 2019 pak bazén. O rok později začala první etapa revitalizace středu Radotína, nazývaná Centrum Radotín. V letech 2012-2019 proběhla rozsáhlá rekonstrukce areálu základní školy.\n\nV současnosti je Radotín významným správním, kulturním, společenským, vzdělávacím i sportovním a rekreačním centrem oblasti jihozápadu Prahy a Dolního Poberouní. Je znám rovněž pořádáním nejrůznějších kulturních akcí, jako je například Havelské posvícení či Radotínské burčákobraní.\n\nPo připojení ku Praze roku 1974 se stal Radotín součástí obvodu Praha 5. Roku 1990 se Radotín stal samosprávnou městskou částí Praha-Radotín. 1. července 2001 byla na základě nového statutu hlavního města Prahy městská část pověřena výkonem státní správy pro správní obvod Praha 16 zahrnující též další čtyři městské části. K 1. lednu 2002 městská část získala současný název Praha 16.\n\nÚřad městské části Praha 16 je pověřen výkonem rozšířené působnosti státní správy též pro městské části Praha-Lochkov, Praha-Lipence, Praha-Velká Chuchle a Praha-Zbraslav.\n\n\nRadotín leží na železniční trati 171 Praha-Plzeň-Cheb, nejrychlejší spojení s centrem Prahy proto představuje vlaková linka S7 do Prahy hlavního nádraží. Radotínem prochází frekventovaná silnice č. 115 s odbočkami na Lochkov č. 599 a Třebotov č. 101, která spojuje Prahu s obcemi podle Berounky.\n\nZe Smíchovského nádraží jezdí autobusy MHD, především linka 244. Méně využívané jsou pak linky 120 přes Barrandov a 255 ze Zbraslavi do Stodůlek.\n\nNa Berounce těsně nad soutokem s Vltavou je nákladní přístav. Podle Berounky prochází Radotínem cyklostezka s odbočkou na Zbraslav.Zavěšená lávka přes Berounku u kostela sv.Petra a Pavla, sloužící cyklistům a pěším na cestě k silničce vedoucí ke Zbraslavi, byla při povodni staticky narušena. Zatím je podepřena dvěma rezavějícími ocelovými pilíři, v plánu je však stavba lávky nové.\n\nRadotín je znám i jako sídlo mnoha veřejných institucí, většinou zřizovaných místní radnicí. Z kulturních institucí je to Kulturní středisko U Koruny a Kino Radotín, jedno z nejmoderněji vybavených kin v Praze a Místní knihovna Radotín.\n\nZákladní škola Praha - Radotín má v současnosti díky své vybavenosti význam přesahující hranice Prahy 16, najdeme zde i další vzdělávací instituce: Základní uměleckou školu Klementa Slavického, Střední odborné učiliště, prestižní Gymnázium Oty Pavla nebo soukromou jazykovou školu Chanell Crossing.\n\nVelmi vyhledávané je areál přírodního koupaliště Biotop Radotín a Bazénu Radotín. V Radotíně dále najdeme například sportovní halu a atletický stadion.\n\nMěstská část rovněž provozuje zdravotnické středisko a dva domy s pečovatelskou službou.\n\nV centru Radotína se rovněž nachází největší prodejce cyklistického a lyžařského vybavení, Ski Bike Centrum Radotín.\n\nPrvní písemná zpráva o radotínské škole pochází již z roku 1715. Tehdy sídlila v někdejší zádušní chalupě poblíž kostela. Roku 1873 se začalo vyučovat v nové školní budově, ve které v současnosti sídlí radnice. I tato budova brzy přestala potřebám školy stačit, a tak byla roku 1901 slavnostně otevřena nová budova obecné školy naproti kostelu, roku 1931 pak zvýšená ještě o patro. V roce 1928 v Radotíně vzikla měšťanská škola, z dnešního pohledu odpovídající II. stupni základní školy. Tato budova dnes slouží jako Gymnázium, základní škola jí vyklidila po roce 1969, kdy byly dokončeny nové školní budovy pavilonového typu za hřbitovem.\n\nV letech 2012 až 2019 proběhla rozsáhlá rekonstrukce areálu, během které přibylo několik přístaveb ke školní družině, jídelně a II. stupni, nová multifunkční aula a školní bazén s využitím pro veřejnost. Zakončena byla zvednutím střechy staré budovy z roku 1901 o další patro roku 2019.\n\nKapacita radotínské základní školy je v současné době 1020 žáků.\n\nDějiny průmyslu v Radotíně se začaly psát především po roce 1862, kdy sem byla přivedena železnice a obec Radotín se stala industriálním centrem oblasti. Průmyslová výroba se v Radotíně utlumovala především po roce 1963, kdy byla zrušena stará cementárna v centru obce a po roce 1989, kdy se Radotín definitivně přestal orientovat na průmysl. Cementárna Radotín, Janka, Technometra, Kovoklima-Gürtler a Schafer-Menk však patří stále mezi významné podniky svou výrobou a mezi významné zaměstnavatele.\nZaložena byla roku 1871 skupinou českých podnikatelů jako Pražská akciová továrna na hydraulický cement. O několik později jí koupil jeden z akcionářů, Max Herget, jehož firma ji provozovala až do roku 1920, kdy se stala majetkem firmy Bárta a Tichý. Roku 1946 byl podnik znárodněn a začleněn do národního podniku Pragocement. Vzhledem ke špatnému vlivu na životní prostředí byla stará cementárna v centru města roku 1963 zdemolována a ještě předtím nahrazena novou v Radotínském údolí. Po sametové revoluci se stala majetkem německé firmy Heidelberg Zement a.g.\n\nJejí kořeny sahají až do roku 1872, kdy strojník Jan Janka založil v Praze klempířskou dílnu, která v roce 1907 získala nové prostory v Radotíně. Roku 1912 se Jan Janka nepohodl se svými společníky ve firmě a ve své radotínské vile spáchal sebevraždu. Od roku 1926 sídlila firma v továrně naproti nádražní budově. V této staré továrně se dnes nachází supermarket Billa a další obchody. Po druhé světové válce byla společnost znárodněna a po komunistickém puči přejmenována na Závody Rudých letnic 1930 Radotín. V šedesátých letech se přestěhovala do nového areálu na severu od centra, kde působí, po privatizaci a několika akvizicích, jako společnost Janka Engineering s.r.o. dodnes.\n\nV ulici Vrážská před nádražím se nacházel od roku 1872 areál cukrovaru. Výrobu radotínský cukrovar ukončil roku 1922, poté byl pozemek, na němž stál rozparcelován. Na části postavil stavitel Josef Kočí obytné budovy, z části vznikla veřejná zeleň.\n\nZaložena byla roku 1907 Otakarem Vindyšem. Šlo o továrnu na pivovarské stroje a později tělocvičné náčiní. Po první světové válce pak vlivem špatného vedení zkrachovala. V jejím někdejším sídle v ulici Na Betonce dnes sídlí prodejna Ski Bike Centrum Radotín a restaurace Muza.\n\nVznikla roku 1927 v dnešní ulici Věštínská (na místě této továrny dnes stojí soubor bytových domů, dodnes zvaný Mramorka. Tento podnik se zabýval zpracováváním kamene, zejména mramoru. K ukončení provozu došlo roku 1976, k demolici budov však až koncem devadesátých let 20. století.\n\n\n"}
{"id": "86100", "url": "https://cs.wikipedia.org/wiki?curid=86100", "title": "Arctg2", "text": "Arctg2\n\nV matematice (zejména při převodech mezi soustavami souřadnic) často bývá problém jen pomocí cyklometrických funkcí popsat inverzní funkci k zobrazení mezi těmito soustavami souřadnic. V takovýchto případech (a zejména v programování) se často zavadí funkce arctg2(\"y\",\"x\"), jejíž hodnota je shodná s úhlem sevřeným mezi osou \"x\" a průvodičem bodu (\"x\",\"y\").\n\nformula_1 je funkce formula_2 definovaná následujícím přepisem:\n\nkde arctg(\"x\") je arkus tangens. \n\nJiná definice pomocí distribucí, konkrétně Heavisideovy skokové funkce formula_4:\n\nV programovacích jazycích je funkce atan2 definována tak, že vrací hodnoty v intervalu formula_6.\n\nPomocí takto definované funkce můžeme snadno zapsat např. přechod od kartézských souřadnic k polárním a jeho inverzní funkci jako\n\nStejnětak lze funkci arctg2(y,x) užít v případě přechodů mezi kartézkou soustavou souřadnic a sférickou soustavou souřadnic, resp. válcovou soustavou souřadnic.\n\nVe všech mně známých programovacích jazycích (C, PHP, Java, Javascript, ...) se vždy píše jako první parametr osa y a jako druhý osa x tj. tvar atan2(y, x).\n\nAle v tabulkových kalkulátorech (MS Excel, Calc, ...) bývá použit obrácený tvar tj. atan2(x, y) !\n"}
{"id": "86101", "url": "https://cs.wikipedia.org/wiki?curid=86101", "title": "Ministr národní obrany Československa", "text": "Ministr národní obrany Československa\n\nMinistr národní obrany byla politická funkce (nejvyšší představitel resortu obrany), která byla ustavena v listopadu 1918 se vznikem československé vlády. V určitých obměnách a s menší přestávkou trvala po dobu existence samostatného Československa, tedy až do roku 1992.\n\nKrátce před zánikem Československé armády (resp. před rozdělením na Armádu ČR a Armádu SR) bylo z názvu funkce vypuštěno slovo \"národní\". Dnešní funkce ministra obrany tak plynule navazuje na svou mnohaletou tradici. Prvním ministrem národní obrany byl český politik Václav Klofáč, zakladatel a předseda České strany národně sociální.\n\nPozn. Po odvolani generala INGRA z funkce MNO byl v 19. zari 1944 poveren rizenim MNO slovensky general Rudolf VIEST. Ten pozdeji odesel do Moskvy a pak na Slovensko kde 9. rijna prevzal veleni 1.čs armady na Slovensku od generala GOLIANA. 3. listopadu padl do zajeti a nasledne byl pravdepodobne popraven. Po generalu VIESTOVI prevzal rizeni MNO jeste porad v zari 1944 Jan MASARYK.\n\n"}
{"id": "86122", "url": "https://cs.wikipedia.org/wiki?curid=86122", "title": "Milan Nakonečný", "text": "Milan Nakonečný\n\nMilan Nakonečný (* 8. února 1932 Horažďovice) je český psycholog, historik, vysokoškolský pedagog a autor řady vysokoškolských učebnic.\n\nMilan Nakonečný vystudoval v roce 1958 pedagogiku a psychologii na Vysoké škole pedagogické v Praze, a v roce 1967 klinickou psychologii na Filozofické fakultě Univerzity Karlovy. V letech 1968 – 1969 byl na studijním pobytu v německém Mnichově.\n\nZaměstnán byl nejprve jako dětský psychodiagnostik, posléze jako vysokoškolský pedagog. Na počátku období normalizace byl z vysoké školy (FF UK) z politických důvodů propuštěn. V letech 1970–1972 působil jako psycholog v krajské manželské poradně v Českých Budějovicích, v letech 1975–1985 pak jako středoškolský pedagog na Střední pedagogické škole v Soběslavi a v letech 1985–1989 opět v dětském psychodiagnostickém ústavu, tentokráte v Českých Budějovicích.\n\nPo Sametové revoluci se v roce 1990 vrátil jako pedagog na Filozofickou fakultu UK, kde vedl katedru andragogiky a personálního řízení. V současnosti vyučuje na Teologické fakultě Jihočeské univerzity v Českých Budějovicích, a na Vysoké škole obchodní, a žije v Táboře.\n\nMilan Nakonečný je autorem dlouhé řady odborných knih a článků z oblasti psychologie. Napsal však též několik knih a článků o fenoménu magie, články věnující se zejména dějinám 1. republiky, a knihu o organizaci Vlajka.\n\n\n"}
{"id": "86126", "url": "https://cs.wikipedia.org/wiki?curid=86126", "title": "Lafayette", "text": "Lafayette\n\nLafayette nebo La Fayette [\"lafajet\"] může znamenat:\n\n\n\n"}
{"id": "86133", "url": "https://cs.wikipedia.org/wiki?curid=86133", "title": "Harcovský potok", "text": "Harcovský potok\n\nHarcovský potok (německy \"Harzdorfer Bach\", na horním toku též \"Luxdorfer Flössl\") je potok na pomezí okresů Jablonec nad Nisou a Liberec v Libereckém kraji. Délka toku činí 11,7 km. Plocha povodí měří 18,0 km². Býval někdy také nazýván Harcovská Nisa nebo Lukášovská Nisa, popř. na horním toku Lukášovský potok.\n\nPotok pramení jižně od vrcholu Malinového vrchu (826 m), na západních svazích Vysokého hřebene Jizerských hor. Protéká částí Lukášova, Starým a Novým Harcovem, přičemž opouští Jizerské hory a sestupuje do Žitavské pánve. Poté naplňuje vodní nádrž Harcov a dál teče do Lužické Nisy, do které ústí jako její pravostranný přítok přímo v Liberci. Ve spodní části toku je potok od roku 1889 zcela zakryt.\n\nPrůměrný průtok u ústí činí 0,30 m³/s.\n"}
{"id": "86135", "url": "https://cs.wikipedia.org/wiki?curid=86135", "title": "Pražská potrubní pošta", "text": "Pražská potrubní pošta\n\nPražská potrubní pošta je dnes již jediný dochovaný systém městské potrubní pošty na světě. Ničivé povodně v roce 2002 ji vyřadily z provozu, o obnovení provozu části sítě se uvažuje. \n\nPrvní městská potrubní pošta byla vybudována v Londýně v roce 1853, na základě vynálezů Denise Papina (1647–1714), ale po celou dobu byla pouze v interním provozu. Následovala další evropská města v pořadí Berlín, Paříž a Vídeň, výhody tohoto systému si brzo uvědomila c.k. rakouská poštovní a telegrafní správa a jako první v Evropě otevřela potrubní poštu i pro veřejnost (1. března 1875 ve Vídni).\n\nPražská potrubní pošta byla pro veřejnost otevřena 4. března 1899. První trasa byla vybudována již v roce 1887, ale sloužila pouze pro přepravu telegramů z Malé Strany, kde sídlila hlavní telegrafní stanice Praha 10, na hlavní poštu v Jindřišské ulici. Od 4. března 1899 byla do systému napojena ještě pošta na Starém Městě – p.ú. Praha 2. Systém měl hlavní využití zejména pro posílání telegramů. Propojení s Pražským hradem se uskutečnilo až v roce 1920 (viz historický exponát Pražská potrubní pošta na Exponetu – třída poštovní historie, panel (frame) č. 1, list č. 2 a 3.).\n\nHlavní rozšíření sítě ovšem nastal až v letech 1929–1931 (panel (frame) č. 4, list č. 8–10). Tehdy vznikly další trasy a v plném rozmachu byly systémem transportovány desítky tisíc pouzder měsíčně. Až v roce 1945 (panel č. 7, list č. 13) byly staženy speciální modré schránky, sloužící do té doby široké veřejnosti pro zásilky posílané tímto systémem. Za druhé světové války sehrála potrubní pošta důležitou úlohu při zásobování obléhané budovy rozhlasu.\n\nZcela neznámá je síť soukromých stanic potrubní pošty. Díky poštovním zásilkám, které se zachovaly, je možné tuto síť dokumentovat (panel č. 7, list č. 16 a celý panel (frame) č. 8).\n\nJeště v 90. letech 20. století bylo systémem přepravováno kolem 9 tisíc pouzder měsíčně. Provoz postupně slábl a ničivé povodně v roce 2002 za jeho fungováním udělaly prozatímní tečku.\n\nDosavadní vlastník, Telefónica Czech Republic, o opravy a provozování neměl zájem a od roku 2008 se snažil systém prodat. Koncem roku 2011 chtěl systém zakoupit, opravit a provozovat podnikatel Zdeněk Dražil, roku 2012 koupila potrubní poštu jím vlastněná společnost Wind.com. Nový vlastník chce postupně některé z tras zprovoznit, první obnovenou trasou má být spojnice hlavní pošty v Jindřišské s Pražským hradem. Na opravu shání vlastník sponzory, provoz chce financovat z turistických prohlídek nebo školních exkurzí.\n\nTrasy potrubní pošty jsou vytvořeny z ocelových trubek o vnitřní světlosti 65 mm a tloušťce stěn 2,5–3 mm. Trubky jsou spojovány těsnými nátrubky dlouhými 14 cm, zaručujícími přesnou souosost spoje a po svaření i jeho dokonalou vzduchotěsnost. Aby se zabránilo bludným proudům, které zvyšují korozi materiálu, jsou na některých místech mezi trubky také vkládány keramické izolátory. Z vnější strany jsou trubky kladené do země chráněny asfaltovou skleněnou tkaninou, která je na ně namotána za tepla a je zatřena horkým asfaltem. Potrubí je v zemi uloženo zpravidla pod pražskými chodníky ve hloubce 80–120 cm pod povrchem. Uvnitř budov a v pražské kolektorové síti jsou trubky opatřeny pouze antikorozními nátěry. \nRádiusy oblouků v zemi jsou velké minimálně 250 cm, obvykle se ale používají poloměry 300 cm. Uvnitř budov je minimální povolený rádius 200 cm. Oblouky se vytvářejí ze speciálních žíhaných trubek pomocí ohýbačky zastudena, zkonstruované speciálně pro tento účel.\n\nSpolu s potrubím se klade i signalizační kabel, kterým se zajišťuje komunikace s prvky po trase.\n\nJednotlivé úseky tras jsou opatřeny tzv. revizními studnami (šachtami). V nich je možno potrubí otevřít a zjistit místo poruchy nebo odtud pomoci vyjmout na trati uvízlé pouzdro. To se dá udělat vyražením těžším pouzdrem poslaným na místo závady pomocí tlaku až 30 atm.\n\nTrubkami cestují hliníková pouzdra vyrobená z trubek o vnějším průměru 48 mm a délce 200 mm. Na zadní straně je trubka opatřena plastovým kroužkem zamezujícím tření hliníku o stěny potrubí a vějířkem z měkkého plastu, který těsní pouzdro v potrubí. Na přední straně je snímatelné plastové víčko. Průměr zadního kroužku a předního víčka je 57 mm. Zbývajících 8 mm do vnitřní světlosti potrubí utěsňuje jen zmíněný vějířek, takže pouzdra dokonale těsní a přitom vykazují pouze velmi malé tření.\n\nKaždá trať potrubní pošty je vybavena vlastním pohonným agregátem, který je tvořen dmychadlem poháněným elektromotorem. Jedno dmychadlo obslouží maximálně tříkilometrový úsek trasy, takže na delších trasách musí být vloženo několik dmychadel.\nDmychadlo musí umět reverzaci chodu a vytvářet tak do potrubí buď přetlak, nebo naopak podtlak. Dmychadla jsou k potrubí připojena T-články. Z obou stran je v potrubí ve vhodné vzdálenosti před T-článkem umístěn kontakt spínaný projíždějícím pouzdrem. \n\nDmychadlo je nejprve v režimu sání, takže pouzdro nasává směrem k T-článku. Před jeho dosažením ovšem pouzdro sepne kontakt, který provede reverzaci dmychadla. Mezitím pouzdro svou setrvačností projede kolem T-článku. V momentě, kdy je za ním, působí na něj v tu chvíli již reverzované dmychadlo naopak přetlakem. \n\nStarší dmychadla byla lopatková (excentricky umístěná rotující lopatka ve válci o výšce 300 mm). Novější dmychadla používají rotující píst.\n\nDo pouzder se vejdou zásilky až o průměru 5 cm a maximální délce 20 cm. Jejich hmotnost může být do 3 kg. Zpravidla se jednalo o stočené ruličky blanketů s telegramy, ale bylo možné přepravovat v podstatě jakékoliv zásilky do daných maximálních rozměrů a hmotnosti. Pochopitelně nemohly obsahovat nebezpečné látky, které by mohly poničit potrubí. Na druhou stranu rychlost pouzder se dala regulovat, takže například křehká zásilka se mohla poslat i velmi šetrným způsobem.\n\nSíť pražské potrubní pošty sestává z pěti hvězdicovitě uspořádaných hlavních tras vybavených výhybkami a koncentrátory a z tzv. účastnických spojů. Celková délka tras je asi 55 km. Na některých velmi frekventovaných úsecích je potrubí dvourourové (oddělené směry), ale většina tras je pouze jednorourová a směr zásilky se určuje správným směrem chodu kompresorů. Hlavní trasy spojují následující poštovní úřady:\n\nÚčastnických spojů bylo 16, ale do dnešních dnů se jich zachovalo pouze 7. Po celé Praze tak do dneška zůstalo 24 stanic potrubní pošty.\n\nPotrubí také na třech mostech (Hlávkův most, Mánesův most a Most Legií) překračuje Vltavu. \n\nMísto, kam se sbíhaly všechny trasy, se nachází v budově hlavní pošty v Jindřišské ulici . Zde se jednak vedla přesná evidence všech zásilek a jednak zde bylo prováděno řízení a monitorování celého systému. Také zde docházelo k přeposílání zásilek mezi jednotlivými trasami. Zásilky byly v takovém případě prostě obsluhou ručně přeloženy z kapsy, kam přišly do vstupu další trasy pro následné odeslání (samozřejmě to bylo doprovázeno přesnou evidencí). \n\nOkamžitý stav trasy indikovala signální světla na příslušné hlavě. Na trasu se mohlo poslat až 10 zásilek v intervalu 30 sekund za sebou. V praxi se ovšem takové množství zásilek obvykle nepoužívalo. \nNa trasách s výhybkami musely být zásilky seřazeny do předem určeného pořadí. Výhybky bylo totiž možno uvést do aktivního stavu z ústředny pouze před vlastním započetím posílání pouzder. První pouzdro bylo danou výhybkou odbočeno, ale po jeho projetí se výhybka sama vrátila do neutrální polohy, takže další pouzdra již projížděla bez odbočení. Proto pouzdro, které mělo odbočovat, muselo být ve várce zařazeno na první pozici.\n\n\n"}
{"id": "86147", "url": "https://cs.wikipedia.org/wiki?curid=86147", "title": "Disociativní porucha", "text": "Disociativní porucha\n\nDisociativní porucha patří mezi psychická onemocnění. Disociativní poruchy jsou nazývány disociativní, neboť téměř vždy se v jejich případě jedná o disociaci od pacientovy osobnosti nebo jeho minulosti, případně o její úplné odvržení. Disociativní onemocnění přicházejí v mnoha formách, z nichž nejznámější je zřejmě mnohočetná porucha osobnosti. Samotný proces disociace je v moderní psychiatrii chápán jako obranný mechanismus jedince. Pacienti se disociují většinou od intenzivních negativních zážitků, často až traumatických, které takto ze svého vědomí vytlačují do podvědomí.\n\nDisociace je mentální proces, který vytváří pocit „odpojení“ od pacientových myšlenek, vzpomínek, emocí, činností a uvědomění si vlastního já. Během období, kdy je postižený disociován, nejsou některé informace v pacientově myslí asociovány s jinými informacemi, jako by tomu bylo za normálních okolností. Například při traumatické události se může pacient podvědomě disociovat od okolností události, což vyústí v mezeru v jeho vzpomínkách a vytvoří efektivní obranný mechanismus proti negativnímu prožitku.\n\nNejčastěji se mezi disociativní řadí následující poruchy:\n\nZřejmě nejhojněji se vyskytující disociativní porucha. Pacient trpí ztrátou paměti různého charakteru a rozsahu. Rozlišuje se mezi amnézií retrográdní (směřující zpět, postupující zpět, zpravidla opačným směrem, než je obvyklé) a anterográdní (směřující vpřed).\n\nPostižený trpící retrográdní amnézií si není schopen vybavit určité události předcházející nehodě nebo přímo související s nehodou či traumatizující událostí, která ztrátu paměti způsobila. Ve výjimečných případech může dojít i k tzv. totální amnézii, kdy si pacient nedokáže vybavit nic ze svých předchozích vzpomínek.\n\nAnterogradní amnézie je taková, kdy je od určité chvíle (většinou opět traumatická událost) narušena pacientova krátkodobá paměť. Postižený má problém zapamatovávat si veškeré vjemy a informace. \n\nJe velmi vzácné onemocnění, valná většina psychiatrů se za celou svou praxi s případem disociativní fugy vůbec nesetká. Pacienti postižení fugou se vydávají na dlouhé cesty z domova, obvykle bezprostředně po prožití traumatu, a bezcílně cestují po okolí. Člověk trpící fugou, ačkoliv se svému okolí může zdát zcela v pořádku, si své jednání neuvědomuje a často se stává, že po skončení fugy si z cesty nic nepamatuje a nezřídka bývá také zmaten ohledně toho, kým vlastně je. V některých případech jsou jistí jedinci schopni ujít stovky nebo tisíce kilometrů a na takto vzdáleném místě od domova se usadit a přijmout zcela novou identitu. \n\nJe druh disociativní poruchy, kdy člověk trpící tímto onemocněním se náhle přestane hýbat, není schopen vykonávat jakýkoliv pohyb včetně řeči.\n\nTrans – zřetelně narušená kvalita vědomí, kdy člověk vnímá jen některé podněty z okolí či vůbec žádné, má pocit změny vlastní identity. Stav transu je mimovolní, nechtěný a nepatří mezi extatická vytržení související s náboženstvím či rituálem.\n\nPosedlost – pocit člověka, že do něho vstoupil cizí duch, zvláštní síla či bůh.\n\nPorucha, při níž člověk náhle není schopen hýbat některou svalovou skupinou, např. rukou. Stav může budit zdání somatického onemocnění, např. cévní mozkové příhody.\n\nPři tomto onemocnění člověk vykonává pohyby, které připomínají epileptický záchvat, ale nedochází k jeho dalším projevům, tzn. nedojde k pomočení, pokálení, pokousání; pokud dojde k pádu, není takový, aby došlo k nějakému významnějšímu zranění.\n\n"}
{"id": "86151", "url": "https://cs.wikipedia.org/wiki?curid=86151", "title": "Jistec", "text": "Jistec\n\nJistec, místní část obce Vráž, leží asi 10 km severně od města Písku na řece Otavě. V roce 2011 zde trvale žil tři obyvatelé. V lokalitě je několik starých chalup a statků. Dále jsou oba svahy obsypány chatkami. Nejbližšími osadami jsou Dědovice na levé straně a Louka na straně pravé. Z obou stran vedou k Jistci silnice, protože zde kdysi býval přívoz a dokonce se plánovalo i přemostění.\n\nPřed zbudováním Orlické přehrady zde býval na levé straně jez s mlýnem. Ten je nyní zatopen, protože rozliv Orlické přehrady sahá po Otavě až někam ke katastrům Vojníkov, Čížová (Borečnice).\n\nPo levém břehu vede dříve hojně navštěvovaná Sedláčkova stezka, spojující Písek a Zvíkov.\n\nPrvní písemná zmínka o vesnici pochází z roku 1770.\n\n"}
{"id": "86153", "url": "https://cs.wikipedia.org/wiki?curid=86153", "title": "Černá Nisa", "text": "Černá Nisa\n\nČerná Nisa je řeka v okrese Liberec v České republice. Je 14,2 km dlouhá. Povodí má rozlohu 27 km².\n\nPramení východně od Olivetské hory v Jizerských horách, má převážně bystřinný charakter s velkým spádem a balvanitým řečištěm. Do Lužické Nisy se vlévá zprava ve Stráži nad Nisou.\n\nNa jejím horním toku byla postavena vodní nádrž Bedřichov, další malá vodní nádrž je v Rudolfově pod vodní elektrárnou napájenou z Bedřichovské přehrady podzemním kanálem. Vodácky je využívána od Rudolfova po Kateřinky. Jde o dnes pstruhovou řeku využívanou v minulosti mnoha průmyslovými podniky v Kateřinkách.\n\n\n"}
{"id": "86155", "url": "https://cs.wikipedia.org/wiki?curid=86155", "title": "Zvíkov (hrad)", "text": "Zvíkov (hrad)\n\nZvíkov () je hrad nad vodní nádrží Orlík u soutoku Vltavy s Otavou v okrese Písek. Stojí na skalnaté ostrožně asi jeden kilometr severně od obce Zvíkovské Podhradí v nadmořské výšce 370 m. Hrad je ve správě Národního památkového ústavu a v návštěvních hodinách je přístupný veřejnosti. Od roku 1963 je chráněn jako kulturní památka a v roce 1978 byl zapsán na seznam národních kulturních památek.\n\nHrad založil pravděpodobně již král Přemysl Otakar I. a jeho potomkům patřil až do vymření rodu v roce 1306. Poté ho získali do zástavy Rožmberkové, od kterých ho vykoupil král Karel IV. Během husitských válek se však vrátil do zástavy Rožmberkům. Po nich se v držení hradu vystřídali Švamberkové, Eggenbergové a nakonec Schwarzenbergové. Během své historie byl několikrát dobýván a přestavován. Profesor August Sedláček jej ve svém díle nazval \"králem českých hradů.\"\n\nOstrožna byla osídlená již v pravěku, kdy zde stávalo hradiště Zvíkov, za jehož pozůstatky jsou považovány valy a příkopy v předpolí hradu. Předpokládá se, že vzniklo již na konci starší doby bronzové, předpokládá se jeho existence během mladší doby bronzové, době halštatské. Jeho pozdně laténská podoba bývá někdy považována za oppidum, ale vzhledem k malé rozloze patří spíše mezi menší opevněné objekty označované jako \n\nHrad byl založen na sklonku vlády krále Přemysl Otakara I., který zemřel v roce 1230. První písemná zmínka však pochází až z roku 1234, ve které je zmiňován purkrabí \"Konrád z Janovic,\" z čehož vyplývá, že alespoň část hradu již musela stát. Dalšími purkrabími byli Konrád (1238), před rokem 1243 Vlček a poté až do roku 1259 Hrz neboli Hirzo z Klingenbergu. Král Václav I. rozšířil hradní jádro o dvě palácová křídla a v roce 1249 zde věznil svého syna Přemysla a příslušníky šlechty včetně pražského biskupa Mikuláše, kteří se podíleli na kralevicově vzpouře. Během vlády krále Václava II. byl hrad v roce 1285 a snad také o dva roky později obléhán vojskem Záviše z Falkenštejna. Ze druhé poloviny 13. století známe další dva správce: \"Purkarta z Janovic\" a Bavora III. ze Strakonic, který byl purkrabím v letech 1289–1306.\n\nV době vlády posledních Přemyslovců začali projevovat snahu o získání hradu jihočeští Rožmberkové, protože pevný královský hrad vnímali jako ohrožení svých zájmů. Povedlo se jim to až v roce 1307, kdy král Rudolf Habsburský hrad zastavil Jindřichu z Rožmberka. V zástavním držení Rožmberků hrad zůstal až do roku 1335, kdy ho ze zástavy vykoupil král Karel IV. Ve svém plánovaném zákoníku Majestas Carolina zařadil Zvíkov mezi nezcizitelné hrady, tj. takové, které by král nemohl zastavit.\n\nVáclav IV. jmenoval zvíkovským purkrabím \"Jana Hájka z Hodětína,\" kterému se roku 1424 podařilo jednáním odvrátit hrozbu obléhání husitským vojskem. Husité se však vrátili v roce 1429 a hrad oblehli. V okolí hradu se dochovaly stopy obléhacích prací a na hradě samotném sbírka dělostřeleckých kamenných koulí. V roce 1431 hrad získal Oldřich II. z Rožmberka, který nechal na základě padělané listiny výrazně vylepšit systém opevnění. Jindřich V. z Rožmberka v roce 1473 přenechal Zvíkov svému strýci \"Buhuslavu ze Švamberka.\"\n\nJindřich III. starší ze Švamberka zahájil po polovině 16. století renesanční úpravy hradu. V roce 1550 vznikl na místě starých chlévů pivovar, fasády jádra byly vyzdobeny sgrafitovými omítkami, okna získala nová pravoúhlá ostění a vznikla většina dochovaných maleb. Podle nápisů u vjezdu do paláce a u okna v průčelí víme, že v letech 1561 a 1597 práce vedl stavební mistr \"Hons Vlach.\" Kromě dalších úprav byla také v roce 1554 zvýšena věž Hláska. V roce 1574 Zvíkov od královské komory koupil Kryštof II. ze Švamberka, a získal ho tak do dědičného držení svého rodu. Když roku 1582 zemřel, zvíkovské panství zdědil Petr I. ze Švamberka a po něm v roce 1592 Jan Jiří ze Švamberka. Jeho syn Petr II. se zúčastnil stavovského povstání. Posádka Zvíkova se po porážce stavů odmítla vzdát a pokračovala ve vzdoru až do roku 1622, kdy byl hrad obležen, dobyt a vyrabován. Kromě škod na vlastní stavbě byl císařským vojskem také poškozen švamberský archiv uspořádaný v roce 1616 archivářem Václavem Březanem. Ve stejném roce se novým majitelem hradu stal Jan Oldřich z Eggenberka. Nechal hrad sice opravit, ale už zde nesídlil a začal ho využívat především k vojenským a hospodářským účelům. Během třicetileté války byl Zvíkov obsazen vojenskou posádkou.\n\nV roce 1719 hrad získali Schwarzenbergové, kteří však sídlili na sousedním Orlíku, a Zvíkov tak přestal být správním střediskem panství. Roku 1741 hrad nakrátko obsadilo francouzské vojsko. O deset let později velkou část hradu zničil velký požár, a přestože byl ještě alespoň částečně udržován (opraveny byly kaple a dvě věže a roku 1777 postaven kamenný most k Písecké bráně), postupně se měnil ve zříceninu. Celkové chátrání zastavil až Karel III. Schwarzenberg v letech 1840–1844, ale k razantnějším stavebním zásahům přistoupil až po roce 1880.\n\nRodu Schwarzenbergů Zvíkov patřil až do roku 1948, kdy jim byl zabaven a od roku 1950 se stal státním hradem.\n\nHrad stojí na skalnaté ostrožně tvořené biotitickým granodioritem s téměř kolmými svahy na bočních stranách. Jeho předchůdcem bylo opevněné sídliště již z doby laténské. Val hradiště byl v místě úzké šíje na přístupové jižní straně využit v opevnění prvních fází středověkého hradu. Na severním konci ostrožny stávalo u řeky pod hradem podhradní městečko s gotickým kostelem svatého Mikuláše. Napuštění orlické přehrady však zvýšilo hladinu o 25 metrů a městečko bylo zaplaveno.\n\nPodobu nejstarší stavební fáze neznáme, protože její pozůstatky byly zničeny při památkových úpravách v 19. století. Předpokládá se však, že hrad byl od začátku průchozí a podle nalezených architektonických článků obsahoval také kapli.\n\nNejstarší stavbou na hradě je 20 metrů vysoká hranolová věž zvaná \"Markomanka\" (též \"Hlízová věž\") postavená z bosovaných kvádrů. Jméno Markomanka vychází ze znaků, které jsou vyryty do některých kamenů ve vnějším plášti věže a které někteří badatelé považovali za markomanské runy. Věž tedy podle nich byla mnohem starší. Ve skutečnosti se jedná o kamenické značky, které středověcí dělníci vyrývali do kamenů jako svůj podpis a způsob evidence odvedené práce již při opracování kamene v lomu. Do věže se vcházelo v přízemí přímo z nádvoří a do dalších pater se vstupovalo ze schodiště vybudovaného v síle zdi. Místnosti v přízemí a v prvním patře byly zaklenuté žebrovými klenbami. Komnata v prvním patře se nazývá \"Korunní síň\" a je možné, že v ní byly po jistou dobu uloženy korunovační klenoty.\n\nV polovině 13. století také začala vznikat obvodová hradba zpevněná v severozápadním a v severovýchodním nároží věžicemi. V severní části se nacházela kulisová brána, kterou starší literatura považuje za jediný vstup do tehdejšího hradu. V hradním jádře zahájil Václav I. stavbu západního palácového křídla a také přestavbu křídla jižního.\n\nV době vlády Přemysla Otakara II. bylo dokončeno obvodové opevnění a hradní jádro postupně získalo svou palácovými křídly uzavřenou pětibokou podobu. Z jihu se do hradu vstupovalo \"Píseckou bránou,\" před kterou se nachází široký, ve skále tesaný příkop. Kamenný most přes něj pochází až z roku 1777. Za branskou věží se nachází štítová zeď s druhou bránou, nad kterou stojí okrouhlý bergfrit \"Hláska\" vysoká 32 metrů. Věž je na jižní straně zpevněna břitem, který ji chrání před možným ostřelováním z hřebene před hradem. Vedl do ní jen úzký, vysoko umístěný portál, do kterého se vstupovalo po žebříku. Pod vrcholem se dochovaly mohutné kamenné konzoly, které nesly obranný ochoz.\n\nDo hradního jádra se vstupuje průjezdem brány se sediliemi v jihozápadním palácovém křídle. V jeho přízemí se nacházely provozní místnosti a v patře reprezentační prostory tvořené sálem klenutým dvěma poli křížové klenby, roubenou komorou a další komnatou s křížovou klenbou. Druhý velký sál s nepravidelným půdorysem a křížovými klenbami podepřenými dvěma sloupy se nacházel v patře východního křídla. Podobně byl členěn i severní palác. Jižní palácové křídlo hradního jádra přímo navázalo na Markomanku. Ve dvou přízemních místnostech ze tří se dochovala křížová klenba a většinu prvního patra zabrala kaple svatého Václava. Její sakristie se však nachází v jižní části přiléhajícího východního paláce. Kaple měla reliéfy zdobenou keramickou dlažbu. Stěny kaple jsou členěny sediliemi a v západní části se nachází tribuna. Dochované fresky pochází ze druhé poloviny 15. století. Všechna palácová křídla byla pravděpodobně vybavena podstřešním patrem, které se nedochovalo. Pohyb mezi jednotlivými křídly paláce umožňoval náročně klenutý arkádový ochoz, jehož dochovaná podoba pochází ze schwarzenberských úprav, během kterých byly klenební kružby přeneseny z přízemí do patra.\n\nPodoba ostatních částí hradu ve 13. století je známá jen zlomkovitě. Hradní areál byl zřejmě rozdělen do několika nádvoří a naproti jihozápadnímu nároží Markomanky stála rozměrná budova. Je možné, že z této doby pochází také čtverhranná \"Červená věž\" na okraji severozápadní části hradu, ale její skutečné stáří je prozatím neznámé.\n\nZměny podoby hradu v průběhu 14. století jsou nejisté. Avšak v roce 1431 hrad získali Rožmberkové, kteří po zkušenostech z nedávného dobývání započali se zlepšováním obranyschopnosti. Byly prohloubeny příkopy a upraveny valy, na kterých byla vybudována dělostřelecká postavení. Na hradbách vznikly kryté střelecké ochozy. Severní strana byla zabezpečena novým parkánem, jehož hradbu zpevňovalo šest dovnitř otevřených čtverhranných bašt vybavených štěrbinovými střílnami. Severní brána byla v roce 1440 přeložena k Červené věži a podle hřebene, kterým se uzavírala, získala jméno \"Železná.\" Její stavbu řídil mistr \"Domek z Mitrovic.\" Rožmberské úpravy opevnění patřily k prvním pokusům o reakci na rozvoj dělostřelby, ale jejich kvalitativní úroveň nebyla velká.\n\nV první polovině 19. století byl Zvíkov zříceninou. Ve čtyřicátých a osmdesátých letech však Schwarzenbergové přistoupili k rozsáhlým památkovým úpravám, které daly hradu dochovanou romantizující podobu. Nejprve došlo k zabezpečovacím pracím, které měly zabránit dalšímu chátrání staveb. Teprve po roce 1880 byly opraveny paláce a zejména arkády ve dvoře hradního jádra.\n\n\nHrad Zvíkov je devátým nejnavštěvovanějším objektem ze třinácti kulturních památek ve správě Národního památkového ústavu v Jihočeském kraji. V roce 2011 jej navštívilo téměř 37 tisíc lidí, v roce 2012 téměř 35 tisíc lidí a v roce 2013 přes 28 tisíc lidí.\n\nK hradu vede silnice II/135 ze Zvíkovského Podhradí, která končí na parkovišti asi 500 m před hradem. Podél silnice k hradu vede také zeleně značená turistická trasa a modře značená trasa z Oslova kolem Zvíkovského mostu. Pěší návštěvníci mohou také využít sezónní lodní dopravu od zámku Orlík k přístavišti pod severní částí ostrohu s hradem.\n\nOkolí soutoku Otavy s Vltavou bylo vyhlášeno jako Ptačí oblast v údolí Vltavy a Otavy. Sídlí zde populace největší evropské sovy výra velkého a zároveň nejmenší evropská sova kulíška nejmenšího.\n\n\n"}
{"id": "86159", "url": "https://cs.wikipedia.org/wiki?curid=86159", "title": "České sdružení pro svobodnou informační infrastrukturu", "text": "České sdružení pro svobodnou informační infrastrukturu\n\nČeské sdružení pro svobodnou informační infrastrukturu (FFII.cz) je česká pobočka mezinárodní organizace Foundation for a Free Information Infrastructure (FFII). Jedná se o občanské sdružení autorů, vývojářů, producentů a uživatelů informačních a komunikačních technologií, jehož cílem je šíření osvěty v oblasti zpracování dat a podpora rozvoje veřejných informačních statků založených na autorském právu, svobodné soutěži a otevřených standardech.\n\nSdružení podle svých stanov chce\n\nSdružení proto např. podporuje otevřené formáty (např. XML) a požaduje rovný přístup k informacím.\n\nPatrně nejznámější částí problematiky, kterou se sdružení zabývá, je boj proti tzv. softwarovým patentům. FFII.cz zahájilo svoji činnost s jeden hlavní cílů změnit Směrnici o počítačem implementovaných vynálezech tak, aby zcela jasně vyloučila patentování softwarových principů. Účastnilo se kampaně, i díky které se podařilo přesvědčit poslance Evropského parlamentu, aby v hlasování 6. července 2005 navrhovanou Směrnici ve znění prosazovaném Evropskou komisí odmítli.\n\nSdružení prosazuje názor, že dostatečnou ochranou softwaru je autorské právo, které poskytuje ochranu proti nelegálnímu kopírování i proti plagiátorství, avšak chrání pouze konkrétní provedení díla, nikoli samotnou myšlenku, takže nikomu nebrání v nezávislé tvorbě podobně fungujících programů či využívání stejných algoritmů. Navíc je ochrana autorským právem oproti ochraně patentové automatická a bezplatná.\n\nPodle sdružení je nové legislativní řešení počítačových patentů potřeba, ale nová směrnice by měla patentování čistě softwarových řešení výslovně znemožnit, aby nebylo možno patentovat algoritmy či datové formáty. Patentovatelnost algoritmů totiž podle sdružení neodpovídá způsobu tvorby software, neboť dnešní patentové právo je navrženo podle postupů výroby fyzických zařízení. Patenty na datové formáty pak sdružení považuje za vážnou překážku kompatibility a interoperability aplikací a ohrožuje tržní prostředí vznikem monopolů.\n\nSdružení kritizuje patentovatelnost software používanou v USA, protože se domnívá, že zvýhodňuje velké firmy na úkor malých a vede k patentovému parazitismu a vydírání.\n\nNaopak patentování programovatelných obvodů (např. patent na zařízení ABS v automobilech) sdružení nevadí, neboť takové patenty spadají do kategorie technologií, nikoli samotných algoritmů.\n\n\n"}
{"id": "86160", "url": "https://cs.wikipedia.org/wiki?curid=86160", "title": "Kečuové", "text": "Kečuové\n\nJako Kečuové („Quechua“) se označují lidé hovořící kečuánsky. Žijí zejména v Ekvádoru, Peru a Bolívii, a to převážně v pohoří Andy. Někteří Kečuové jsou potomky Inků.\n\nZ celkového počtu, který je odhadován na 10 až 11 milionů, žije asi 4,4 milionu Kečuů v Peru, 1,6 milionu v Bolívii, 2,2 milionu v Ekvádoru (Hornberger a King, 2001). Podle ročenky \"Ethnologue\" z roku 2006 žije také 8200 Kečuů v Čile, 60 000 v Argentině a několik stovek v Brazílii.\n"}
{"id": "86161", "url": "https://cs.wikipedia.org/wiki?curid=86161", "title": "Quechua (zóna)", "text": "Quechua (zóna)\n\nQuechua je název pro agroekologickou zónu výškového charakteru v Andách. Své jméno má po Kečuech obývajících bolivijské Andy nebo po jazyce „Quechua“ (česky kečuánština). Quechua je vlastně španělský přepis z kečuánského slova „quishwa“, který česky znamená „mírná zóna“.\n\nNachází se v nadmořské výšce 2500 – 3500 m. Typickou plodinou pro tuto zónu je kukuřice setá (\"Zea mays\"). V této zóně se také setkáváme s prvními mrazy (-4 °C).\n"}
{"id": "86162", "url": "https://cs.wikipedia.org/wiki?curid=86162", "title": "Svět knihy", "text": "Svět knihy\n\nSvět knihy (angl. \"Book World\") je mezinárodní veletrh knih, nakladatelství a tiskáren, který se každoročně koná na počátku května na pražském Výstavišti. Jedná se o největší knižní akci v České republice, kam přijíždějí pravidelně vystavovatelé a hosté z více jak 30 zemí a regionů celého světa a doprovodný program zahrnuje na 400 pořadů.\n\nDvanáctý ročník se uskutečnil 4.–7. května 2006. Hlavním tématem byly literatury severských zemí, v centrální expozici se prezentovala literatura Lotyšska.\n\nTřináctý ročník se uskutečnil 3.–6. května 2007. Hlavní téma bylo „Literatura a multimédia“, v centrální expozici „Čtením objevovat budoucnost“ se prezentovala německy psaná literatura.\n\nČtrnáctý ročník se uskutečnil 24.–27. dubna 2008. Čestným hostem bylo Španělsko.\n\nPatnáctý ročník se uskutečnil 14.–17. května 2009. V návaznosti na probíhající české předsednictví Evropské unie bylo hlavním tématem „27 ze 27 / Evropa v literatuře / literatura v Evropě“, centrální expozice patřila ruské literatuře.\n\nŠestnáctý ročník se uskutečnil 13.–16. května 2010. Čestným hostem bylo Polsko.\n\nSedmnáctý ročník se uskutečnil 12.–15. května 2011. Čestným hostem bylo Království Saúdské Arábie.\n\nOsmnáctý ročník se uskutečnil 17.–20. května 2012. Tématy byly literatura černomořské oblasti a komiks. Čestným hostem je Rumunsko.\n\nDevatenáctý ročník se uskutečnil 16.–19. května 2013. Témata byla: „Rozmanité cesty poezie“, „Čteme jedním dechem aneb Když se řekne bestseller“ a „Bloger spisovatelem, spisovatel blogerem“. Čestným hostem bylo Slovensko.\n\nDvacátý ročník se uskutečnil 15.–18. května 2014. Témata byla: „Čteme jedním dechem II. - Fantasy & Sci-fi“, „Kolik podob má kniha?“ a „Odraz historie v literatuře“. Čestným hostem bylo Maďarsko.\n\nDvacátý první ročník se uskutečnil 14. – 17. května 2015. Témata byla: „Fotografie a kniha“, „Světoví knižní šampioni pro mladé čtenáře“ a „Literární diaspora a Češi ve světě“. Čestným hostem byl Egypt.\n\nUskutečnil se 12. – 15. května 2016. Témata byla: „Fenomén krimi“, a „Město jako literární kulisa“. Čestným hostem byly Severské země.\n\nUskutečnil se 11. – 14. května 2017. Tématy byla: „Genius loci v literatuře / M(ě/í)sto v hlavní roli“, „Kniha jako objekt“ a „Audioknihy“.\n\n"}
{"id": "86179", "url": "https://cs.wikipedia.org/wiki?curid=86179", "title": ".tv", "text": ".tv\n\n.tv je národní doména nejvyššího řádu původně přidělená Tuvalu. Tento stát ale doménu za několik milionů dolarů prodal společnosti Idealab company. Používá se též jako zkratka pro „televize“, například MTV používá adresu www.mtv.tv.\n\n"}
{"id": "86181", "url": "https://cs.wikipedia.org/wiki?curid=86181", "title": "Brestská oblast", "text": "Brestská oblast\n\nBrestská oblast (, , ) je administrativně-územní jednotka na jihozápadě Běloruska při hranicích s Polskem a Ukrajinou. Administrativním městem je Brest. Zaujímá rozlohu 32 300 km². V roce 2016 na jeho území žilo 1 386 982 obyvatel.\n\nBrestská oblast se nachází v jihozápadní části Běloruska. Maximální délka od severu k jihu je 166 km a od východu na západ celkem 300 km. Zaujímá rozlohu 32,791 km² (15,7% území Běloruska).\n\nNa východě sousedí s Minskou a Homelskou oblastí, na severu s Hrodenskou oblastí, na jihu s Rovenskou a Volyňskou oblastí na Ukrajině, na jihozápadě s Lublinským vojvodstvím a na západě s Podleským vojvodstvím v Polsku.\n\nReliéf je charakterizován jako rovinný a nížinný. Průměrná nadmořská výška se pohybuje mezi 140 a 200 metry nad mořem. Jihozápadní část zabírá Běrasceské Polesí, na východě Pripjaťské Polesí a mezi nimi se nachází Zaharoddzje. V severozápadní části leží velká část Prybužanské roviny a na severu Baranavická rovina a část Navahrudské vysočiny.\n\nNejvyšší bod dosahuje výšky 267 m. n. m., nachází se na jižních svazích Navahrudské vysočiny. Nejnižší místo leží ve výšce 121 m. n. m., leží v údolí řeky Západní Bug na hranici s Polskem.\n\nOblast má přírodní zdroje, které jsou základem pro vývoj průmyslové výroby s využitím místních přírodních zdrojů. Je to především stavební kámen, snadno tavitelné a žáruvzdorné jíly, sklo, stavební písek, rašelina, sapropel, štěrk, ložiska ropných břidlic a hnědého uhlí.\n\nPodnebí je mírné kontinentální. Průměrná lednová teplota se pohybuje od -4,4°С v Brestu až k -6°С ve městě Baranavičy, v červenci 18 až 18,8°С. Pro oblast jsou charakteristické teplé zimy s častými oblevami. Vegetační období se pohybuje v rozmezí 258 a 260 dní na jihozápadě, od 240 do 245 dní na severovýchodě. Úhrn srážek se pohybuje mezi 550 a 645 mm za rok.\n\nLesy (borovicové, březové, olšové) pokrývají asi 36% jeho území. Zachovaly se velké lesní masivy jako je Bělověžský, Ružanský a Šarašoŭský prales. Bažiny jsou většinou nízko položená a pokrývají asi 20% území.\n\nŘek patří do povodí Dněpru (Pripjať s přítokem Pina), Němenu (Ščara) a Západního Bugu (Muchavec). Na jeho území se nachází Dněpersko-bugský, Ahinský a Mikaševický kanál. Největšími jezery jsou Vyhanavské, Černé, Sporaŭské, Babrovické jezero. Na teritoriu byly vystavěny přehrady Loktyšy, Sjaljec a Pahost.\n\nNa území leží 44 jezer a 30 přehrad, protéká jím více než 80 řek.\n\nBrestskou oblastí prochází tranzitní koridor Berlín – Varšava – Brest – Minsk – Moskva, rozsáhlá železniční a silniční síť. Nabízí jednoduchý způsob, jak přicestovat do Vilniusu a Kyjev, což vytváří příznivé podmínky pro přepravu cestujících a nákladů z Evropy do Ruska, Ukrajiny a dalších zemí. Hlavní železniční uzel se táhne na trase Brest, Baranavičy, Luniněc, Žabinka. Hlavní silnice propojuje města ve směru Brest – Minsk, Brest – Homel.\n\nV Brestu se nachází mezinárodní letiště první kategorie, který je uzpůsoben pro přepravu těžkých letadel jako Boeing 747. Na řekách Pripjať, Pina, Muchavec, Styr, Haryň a Dněpersko-bugském kanále je provozována vodní doprava. Mikaševický kanál používá společnost РУП „Граніт“ pro vývoz výrobků na řece Dněpr a dále po Dněpru. Územím oblasti prochází také ropovod Družba a plynovody Toržok – Minsk – Ivacevičy a Kobryn – Brest – Varšava.\n\nBrestská oblast se skládá ze 16 rajónů, které jsou uvedé v následující tabulce:\n"}
{"id": "86182", "url": "https://cs.wikipedia.org/wiki?curid=86182", "title": "Vizovice", "text": "Vizovice\n\nVizovice ( \"Wisowitz\") jsou město v okrese Zlín ve Zlínskem kraji, 14 km východně od Zlína v podhůří Vizovických vrchů na soutoku Lutonínky a Bratřejovky. Žije zde obyvatel. Nachází se zde 1 271 domů. Město se dělí na dvě části, vlastní Vizovice a vesnici Chrastěšov.\n\nHistorické jádro je městskou památkovou zónou. Dominantou města je barokní zámek, jsou zde dvě trojúhelníková náměstí, kostel a nemocnice z 18. století.\n\nOsada Vizovice byla založena již v době pohanské, tedy ještě před rokem 864. První písemná známka o Vizovicích je z roku 1261 v Zakládací listině kláštera Smilheim (Smil ze Zbraslavi a Střílek). Vizovice byly v té době už osadou trhovou. Roku 1466 povýšil Jiří z Poděbrad Vizovice na městečko. Znak města pochází od erbu pánů z Kunštátu (2. polovina 15.století). Roku 1570 byly Vizovice císařem Maxmiliánem II. povýšeny na město, přičemž jim bylo přiděleno každoroční konání dvou jarmarků. V červnu roku 1848 se ve Vizovicích konaly první volby (účast pouze 94 z celkového počtu 542 voličů) – občané volili starostu a 4 radní.\n\nPočátkem 80. let 19. století byly ve Vizovicích činěny první kroky k výstavbě místní dráhy, která by byla připojena na trať Vídeň–Krakov Severní dráhy císaře Ferdinanda, až v roce 1899 zahájen provoz na trati Otrokovice - Zlín - Vizovice (město Zlín mělo v té době svůj rozkvět teprve před sebou, neboť firma Baťa byla založena až v roce 1894).\n\nK hlavním památkám ve městě patří zejména barokní zámek, klášter Milosrdných bratří s nemocnicí z 2. poloviny 18. století a barokní děkanský kostel sv. Vavřince z roku 1792. Na Masrykově náměstí stojí mariánský sloup z roku 1690 se sochami sv. Jana Nepomuckého, sv. Václava, sv. Floriána a sv. Prokopa.\n\nZámek ve Vizovicích vznikl v polovině 18. století na místě bývalého cisterciáckého kláštera. Nechal jej postavit Heřman Hannibal z Blümengenu podle návrhů architekta Františka Antonína Grimma. Je to dvoupatrová budova se třemi křídly ve tvaru písmene U postavená v tehdy moderním francouzském barokním stylu. V druhé polovině 18. století byla dokončena zámecká zahrada – anglický a francouzský park se sochařskou výzdobou a se Zámeckým rybníkem. Z té doby pochází i vybavení zámku a rozsáhlá sbírka obrazů.\n\nBohaté zámecké interiéry jsou zařízeny nábytkem ve stylu baroka, rokoka, empíru i biedermeieru, s množstvím porcelánu, rozsáhlou obrazovou sbírkou se vzácným souborem děl nizozemského malířství a řadou jiných hodnotných předmětů. Interiér kaple v levém křídle zámku je dílem mistra moravského sochařství Ondřeje Schweigla, jehož skulptury zdobí i celoročně přístupný zámecký park.\n\nVizovice jsou městem s tradicí pálení slivovice, světově proslulou palírnou Rudolf Jelínek, tradičním kulturním setkáním Trnkobraní se soutěží v pojídání švestkových knedlíků, folkovým festivalem „Valašský frgál“ pořádaným známou hudební skupinou Fleret, rockovým festivalem Masters of Rock či tradiční sérií koncertů v zámeckém sále – Vizovickým kulturním létem Aloise Háby, tradiční výrobou figurek vizovického pečiva a v posledních letech se vznikající tradicí sklářských výrobků sklárny Glass Atelier Morava\n\nMěsto Vizovice (s místní částí Chrastěšov) je od 1. ledna 2003 obcí s pověřeným obecním úřadem a rozšířenou působností (tzv. malým okresem). Do obvodu pověřeného obecního úřadu Vizovice patří 15 měst a obcí: Bratřejov, Březová, Dešná, Hrobice, Jasenná, Lhotsko, Lutonina, Neubuz, Podkopná Lhota, Slušovice, Trnava, Ublo, Veselá, Všemina a Zádveřice–Raková. Společně s Vizovicemi má celý obvod téměř 16 a půl tisíce obyvatel. Zastupitelstvo města Vizovice má 17 členů. Rada města Vizovice (výkonný orgán města Vizovice v oblasti samostatné působnosti, odpovídá zastupitelstvu města) má 5 členů včetně starosty a místostarosty.\n\nKapacita školy je 700 žáků. Škola má dvě budovy – „Stará škola“ na náměstí TGM byla postavena roku 1892. „Nová škola“, ve Školní ulici čp. 790, byla postavena v roce 1950. Ve školním roce 2002/2003 bylo vyučováno 728 žáků ve 29 třídách. Škola má 43 pedagogických pracovníků, 12 správních zaměstnanců a 7 kuchařek. I. stupeň ZŠ učí podle osnov Obecné školy s prvky dramatické výchovy. II. stupeň ZŠ učí podle osnov Základní školy.\n\nJe umístěna ve dvou účelově postavených patrových budovách. Provoz byl zahájen v roce 1968 a v roce 1983. Přírodní prostředí umožnilo vytvořit kolem budov šest samostatných, účelně zařízených hřišť pro rekreaci dětí a pobyt venku. Mateřská škola je šestitřídní s kapacitou 150 dětí. Již několik let úspěšně integruje do kolektivu zdravých dětí i děti s tělesnou nebo jinou vadou. Příspěvek na neinvestiční náklady – školné činí 250 korun měsíčně a stravné za celý den 23 korun.\n\nByly ve Vizovicích zřízeny v roce 1956 o kapacitě 15 míst. Nacházely se v I. poschodí v budově staré školy. K poslední změně došlo v r. 2000. Prostory jeslí v budově staré školy byly po 44 letech uvolněny pro děti ZŠ. Jesle byly přestěhovány do prázdné třídy v budově mateřské školy. Zde mají jednu třídu s kapacitou 12 míst, se samostatným vchodem, šatnou a koupelnou s WC. Jídlo připravuje jeslová kuchařka v kuchyni MŠ.\n\nSídlem Městské knihovny bylo Předzámčí do roku 1967, kdy byla přestěhována do budovy spořitelny a pak v roce 1992 přemístěna do Kulturního domu. V roce 2000 po rekonstrukcí Předzámčí se přestěhovala do staronových prostor. V roce 2016 se knihovna znovu přestěhovala do nových prostor Domu kultury. Knižní fond tvoří 20 713 svazků.\n\nPoskytuje zázemí pro činnost divadelnímu spolku při Domě kultury divadelnímu spolku ZHNILO a divadelnímu spolku DNO. Pořádá jazykové a hudební kurzy (kytara, klavír), poskytuje zázemí Klubu důchodců – scházejí se na pravidelných schůzkách, pořádají zájezdy, přednášky či ples. Zajišťuje činnost Kruhu přátel hudby, ročně pořádá osm koncertů vážné hudby, většinou v sále zámku, některé v kostele sv. Vavřince ve Vizovicích.\n\n\n\n"}
{"id": "86184", "url": "https://cs.wikipedia.org/wiki?curid=86184", "title": "FFII", "text": "FFII\n\nThe Foundation for a Free Information Infrastructure, FFII (Nadace pro svobodnou informační infrastrukturu) je organizace založena v německém Mnichově. Původně se zabývala zejména elektronickým zpracováním dat. V současné době se FFII aktivně účastní boje proti softwarovým patentům.\n\nPříklady vybraných softwarových patentů udělených Evropským patentovým úřadem (EOP)\ndemonstruje FFII na stránce \"Patentovaný Evropský internetový obchod (Patented European webshop)\".\n\n\n"}
{"id": "86187", "url": "https://cs.wikipedia.org/wiki?curid=86187", "title": "Homelská oblast", "text": "Homelská oblast\n\nGomelská oblast (, ) je územní správní jednotka na jihovýchodě Běloruska v regionu Polesí. Správním střediskem i kulturním a hospodářském centrem území je druhé největší běloruské město Homel. Oblast se rozkládá se na 40 400 km² a má zhruba 1 505 400 obyvatel (odhad 2004). Člení se na 21 okresů (rajonů).\n\nOblast je převážné rovinatá. Protékají jí velké řeky Dněpr a Prypjať.\n\nPo havárii elektrárny v Černobylu elektrárně byla Gomelská oblast zasažena největším množstvím radioaktivního spadu ze všech podobně velkých oblastí. Některá území na jihu a jihozápadě oblasti, hlavně u hranice s Ukrajinou, jsou tak stále uzavřena.\n\nGomelská oblast se skládá ze 21 rajónů, které jsou uvedé v následující tabulce.\n"}
{"id": "86188", "url": "https://cs.wikipedia.org/wiki?curid=86188", "title": "Wakizaši", "text": "Wakizaši\n\nWakizaši (: 脇差, hepburnův přepis: \"wakizashi\"), rozmezí délky mezi 1 – 2 尺 šaku (1 尺 = 30,3 cm), je japonský meč stejného vzhledu, jako má katana, se kterou byl používán v páru daišó jako záložní zbraň. Čepel wakizaši byla vyráběna stejným postupem jako katana, popřípadě přímo ze zlomených čepelí dlouhých mečů. Wakizaši byla považována za ochránkyni cti a jako taková nebyla nikdy odkládána. I ve vlastním domě ji samurajové měli stále na dosah. Nosili ji zastrčenou za opaskem ostřím nahoru, aby mohli přímo z pochvy udeřit nepřítele. V případě seppuku mohl samuraj případně provést rituální sebevraždu pomocí svého wakizaši, ačkoli nejčastěji byla používána dýka tantó (短刀).\n\n"}
{"id": "86189", "url": "https://cs.wikipedia.org/wiki?curid=86189", "title": "Brazilská hymna", "text": "Brazilská hymna\n\nHymna Brazílie byla zkomponována v roce 1822, ale svoji funkci plní až od roku 1831. Zpočátku byla hymna beze slov, ale v roce 1909 byla vypsána veřejná soutěž a na oslavu stého výročí nezávislosti byl text v roce 1922 oficiálně přijat. Autorem hudby je Francisco Manoel da Silva, slova napsal Joaquim Osório Duque Estrada.\n\n"}
{"id": "86195", "url": "https://cs.wikipedia.org/wiki?curid=86195", "title": "Boeing B-52 Stratofortress", "text": "Boeing B-52 Stratofortress\n\nBoeing B-52 Stratofortress je americký strategický podzvukový proudový bombardér dlouhého doletu. Navržen a vyvíjen byl ve firmě Boeing, která dále poskytovala podporu a modernizace. Od padesátých let je ve službě u amerického letectva (USAF). Bombardér je schopen nést až 32 000 kg zbraní a munice, a jeho bojový dolet se pohybuje okolo 14 080 km bez tankování paliva za letu.\n\nOd počátku nabídky úspěšné smlouvy z června 1946 se konstrukce B-52 vyvíjela od letounu s rovným křídlem a šesti turbovrtulovými motory až do konečného prototypu YB-52 s osmi proudovými motory a šípovým křídlem. Zalétán byl v dubnu 1952. Se schopností nést jaderné zbraně pro odstrašující mise v době studené války nahradil stroje Convair B-36. B-52 je také veteránem několika válek a v boji letouny vždy svrhávaly jen konvenční munici. Jeho oficiální název \"Stratofortress\" se používá zřídka; neformálně je letoun běžně nazýván jako \"BUFF\" (Big Ugly Fat Fucker).\n\nV aktivní službě je B-52 u amerického letectva od roku 1955. V roce 2012 bylo 85 strojů v aktivní službě a devět v rezervě. Bombardéry spadaly pod Strategic Air Command (SAC) až do jeho deaktivace v roce 1992. Poté přešly pod Air Combat Command (ACC); v 2010 byly všechny B-52 převedeny z ACC do nově vzniklého Air Force Global Strike Command (AFGSC). Vynikající výkony při vysokých podzvukových rychlostech a relativně nízké provozní náklady držely B-52 v provozu i přes příchod novějších, vyspělejších letadel, včetně odřeknutého letounu B-70 Valkyrie s rychlostí Mach 3, B-1 Lancer s měnitelnou geometrií křídel a B-2 Spirit se schopnostmi stealth. V roce 2015 B-52 dokončil šedesát let nepřetržité služby u svého původního uživatele. Po modernizacích v letech 2013 a 2015 se očekává jejich služba až do roku 2040.\n\nZačátek vývoje B-52 sahá až do června 1945, kdy stále probíhala válka v Tichomoří. Americká armáda měla stále v čerstvé paměti velké ztráty na životech při obsazování ostrovů plnicích později funkci předsunutých základen pro bombardéry B-29. Proto k základním požadavkům na nový bombardér patřil dostatečně dlouhý dolet, který by umožnil posádce letadla splnit své poslání bez nutnosti mezipřistání na základně v jiné zemi.\n\n23. listopadu 1945 byly vydány požadavky, na základě kterých měl mít bombardér akční rádius 8 000 km a rychlost 480 km/h v nadmořské výšce 10 400 m. Pětičlennou posádku měl doplňovat blíže neurčený počet střelců, kteří by obsluhovali kanóny ráže 20 mm. Pumovnice letadla měla mít nosnost 4 500 kg.\n\n13. února 1946 oslovilo americké letectvo společnosti Boeing, Consolidated Aircraft a Glenn L. Martin Company, aby předložily na základě stanovených technických specifikací své návrhy. Smlouvu na vývoj nového bombardéru získala 5. června 1946 firma Boeing, která přišla s projektem \"Model 462\". Ten představoval letadlo s přímým křídlem, které mělo být poháněno šesti turbovrtulovými motory Wright XT35 Typhoon. Brzy se však ukázalo, že letadlo by bylo příliš velké, drahé a nemělo by dostatečný potenciál na další modernizaci. Společnost Boeing tedy původní návrh přepracovala a přišla s modelem 464-17, jehož pohon měly zajišťovat pouze čtyři turbovrtulové motory Wright XT35. Ten vývojáři dále upravili na model 464-29 se šípovitými křídly, které svíraly úhel 20. Prvky tohoto návrhu však stále nesplňovaly požadované specifikace, což vedlo k modelu 464-35. Ten počítal s tím, že čtyři turbovrtulové motory budou mít dvojici protiběžných vrtulí. Protože ani jeden z těchto návrhů nedosahoval požadované parametry, dospěli konstruktéři Boeingu a představitelé amerického letectva k rozhodnutí, že nový bombardér bude poháněn osmi proudovými motory a bude mít šípovitost křídel s úhlem 35 . Prvotním modelem, který reprezentoval tyto specifikace byl 464-49, navržený na základě Boeingu B-47 Stratojet. Jeho zvětšená varianta 464-67 se stala základem pro letadla B-52A. 14. února 1951 byla se společností Boeing podepsána smlouva na výrobu 13 strojů s označením B-52A.\n\nPředtím než začala sériová výroba, byly vyrobeny dva prototypy: XB-52 a později YB-52. XB-52 byl předveden 14. února 1951, ale z důvodu poškození odtokové hrany křídla musel být jeho první vzlet odložen. Předběhl ho tak jeho mladší sourozenec YB-52, který se vznesl k obloze 15. března 1952. Poté, co oba prototypy úspěšně absolvovaly letové zkoušky, byla spuštěna počáteční sériová výroba. První B-52A vzlétl 5. srpna 1954, ale z původně objednaných 13 letadel byly nakonec dodány pouze 3 kusy. Zbývajících 10 strojů bylo vyrobeno ve verzi B-52B, která měla modernější motory, vylepšený navigační a zaměřovací systém. První B-52B se sériovým číslem 52-8711 byl dodán na leteckou základnu Castle v Kalifornii 29. června 1955. 12. března 1956 byla první letka bombardérů B-52 prohlášena za bojeschopnou. Trvalo však více než rok než se konstruktérům podařilo odstranit \"dětské nemoci\" nového bombardéru. Mezi ně patřily hlavně problémy s palivovým systémem, vstřikovacími čerpadly, vadnými alternátory a také se systémem řízení palby.\n\nB-52 je hornoplošník se šípovitými křídly s úhlem 35 a s rozpětím 56,4 m. Kvůli své velikosti a hmotnosti měla tato obrovská křídla tendenci se na koncích prohýbat. Proto má letadlo kromě hlavního podvozku, nacházejícího se pod trupem, ještě malou přídavnou podvozkovou nohu na konci každého z křídel. Na každém z křídel jsou dva páry motorů - o pohon letadla se tak stará celkem 8 dvouproudových motorů. Kvůli svému dlouhému obdélníkovému trupu je Stratofortress příslušníky letectví posměšně přezdívaný \"BUFF\", což je akronym ze slovního spojení \"Big Ugly Fat Fucker\" (Velký ošklivý tlustý zmrd). Kabina posádky byla rozmístěna ve dvou podlažích. V horním sedí pilot, kopilot a důstojník, odpovědný za systémy elektronického boje. V dolní části sedí ještě dvě osoby - navigátor a obsluha zbraňových systémů. Přetlaková kabina posádky B-52 byla navržena tak, aby mohli piloti sedět vedle sebe. Takové uspořádání sedadel poskytlo větší prostor pro ukazatele přístrojů a umožnit lepší interakci mezi pilotem a kopilota.\n\nBoeing vyrobil 8 různých verzí těchto letadel, které se navzájem lišily pohonnými jednotkami, avionikou nebo výzbrojí.\n\nPohon této první verze zajišťovaly čtyři motory P&W J57-9W, z nichž každý měl tah 44,5 kN. Na konci každého z křídel byla připevněna pomocná palivová nádrž o objemu 3787 litrů, přičemž dolet mohl být prodloužen i tankováním během letu. Letadlo mělo pro vlastní ochranu namontovanou v zadní části trupu střeleckou věž. Ta byla vybavena čtyřmi kulomety Browning M3 ráže 12,7 mm, každý s palebným průměrem 600 nábojů. Ve verzi B-52A byly vyrobeny tři stroje, které sloužily po dlouhou dobu pro testovací účely nebo jako letadla speciálního určení.\n\nVerze B-52B získala spolehlivější bombardovací-navigační systém a také systém řízení střelby pro kanóny střelecké věže. Nový systém řízení střelby však neposkytoval uspokojivé výsledky a tak byla u většiny vyrobených strojů použita dvojice nových kanónů M24A-1 ráže 20 mm. Ani toto řešení nebylo o mnoho lépší, proto bylo několik letadel zpět vybaveno kanóny Browning M3 s modernizovaným systémem řízení střelby. Bombardéry B-52B byly poháněny motory J57-P-29W, J57-P-29WA nebo J57-P-19W. Všechny tyto pohonné jednotky měly suchý tah 46,7 kN. Celkem bylo vyrobeno 50 kusů těchto letadel, přičemž 27 z nich byly průzkumné varianty RB-52B.\n\nNejviditelnějším rozdílem B-52C od předchozí verze bylo namontování externí palivové nádrže o objemu 11 365 litrů pod každé křídlo letadla. Povrch bombardérů B-52C měl přirozenou kovovou úpravu, přičemž břicho letadla bylo pokryto vrstvou bílé barvy, aby odráželo záblesk jaderného výbuchu. Tento nátěr byl později zpětně aplikován i na stroje B-52B. Kromě toho byla okénka B-52C vybaveny závěsy, které měly blokovat oslnění z nukleární exploze. B-52C mohly nést termonukleární pumy nebo konvenční výzbroj s hmotností do 10 900 kg. Modernizací prošel i systém řízení střelby, který se konečně ukázal být funkční a efektivní. První B-52C sjela z linky továrny v Seattlu v červnu 1956 a do konce tohoto roku získalo americké letectvo všech 35 kusů této produkční verze.\n\n69 bombardérů B-52D bylo téměř identických s verzí B-52C, tato verze byla ovšem produktem továrny ve městě Wichita.\n\nB-52E byl navenek podobný variantě B-52D, lišil se však novou avionikou. Koncem padesátých let 20. století se sovětská protivzdušná obrana zlepšila natolik, že výškové bombardování s sebou neslo riziko příliš vysokých ztrát. Došlo proto ke změně zavedené taktiky a bombardéry byly vybaveny novými zařízeními, umožňujícími provádět lety v nízkých letových hladinách. V letadlech tak přibyl navigační a bombardovací systém AN/ASQ-38, navigační a bombardovací radiolokátor AN/ASB-4 a dopplerovský indikátor výšky AN/APN-89. B-52E absolvoval svůj první let 17. října 1957 a celkově bylo vyrobeno 100 kusů této verze.\n\nB-52F se od verze \"E\" odlišoval novými motory J57-43W, které měly suchý tah 49,8 kN. Letadla byla vyráběna v letech 1958 až 1959 a celkově jejich sjelo z linky 89 kusů.\n\nB-52G měl řadu konstrukčních vylepšení, kterými se výrazně odlišoval od předchozích verzí. Konstruktérům Boeingu se podařilo předělat křídla letadla a umístit do nich palivové nádrže, čímž se zvýšil objem paliva ve vnitřních nádržích na 176 507 litrů. Zároveň byl objem externích nádrží na koncích křídel snížen na 2650 litrů a celková kapacita paliva se dostala na 181 808 litrů.\n\nNa draku bylo také provedeno několik vylepšení, což vedlo ke snížení hmotnosti prázdného letadla o několik tun. Střelec byl přesunut ze střelecké věže dopředu do kokpitu, kde se přidal ke zbytku posádky. Kanóny ovládal na dálku prostřednictvím TV spojení a systému řízení střelby AN/ASG-15. Přesunutí střelce vpřed se nakonec neukázalo jako nejšťastnější řešení. Potvrdilo se, že je efektivnější mít člověka ve střelecké věži osobně, aby mohl dohlédnout na nejzranitelnější pozici, tzv. \"šestou hodinu\".\n\nV kokpitu bylo realizováno také několik vylepšení, k jedním z nejdůležitějších patřilo nepochybně lepší ovládání klimatizace. Slabinou předchozích modelů byl totiž stav, kdy bylo posádce ve vrchní části kabiny horko, zatímco posádka ve spodní části trpěla chladem.\n\nNos letadla byl o něco prodloužen, zatímco svislá ocasní plocha byla zkrácena o 2,44 m, takže rozdíl mezi B-52G a předchozími verzemi byl patrný na první pohled. Počet spojlerů na každém křídle se zvýšil ze šesti na sedm a křidélka byla zcela odstraněna, zřejmě kvůli snížení hmotnosti.\n\nVerze B-52G měla pod každým křídlem závěsník, schopný nést řízenou střelu s jadernou hlavicí GAM-77 (AGM-28) Hound Dog. Nebyla to velmi přesná zbraň, ale zato měla bojovou hlavici s velkým ničivým účinkem, proto nemusela být nutně navedena na cíl s vysokou přesností. Maximální dolet střely byl 1300 km, což by umožnilo její odpálení mimo dosah sovětského protivzdušného systému. Sovětská odpalovací zařízení tak mohla být zničena z bezpečné vzdálenosti, což by vytvořilo \"díru\" v obranné bariéře. V pumovnici mohla B-52G nést čtyři řízené střely ADM-20 Quail, které sloužily jako klamné cíle. Střely měly podobné letové výkony a efektivní odrazovou plochu jako B-52. Na svou dobu měly propracovaný naváděcí systém, který umožňoval uskutečnit během letu dvě změny kurzu a jednu změnu rychlosti.\n\nB-52G byla varianta, vyráběná v největších množstvích a celkově se jejich vyprodukovalo 193 kusů. Dodávky pro americké letectvo probíhaly v letech 1958 až 1961.\n\nPoslední varianta B-52H, která je ve službách amerického letectva dodnes, je poháněna výkonnějšími motory TF33-3 o tahu 75,6 kN. Ačkoli zpočátku trpěly nové TF33 několika nedostatky, i tak představovaly v porovnání se staršími J57 velké zlepšení. Poté, co byly v roce 1960 tyto nedostatky odstraněny, poskytly TF33 bombardérům mnohem větší maximální tah a eliminovaly nadměrnou hlučnost svých předchůdců. Zároveň byly mnohem úspornější než J57, což prodloužilo dolet B-52H o 20%.\n\nLetadlo je vybaveno novou střeleckou věží se šestihlavňovým kanónem GE M61 Vulcan ráže 20 mm a systémem řízení palby ASG-21. Kanón má kadenci 6000 ran za minutu a palebný průměr 1242 nábojů. Pro zvýšení vlastní ochrany nese navíc B-52H pod každým křídlem výmetnice klamných cílů AN/ALE-25, které mohou být odpáleny ručně posádkou nebo automaticky obranným systémem.\n\nKromě konvenčních neřízených pum, které mohou být zavěšeny pod křídly i v pumovnici, nese B-52H také řízenou munici. Jsou to pumy JDAM s GPS naváděním, klouzavé puy AGM-154 JSOW a řízené střely s plochou dráhou letu AGM-158 JASSM. V současnosti však B-52H může nést pouze 12 kusů řízené munice, zavěšených pod křídly. Tuto slabinu by měl odstranit modernizační program 1760 Internal Weapons Bay Upgrade (IWBU), v rámci kterého budou letadla schopna nést dalších 8 kusů této moderní výzbroje uvnitř, v pumovnici. Součástí modernizace by měla být i integrace řízených střel ADM-160 Malda, které plní funkci klamných cílů.\n\nVýroba 102 letadle B-52H probíhala v letech 1961 až 1962.\n\nKoncem 50. a začátkem 60. let 20. století udržovalo USA nepřetržitě ve vzduchu 12 strategických bombardérů, vyzbrojených jadernými pumami (B28, B36 a B53). Odůvodněním byla obava z potenciálního překvapivého útoku Sovětského svazu, který by mohl zničit velkou část amerického strategického letectva na zemi ještě před tím, než by se dostalo do vzduchu. Proto začal Pentagon s těmito odstrašujícími lety, které byly známy pod různými krycími jmény, jako Head Start, Round Robin a Chrome Dome. Zpočátku bombardéry absolvovaly dva lety nad územím Grónska, později kolem celé Kanady. Další trasa mířila na východ přes Španělsko do Středozemního moře, a poslední hlavní trasa z Aljašky přes Pacifik směrem k Japonsku.\n\nLety byly ukončeny až v roce 1968, kdy jeden z bombardérů B-52, nesoucí 4 atomové pumy, havaroval u dánské základny Thule. Letadlo se zřítilo v zátoce North Star (Grónsko), v důsledku čehož došlok výbuchu konvenčních výbušnin a následně k radioaktivnímu zamoření.\n\nPrvní nálet bombardérů B-52 se konal 18. června 1965 v oblasti jižního Vietnamu. Cílem bylo útočiště Vietcongu, ukryté hluboko v džungli. Výsledek této mise byl rozporuplný, protože dva bombardéry se srazily ještě během letu k cíli a havarovaly v Tichém oceánu. Navíc účinek bombardování nemohl být přesně vyhodnocen, protože oblast byla pod kontrolou Vietcongu. Ačkoli používání strojů B-52 bylo médii značně kritizováno, velitelé pozemních jednotek byli ohromeni potenciálem těchto letadel. Hlavním důvodem byl fakt, že předchozí pokusy použít taktické nebo stíhací bombardéry k narušení koncentrace nepřátelských vojsk selhaly. Paradoxně byly stroje B-52 ve Vietnamu nejefektivněji využity v roli taktické podpory pozemních jednotek.\n\nPozději začaly B-52 provádět nálety i proti cílům v severním Vietnamu. Bombardéry létaly ze základen v Thajsku a z tichomořských ostrovů, jako je Guam. Primárními cíli na severu byla města Hanoi a Haiphong. Od června 1965 do srpna 1973 absolvovaly tyto bombardéry 124 532 letů, při kterých bombardovali vytýčené cíle. Během tohoto období ztratilo americké letectvo celkem 31 strojů B-52, z čehož 18 bylo sestřeleno nepřítelem nad Severním Vietnamem a 13 havarovalo kvůli technickým problémům.\n\nDo vzdušných útoků během války v Zálivu se zapojilo i 107 bombardérů B-52, které provedly celkem 1 624 letů. Během těchto náletů shodily 72 000 tun pum, což představuje 38% z celkového množství pum shozených americkými vzdušnými silami v průběhu této války.\n\nKoncem roku 2001 shodilo 10 bombardérů B-52 třetinu všech pum použitých v Afghánistánu. Většinou nesly 12 řízených pum typu JDAM, které v 90% případů dopadaly nejdále 16 m od požadovaného cíle. Navíc bombardování většinou proběhlo do 10 minut od okamžiku, kdy pozemní jednotky zažádaly o vzdušnou podporu.\n\n9. dubna 2016 přiletěly strategické bombardéry B-52H na základnu Al Udeid v Kataru, aby nahradily asi šest B-1B, které v oblasti do té doby operovaly. Na podporu operace Inherent Resolve (Bytostné odhodlání) provedly B-52H za první čtyři měsíce 270 letů. V rámci jich zaútočily na 325 pozemních cílů za použití 1300 kusů munice.\n\n\n\n USA\n\n\n\n\n\n\n\n\n"}
{"id": "86227", "url": "https://cs.wikipedia.org/wiki?curid=86227", "title": "Marcus Antistius Labeo", "text": "Marcus Antistius Labeo\n\nMarcus Antistius Labeo († mezi roky 10 a 22) byl římský právník, odpůrce císařství.\n\nJeho otcem byl římský právník Pacuvius Antistius Labeo. Labeo jako odpůrce císařství téměř nevystupoval na veřejnosti a věnoval se téměř výhradně sepisování spisů o právu. Napsal zhruba 400 spisů, ze kterých se značná část nezachovala.\n\n"}
{"id": "86230", "url": "https://cs.wikipedia.org/wiki?curid=86230", "title": "Městská věž (Třebíč)", "text": "Městská věž (Třebíč)\n\nMěstská věž v Třebíči je věž přiléhající ke kostelu sv. Martina.\n\nJejí výška po vrchol kříže činí 75 metrů. Ochoz se nachází ve výšce 35 metrů. Hodinové ciferníky na ní umístěné jsou se svým průměrem 5,5 metru jedněmi z největších v Evropě.\n\nPostavena byla kolem roku 1335, kdy Třebíč dosáhla městského práva. Původně byla coby městská hláska součástí městského opevňovacího systému a s budovou chrámu byla spojena až roku 1716. V průběhu své existence prošla řadou úprav a oprav. Na jejím vrcholu se tak vystřídalo několik různých krovů. Roku 1468 byl vrchol věže spálen a zničen spolu s celým městem po vpádu uherského vojska vedeného Matyášem Korvínem. V letech 1577 a 1822 ji rovněž postihly velké požáry, které vrchol věže opět zničily. Současný krov s báněmi od stavitele Dominika Herzána pochází roku 1862. Poslední vnější i vnitřní úpravy věže pak proběhly ve dvou etapách v roce 1996.\n\nVěž je v majetku města, přestože začátkem 50. let proběhnul pokus o prodej MěNV římskokatolické církvi za částku přesahující tisíc korun, který však byl zamítnut KNV v Jihlavě. Římskokatolická církev má pouze věcné břemeno k věži a to od roku 1924. V současné době je věž spravována Městským kulturní střediskem Třebíč a je až po ochoz přístupná veřejnosti. V prostoru bývalého bytu věžníka se pak nachází expozice věnovaná jeho životu.\n\nCelková výška věže od terénu po vrcholek kříže je 75 metrů, stavba má čtvercový půdorys o straně 11,3 metru. Ochoz věže leží ve výšce 35 metrů, kříž je 4 metry vysoký a otáčí se po větru. Věžní hodiny jsou jedny z největších v Evropě. Průměr ciferníku je 5,5 metru a číslice mají 60 centimetrů. Věž spolu s ciferníkem i interiérem má svoji dnešní podobu od roku 1997, kdy byla rekonstruována firmou Archatt.\n\nVěž má ve svém nitru pět poschodí. V první poschodí se nachází takzvaná komora vší obce. Následují další dvě poschodí. Ve čtvrtém poschodí je umístěna zvonice a v ní tři zvony. První dva z let 1558 a 1581 jsou památnými zvony z bývalého bratrského sboru na Jejkově. Třetí je pojmenován \"Svatopluk\" a jeho původním účelem bylo vyzvánět „jinověrcům“. V průběhu obou světových válek byly zvony v letech 1917 a 1942 rekvírovány. Měděná krytina bání věže však zůstala za první světové války zachována, protože by bylo třeba k jejímu snesení postavit nákladné lešení. Válku přečkaly rovněž hodinové cimbály, jelikož obcí bylo tvrzeno, že nejsou ze zvonoviny, nýbrž pouze z oceli. Na ochozu věže je umístěn poslední, nejmenší zvonek, \"umíráček\" pocházející z roku 1702. Za páté poschodí bývá počítán věžníkův byt a věžní hodiny.\n\nVěž dlouho nebyla součástí kostela, jeho součástí se stala až v roce 1716 při rozsáhlé přestavbě svatomartinského chrámu.\n\nCiferníky věžních hodin jsou jedněmi u největších v Evropě. Každý ciferník má průměr 5,5 metru. Velká rafika je od středu ciferníku dlouhá 234 centimetrů. Malá pak na délku od středu měří 174 centimetrů. Obě rafičky dohromady pak váží 145 kilogramů. Jednotlivé číslice ciferníku měří na výšku 60 centimetrů.\n\nSoučasné ciferníky a hodinové ručičky pocházejí z roku 1996.\n\nKronika městského písaře Eliáše Střelky Náchodského uvádí v roce 1574 při popisu věže: „V ní sklep znamenitý dobře opatřený za komorou vší obce jest udělán.“ Komora vší obce se nachází v prvním poschodí věže. Umístění komory umožnilo velmi silné zdivo na severní straně věže. Čtvercová místnost je zaklenuta žebrovou klenbou se svorníkem. V uzavíratelném výklenku se pak nachází samotné pancéřové schránky. Ty byly určeny k ukládání důležitých listin a cenností města v dobách ohrožení.\n\nVstup do komory je chráněn masivními dřevěnými dveřmi, které jsou zavěšeny do ostění ze žulových kvádrů. Dveře jsou rovněž vybaveny speciálním zámkem. Vchod z kůru chrámu však pravděpodobně není původní a vznikl až při spojení věže s kostelem v letech 1715–1720. Původní vchod nikdy nebyl nalezen.\n\nřez z jihu na sever\n\nVěž byla postavena po roce 1335, kdy byla Třebíč markrabětem Karlem (později Karel IV.) povýšena na město se stejnými právy jako Znojmo. Třebíč spolu s právy musela dostát povinnosti postavit hradby a kromě nich byla součástí opevňovacího systému i městská věž.\n\nMěstský písař Eliáš Střelka Náchodský o věži následně napsal: „Z kamene sklepového drobným dílem, mistrovsky v ní sklep znamenitý opatřený dobře, za komorou vší obce je udělán.“\n\nZmínka o věži pochází z roku 1458, kdy byla výrazně rozšířena a zvýšena pravděpodobně do téměř dnešní podoby. Víceméně se jednalo o přestavbu starší věže. Téhož roku vznikla komora vší obce.\n\nNa věži visel veliký zvon opatřený zlatou obručí, který měli nechat odlít třebíčští měšťané roku 1459. Ten roku 1468 po dobytí města roztloukli Uhři a jeho střepy měly být rozházeny po polích.\nNásledně byly však sesbírány a po obnově města byl roku 1881 odlit nový hlásný zvon, který užívaly hodiny. Kronikář Eliáš Střelka Náchodský k tomu doslova uvádí: „Kusy po odchodu uherského vojska a návratu zbylých obyvatel zpět do zpustošeného města byly oráčem nalezeny. Roku 1481 byl z nich ulit hlásný zvon a na něj hodiny dodnes bijí.“\n\nUhrům se kromě zvonu podařilo zničit celou horní část věže a údajně se podle kronikáře pokusili věž i podkopat a převrátit. Měla však příliš pevné a hluboké základy. S obnovou města byla celá věž opravena. Občané města měli dle pramenů vybudovat v letech 1480–1483 sedm makovic a následně roku 1483 ještě pořídit velký zvon Matky Boží a svatého Martina. Na věži byly rovněž umístěny hodiny, jak kronikář uvádí: „Hodiny pro správu lidí zvoněním a jest tam uveden trubač k ostříhání města se čtyřmi hudebníky.“\n\nPo třinácti letech měli pak opatřit druhý zvon se jménem \"Dominikal\" a následně pořídit ještě další dva zvony.\n\nRoku 1550 musel být stávající krov snesen, protože se začal naklánět a hrozilo jeho zřícení. Věž byla následně zakryta pouze prkny. Kronikář Střelka znovu zaznamenal: „Správa města, její opatrnost a péče ukázala, se rozhodla rozebrat dřevěný krov, aby vše, co bylo ze dřeva nad zvony, bylo od kamene a cihel povýšeno sklepem, tj. dvě místnosti a světnička pro trubače a nad ní komora pro orloj. Teprve na to krov mistrovský z dříví dubového postaven byl.“ Tato zpráva byla uložena v makovici na vrcholu věže. Jedná se prakticky o zmínku o zřízení bytu pro trubače a komory pro orloj.\n\nStavební úpravy, které spočívaly ve zřízení těchto prostor a v pokrývání věže proběhly v letech 1572–1575. Jednalo se o první úpravy po téměř sto letech. Na krov bylo tehdy použito měkkého dubového dříví z lesů u Hostimi. Na stavbu byl pozván tesař Jiřík z Vídně a bylo mu uhrazeno 13 zlatých a šest sudů bílého piva. Krov měl dvě cibule nad sebou, na nich spočívala velká pozlacená makovice z mědi a nad ní ještě na vrcholu věže pozlacená hvězda a měsíc.\nJiž roku 1577 však věž vyhořela. Střelkův následovník Jiří Přemysl Prostějovský zaznamenal o rok později v listině připojené ke kronice, že k požáru došlo 3. července 1577, tedy ve středu před svatým Prokopem. Požár byl brzy z rána způsoben neopatrností trubačova čeledína. V listině se píše: „Nedopatrností trubačova čeledína byl krov zapálen a co bylo ze dřeva, shořelo. Hodiny spáleny a zvon \"hodinář\" a tolikéž druhý zvon, na nějž čtvrtky bily, se roztavily.“ Hořící trámy dopadaly dolů na tehdejší městský hřbitov, škoda však žádná nevznikla. Shořel vrch věže se dvěma hodinovými zvonky, zbytek poškozen nebyl. Tehdejší pán, Smil Osovský z Doubravice, ihned dal měkké dřevo ze svých lesů u Kracovic na výrobu nového krovu. Ten postavil tesařský mistr Tauch Ssimon z Brna, původem Němec. Nad trubačův byt pak byly umístěny nové německé hodiny s cimbály. Německý orloj ukazoval dvakrát za den dvanáct hodin, na rozdíl od původního českého, který měřil na čtyřiadvacet hodin. Původní orloj byl přenesen do komory pod zvony, odkud byl roku 1715 při rekonstrukci kostela odstraněn. Při požáru došlo také k rozražení velké makovice, ale její obsah se podařilo zachránit a později byl obohacen o zmíněnou listinu. Nová makovice na vrcholu věže byla stejné velikosti jako ta předcházející, vážila 58 liber a byla z mědi zhotovena třebíčskými kotláři. Pozlatil ji mistr Štěpán z Velkého Meziříčí. Došlo rovněž k dalším stavebním úpravám. Zdi z cihel byly přizděny na půl sáhu a zvýšeny.\n\n28. prosince 1612 se Třebíčí prohnala větrná smršť, která kromě jiných škod poškodila i věž a způsobila pád korouhve s hvězdou. Tu již nebylo možné přidělat zpět a tak zůstala až do roku 1655 na radnici. Na opravu dalšího poškození věže přispěla obec Podklášteří a to částkou 16 kop a 36 grošů. Městský písař Jan Suchenius Novobydžovský dále zaznamenal do městské kroniky opravy věže v letech 1631, 1635 a 1636, kdy byla provedena výměna ciferníků a další úpravy. Věž byla také znovu omítnuta novým vápnem. Další úprava krytiny z roku 1638 vyšla dle zápisu na 90 zlatých. Další větší opravou vrchol věže prošel v roce 1655, kdy se na něj navrátila i korouhev s pozlacenou hvězdou.\n\nK velké opravě věže došlo v roce 1715. Tehdy byl celý její vrchol rozebrán a znovu postaven. Rekonstrukci krovů provedl znojemský tesařský mistr Mates Messerer se svým pomocníkem Hansem Karlem Micherem. Na vrchol věže byla umístěna nová pozlacená makovice, do které byla vložena latinsky psaná církevní kronika města od děkana Martina Josefa Matlocia. Nad makovicí byl ještě umístěn 233 liber, tedy přibližně 160 kilogramů, těžký kříž umístěný Janem Tobešem, Matějem Zikmundem a Pavlem Běhounkem. Opravena byla i fasáda věže, nový nátěr provedl malíř Růžička. Nakonec došlo rovněž k výměně hodin. Nové výměnou za staré zhotovil hodinářský mistr Jiří Rodd z Polné.\n\nNásledně, v roce 1716, byla věž v rámci rekonstrukce probíhající v letech 1715–1720 spojena s kostelem svatého Martina. Postupně se tak ujal název \"farní věž\". Došlo také ke zbudování přístavku s točitým schodištěm, které je používáno k přístupu do věže dodnes.\n\nK dalším opravám došlo až v roce 1801. Po tři čtvrtě století od poslední opravy už bylo zřejmé, že je třeba věž ošetřit znovu. Měšťané bydlící v domech pod věží se tehdy již obávali pádu věžních bání na střechy jejich domů. Provedena proto byla odborná prohlídka vedená tesařským mistrem Ondřejem Thomerlem, který následně provedl i opravy věžní konstrukce a krytiny. Po této prohlídce následovala ještě jedna vedená lichtenštejnským tesařským mistrem z Moravského Krumlova Josefem Schirerem, která stejně jako ta předchozí potvrdila oprávněnost všech obav. Zjištění o hnilobě krovu bylo dokonce ještě hrozivější, než se původně předpokládalo. Předpokládané náklady se vyšplhaly na 1200 zlatých, očekávány ale byly výdaje ještě vyšší. Veškeré opravy proběhly od poloviny března do poloviny září toho roku. Jako první krok byl snesen těžký kříž, což provedl tovaryš Pavel Běhounek z Podklášteří. Následně bylo vybudováno pět pater lešení sloužícího k zabezpečení dělníků pracujících na pokrytí báně. S ohledem na namáhavou a rizikovou práci ve výšce byly vypláceny na tehdejší dobu více než nadprůměrné mzdy. Tesařský mistr denně dostával 1 zlatý a 12 krejcarů a tovaryš 1 zlatý. Pracovníci pod věží pak obdržely vyplaceno půl zlatky denně. Nakonec opět Pavel Běhounek usadil na vrchol věže kříž. Možná se jednalo o potomka Pavla Běhounka, který usazoval kříž při rekonstrukci roku 1715. V makovici tehdy ke kronice přibylo pokračování od P. Jakuba Dvořeckého.\n\nV pátek 14. června 1822 došlo v Třebíči k nejhorší katastrofě od vypálení města Matyášem Korvínem roku 1468. Od rána toho dne vál silný vítr, který po vypuknutí požáru v domě \"U Zlatého lva\" na dolní straně Karlova náměstí zajistil rychlé šíření ohně a jeho rozdmýchávání. Se setměním již hořelo celé náměstí a rovněž domy na předměstích. Věž, ze které již nebyl poplašným zvonem ohlašován požár, protože zvoníci ji až na jednoho již opustili, byla již kolem dokola zcela ohněm obklíčena. Pravděpodobně jako první vzplála na věži stříška nad nejmenším zvonem zvaným \"Andělíček\", který byl vyvěšen ven z věžního okna směrem k náměstí. Odtud se oheň rozšířil až do zvonice. Nejmenší zvonek následně spadl dolů a roztříštil se. O půl desáté byl zaznamenán do ruda zbarvený kouř vystupující ze zvonice věže. Ve tři čtvrtě na deset již byly zřetelné velké plameny šlehající všemi okny zvonice. Oheň se v tu chvíli přenesl rovněž na kostelní půdu. Pak vzplála šindelová střecha na ochozem věže. Hořící věž v tu chvíli začala připomínat svíci, jak byla popsána již při požáru roku 1577, protože vítr zcela utichl. Po půl jedenácté se ozval praskot a po něm tři výrazné rány, jak se postupně zřítily věžní zvony. Klenba na kterou dopadly však náraz ustála a oheň se tak nemohl rozšířit až ke kostelním varhanám. Hodinový stroj ještě odbil jedenáctou hodinu, načež byl pádem věžních cimbálů vyřazen z provozu. Před půl dvanáctou se začala naklánět celá konstrukce věžní báně a následně se celá zřítila do prostoru Hasskovy ulice. Až do poslední chvíle se však nevědělo, na kterou stranu se pravděpodobně věžní konstrukce zřítí. Po jejím pádu však již nebyly obavy o zdraví osob pohybujících se v okolí věže a tak naplno vypukly práce o záchranu vnitřního prostoru kostela svatého Martina, který se tak prakticky nedotčený ohněm podařilo zachovat.\nVěžník František Kopecký celou dobu setrval ve vnitřním prostoru věže a po žebřících sestoupil dolů z ní až třetího dne po požáru, kdy věž již částečně vychladla. Věž však ještě jednou vzplála sedmnáct dní po celém požáru, kdy se opět zvedl silnější vítr. Požár trval celých 48 hodin a došlo k naprostému roztavení zvonů, které byly stále ještě zřícené v prostoru klenby sklepení za kůrem kostela.\n\nVěž byla po požáru kvůli nedostatku finančních prostřední pouze provizorně zakryta šindelovou stříškou.\n\nJiž roku 1823 byl však zakoupen nový největší zvon \"Panna Marie\", který byl 2080 liber těžký. V následujících letech přibyly ještě: roku 1829 zvon \"Andělíček\" 100 liber těžký, který byl stejně jako nový největší zvon odlit ve Znojmě; roku 1858 další dva zvony odlité v Brně, pojmenované \"Martin\" – 1891 liber těžký – a \"Jan Nepomucký\" – 600 liber těžký.\n\nV roce 1857 došlo ještě k proražení nového hlavního vchodu do chrámu svatého Martina srze věž.\n\nRoku 1861 bylo zadáno třebíčskému staviteli Dominiku Herzánovi postavit podle jeho návrhu a projektu novou věžní konstrukci v ceně 4 285 zlatých a 83 krejcarů. Termín stavby byl stanoven obcí na květen až 15. červen 1862. Pokrytím konstrukce byl za odměnu 523 zlatých a 25 krejcarů pověřen místní klempíř Jan Liharz. Měděný materiál dodala obec.\nNa věži byly postaveny dvě báně oddělené lucernou. Stavba byla slavnostně dokončena 2. srpna 1862 osazením kříže. Lidé z města si tehdy vypravovali, že do ve výšce umístěné a na pohled malé báně se ve skutečnosti vejde 10 měřic obilí.\n\nNa závěr stavby bylo provedeno obyvateli města v hojném počtu sledované umístění kříže. To provedli dva tesaři spolu s nejstarším synem stavitele Karlem Herzánem. Dle pramenů po usazení kříže na vrcholu věže vypukl v davu přihlížejících jásot. Následně si všichni tři muži, kteří upevňovali kříž měli připít vínem a poháry shodit dolů z věže. Dva ze tří se rozbily a o jejich střepy se horlivě rozdělil dav. Třetí dopadl na hlínu a měl přežít. Dodnes je tak uchováván v rodině stavitele Herzána.\n\nJiž rok po obnově věže opět vypukl požár. Shořela tehdy celá dnešní Hasskova ulice. Věž se podařilo zásluhou děkana Jana Janouška s žáky městské chlapecké školy, kteří oheň hasili, zachránit.\n\nV roce 1905 bylo zjištěno, že měděný plech, kterým byla pokryta dolní báň, byl špatné kvality a v důsledku toho do krovu zatéká. Rovněž bylo zaznamenáno četné poškození stěn a ciferníků starých téměř půl století. Došlo tedy k nutným opravám. V jejich průběhu však byla zjištěna nutnost znovu plechem zakrýt i horní báň, sloupky v lucerně mezi báněmi i horní jehlanec pod makovicí a křížem. V případě makovice a kříže bylo naznáno, že musí být sneseny a znovu pozlaceny. Rovněž padlo rozhodnutí o úpravě kříže na ve větru otáčivý. Pozlacení provedli Antonín Čeloud se svým synem Cyrilem. Titíž pozlatili rovněž číslice na ciferníku a rafiky hodin, stejně tak jako opravili samotné ciferníky. Při této příležitosti proběhla také oprava hromosvodů. Novou vymožeností bylo také zřízení svodu odpadů z bytu věžníka a spolu s tím i svodu dešťové vody. Opravou prošel i samotný byt věžníka, stejně tak jako zábradlí a stříška na ochozu věže. Nakonec došlo k pořízení nového schodiště a úpravě terénu okolo věže. Veškeré zednické, tesařské a pokrývačské práce provedl stavitel Raimund Wolf z Třebíče. Klempířské práce na věži pak udělal rovněž místní mistr Jan Gric.\n\nRoku 1931 proběhla kompletní oprava fasády městské věže. Zároveň došlo k výměně věžních ciferníků.\n\nNové omítání fasády se tehdy již muselo řídit pokyny Státního památkové úřadu v Brně. Po oklepání tedy byla věž dle pokynů památkářů omítnuta starovápennou maltou, která obsahovala prostý říční písek a rok vyhašené vápno v poměru 3:1 s příměsí 8–10% portlandského cementu z Maloměřic.\n\nZakázka na zhotovení nových ciferníků byla zadána již o rok dříve pražské společnosti Smaltesia. Průměr ciferníků měl být 6 metrů a zpracován byl návrh městského architekta Ing. Milana Kubeše. Ciferníky byly zhotoveny z plechových modře smaltovaných kruhových výsečí a bílých římských číslic. Při dodávce však byl zjištěn problém, jelikož všechny dodané ciferníky měly průměr o půl metru menší. Došlo tak rovněž ke komplikacím při jejich montáži na věž.\n\nZa druhé světové války, době postupu německých vojsk bylo na zábradlí všech ochozů umístěno velké bílé písmeno V symbolizující slovo \"Victoria\" – tedy \"vítězství\". S ohledem na vývoj války a postupný obrat byla tato písmena později snesena. V souvislosti s válkou a změnami na frontách došlo roku 1942 rovněž ke spuštění zvonů, k čemuž byl tentokrát využit kladkostroj. Všechny zvony byly poté rekvírovány pro válečné účely. Na ochozu byly ve čtyřicátých letech také umístěny tlampače městského rozhlasu využívané i k vyhlašování válečných vyhlášek.\n\nV roce 1924 byly do věže navráceny zvony, které nahradily původní zrekvírované v první světové válce.\n\nRoku 1953 proběhla další úprava věžní fasády. Rekonstrukce tehdy proběhla díky lešení, které bylo postaveno od země až po ochoz věže. Celkem bylo podle pokynů Státního památkového úřadu v Brně omítnuto 1 270 m fasády.\n\nPouhé tři roky poté však musela omítka věže projít další drobnější opravou. Místy totiž zatékala voda. Opraveno proto bylo 370 m omítky.\n\nV roce 1960 byly na věž osazeny nové věžní hodiny vyrobení OPP Vyškov. Hodiny byly vybaveny elektrickým nátahem a posunem rafik, který byl oddělený od kyvadla. Výměna přinesla zpřesnění chodu. Nahrazen byl téměř 250 let starý stroj, o který však po jeho demontáži nemělo zájem ani jedno oslovené muzeum. Nepříliš kladně byla hodnocena výměna rafik z tradičního tvaru na čistě rovné, které setrvaly na svém místě až rekonstrukce v 90. letech, kdyby byly nahrazeny tradičněji tvarovanými.\n\nV prosinci roku 1964 byla dokončena náročná rekonstrukce ochozu provedená OPP Třebíč. O tři roky později proběhla oprava plechové stříšky nad ochozem a roku 1971 očistili a natřely rafiky třebíčští horolezci Stanislav Vrška s Ing. Milošem Dyntarem.\n\nKu příležitosti výročí 700 let od první písemné zmínky o Třebíči posloužilo roku 1977 zábradlí k umístění transparentů připomínajících výročí. Od zábradlí dolů byly též spuštěny státní a rudé vlajky. Transparenty a rudé vlajky se na věži objevily též při 60. výročí Říjnové revoluce v témže roce.\n\nV roce 1984 byly vyměněny okenice zvonice. Ve stejném roce byl v důsledku prudké vichřice 12. června nakloněn kříž a ohnuto jedno jeho příčné rameno. Proto byla nutná oprava, kterou provedli 25. června 1985 třebíčští horolezci a při té příležitosti zároveň natřely hodinové rafiky.\n\nPo dvaceti pěti letech provozu hodinového stroje byl též v roce 1985 tento stroj demontován a podroben generální opravě u jeho dodavatele OPP Vyškov. Do provozu se vrátil v polovině února roku 1986.\n\nV polovině 90. let bylo shledáno nutným podrobit městskou věž rozsáhlé rekonstrukci. V zašlém stavu byla vnější fasáda i ciferníky hodin. Interiér věže zahrnující schodiště, podlaží i podlahy byl dokonce v havarijním stavu. Výběrového řízení na provedení rekonstrukce vypsaného městem Třebíč se zúčastnily čtyři firmy. Z nich byla vybrána třebíčská pobočka a dceřiná společnost brněnské firmy Archatt, s.r.o. Potřebné finanční prostředky byly uvolněny z rozpočtu města. Rozhodnuto bylo o rozsahu prací, které zahrnovaly opravu fasády s kamennými římsami, opravu ochozu, výměnu ciferníků pocházejících z roku 1931 a kritizovaných rafik z roku 1960 a opravu hodinového stroje. Rekonstrukce poté měla pokračovat druhou etapou, která zahrnovala úpravu vnitřku věže a její zpřístupnění veřejnosti.\n\nV letech 1996 a 1997 byla věž rekonstruována, byla opravena fasáda věže, vyměněn ciferník věžních hodin a upraven interiér věže.\n\nByt na věži byl věžníkem, jinak zvaným také hlásný, obydlen do roku 1956. V té době však již byl pouhým nájemníkem městského bytu. Tento druh bydlení přinášel řadu nepříjemností. Veškeré palivo a voda musely být dopravovány na nahoru za pomoci kladky umístěné na trámu vysunutém ze zvonice. Dříve také stával u vchodu do věže kbelík a osoba, která náhodou šla nahoru tento kbelík naplnila a vzala s sebou. Hlásný také několikrát denně absolvoval cestu po schodišti věže a musel ve svém bytě čelit povětrnostním podmínkám.\n\nSamotný byt tvořila předsíň s přístupem na ochoz a se schody na půdu, tedy do prostoru bání. Dále se zde nacházela kuchyně s kachlovými kamny a jeden malý a jeden větší pokoj. Později došlo ke zbudování rezervoáru dešťové vody, čímž se zmenšily rozměry většího z pokojů. Tato voda se využívala ke splachování a praní jiného než bílého prádla, protože byla zbarvena měděnkou z věžních bání.\n\nHlavní povinností věžníka v minulosti bylo troubení z věžního ochozu po odbití hodin. Docházelo tak ale pouze na sever, západ a východ. Na stranu ke starému městskému hřbitovu se netroubilo, kvůli zachování klidu pochovaných. Mezi další důležité povinnosti patřilo upozorňování na požár zvoněním, jelikož hlásný z věže mohl oheň zaevidovat jako první a rychle o něm předat informaci všem obyvatelům města. Později byla tato povinnost zvonit rozšířena ještě o pravidlo vyvěšení červeného praporu, nebo rozsvíceného červeného světla v noci ve směru požáru. V průběhu druhé světové války však bylo oznamování požárů zajištěno sirénou, která také spravovala o nebezpečí leteckého náletu.\n\nKdyž některý z občanů města zemřel, zvonil věžník za poplatek od pozůstalých zvonek \"umíráčkem\" umístěným na ochozu věže. Poté co odzvonil, zavolal lidem, přivolaným pod věž zvonem, kdo umřel. Dále zvonil i velkými zvony před bohoslužbami a při pohřebních průvodech. V případě, že vycházel průvod z baziliky sv. Prokopa na Podklášteří za řekou Jihlavou, zvonily zvony baziliky do chvíle, než průvod došel k mostu přes řeku. V ten okamžik je vystřídaly zvony na městské věži – až do momentu, kdy průvod došel ke hřbitovu. Tehdy převzal zvonění hřbitovní kostel Nejsvětější Trojice.\n\nDalším úkolem věžníka bylo natahování hodin, sledování času a jeho správné odbíjení. Pro tuto práci vedly od hodinového stroje stropem dráty ke dvěma malým zvonům. První odbíjel každou čtvrt hodinu, druhý pak v celou. Pouze v době o velikonocích místo zvonění obsluhoval věžník velký hrkač na severovýchodním rohu ochozu, následně ve zvonici. Pro kontrolu přesnosti času bylo užíváno srovnání s hodinami nádražními, které ukazovaly vždy přesný čas.\n\nVěžník dbal též o udržování čistoty na ochozu a u příchodu k bytu. Dvakrát do roka též umýval všechny schody vedoucí na věž.\n\nPo vystěhování obyvatel věže byl byt využíván od roku 1956 Civilní obranou za účelem navazování spojení radiostanicí.\n\nJednomu věžnému stále nešlo na mysl, proč se troubí pouze do tří stran a ne ještě ke hřbitovu. Dlouho se nemohl odhodlat porušit vžitou tradici, ale pak to přece jen zkusil. Jakmile však odezněl táhlý tón vyslaný směrem k nebožtíkům, začaly se dít věci! Náhle se před hlásným objevil kostlivec, který mu z každé strany uštědřil několik pohlavků a zahrozil: „Zkusíš-li ještě jednou porušit mrtvým jejich věčný spánek, bude to tvoje poslední hodinka“. Jak se kostlivec objevil, tak zmizel. K smrti vydšený věžný už pochopitelně ke hřbitovu nikdy nezatroubil. Nezkusili to už ani jeho následovníci.\n\nPůvodní pověst zachytil roku 1895 kostelník od svatého Martina Cyril Čeloud. Její plný text nalezenete na .\n\n\n\n"}
{"id": "86237", "url": "https://cs.wikipedia.org/wiki?curid=86237", "title": "Fredrik Ljungberg", "text": "Fredrik Ljungberg\n\nKarl Fredrik „Freddie“ Ljungberg (* 16. dubna 1977, Vittsjö, Švédsko) je bývalý švédský fotbalový záložník. Největší část své hráčské kariéry strávil v anglickém Arsenalu, který od konce listopadu 2019 trénuje. \n\nV roce 2008 ukončil své působení ve švédské reprezentaci, za kterou odehrál 75 zápasů, v nichž vstřelil 15 gólů. V minulosti hrával také házenou, lední hokej a golf.\n\n\n\n\n\n\n \n"}
{"id": "86238", "url": "https://cs.wikipedia.org/wiki?curid=86238", "title": "Milan Petržela", "text": "Milan Petržela\n\nMilan Petržela (* 19. června 1983, Hoštice-Heroltice) je profesionální český fotbalový záložník a bývalý reprezentant, v současnosti hraje za klub 1. FC Slovácko. V zahraničí hrál v německém klubu FC Augsburg. Je to rychlostní typ záložníka, čehož využívá k průnikům po křídle.\n\nV mládeži si zahrál si v týmech TJ Hoštice-Heroltice, FC Petra Drnovice, SK Rostex Vyškov a FC Zeman Brno. Poté se vrátil zpět do Drnovic, kde se před jarní částí ročníku 2002/03 propracoval do seniorského mužstva.\n\nV létě 2003 jej získal na přestup celek 1. FC Slovácko. Za moravský týmem začal hrát pravidelně prvoligové zápasy. Celkem si připsal za Slovácko 70 ligových startů, během kterých nastřílel tři branky.\n\nV dubnu 2006 Petržela podepsal tříletou smlouvu platnou od léta 2006 se Spartou Praha. Celý transfer ze Slovácka do Sparty se zrealizoval údajně za osm milionů Kč. V klubu se neprosadil. Odehrál pouze jedno ligové střetnutí, gól nedal.\n\nPo přestupu do Sparty zamířil hráč obratem na půl roku hostovat do klubu FK Jablonec 97. V zimě 2006/07 si Sparta Praha stáhla Petrželu zpět do svých řad, ale již 1. března byl poslán zpět na hostování do Jablonce. Zde nastoupil k 24 zápasům v lize, během nichž vsítil jednu branku. Bylo to ve 24. ligovém kole 22. dubna 2007 proti hostujícímu týmu FC Tescoma Zlín. Milan Petržela vystřídal o poločase Jiřího Homolu a v 75. minutě vyrovnal na konečných 1:1.\n\nOd ledna 2008 hostoval ve Viktorii Plzeň ze Sparty. Hostování se v létě 2008 změnilo v přestup a Milan uzavřel se Západočechy kontrakt platný na tři roky.\n\n8. července 2010 nastoupil v dresu Plzně k historicky prvnímu zápasu Českého Superpoháru, který sehrávají mistr ligy (tehdy AC Sparta Praha) a vítěz národního poháru (FC Viktoria Plzeň). Trofej vyhrála pražská Sparta, utkání skončilo výsledkem 1:0. V sezóně 2010/11 získal se západočeským klubem ligový titul, k němuž přispěl 7 góly ve 26 zápasech.\n\n22. července 2011 nastoupil k zápasu o český Superpohár, který Plzeň na domácím stadionu vyhrála nad FK Mladá Boleslav až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Západočeský klub bojoval v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Petržela nastřádal v této sezoně celkem 27 ligových startů a 7 gólů. Jeden z nich padl po krásné individuální akci – po sólu přes téměř celé hřiště proti Hradci Králové 28. října 2011. Petržela na vlastní polovině převzal míč od Marka Bakoše a po dlouhém sprintu vstřelil gól v 65. minutě na 3:0, nezastavili jej ani 4 protihráči. Utkání skončilo vysokým vítězstvím Plzně 5:0. Tato branka se dostala v roce 2013 do nominace o nejkrásnější gól české ligy.\n\nPlzeň se v sezóně 2011/12 Ligy mistrů propracovala z 2. předkola až do základní skupiny Ligy mistrů UEFA. Ve druhém předkole přešla přes arménský celek Pjunik Jerevan po výsledcích 4:0 a 5:1. Ve 3. předkole následoval postup přes norský Rosenborg Trondheim (výhry 1:0 a 3:2). V tomto dvojzápase Milan Petržela jednou skóroval. Ve 4. předkole přesla Viktorii přes dánský FC Kodaň (výhry 3:1 a 2:1). V základní skupině H si zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Ve druhém domácím utkání zařídil svým gólem několik sekund před koncem utkání remízu 2:2 s AC Milan. Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla.\n\nPo Mistrovství Evropy ve fotbale 2012 přestoupil do týmu německé Bundesligy FC Augsburg za částku kolem 10 miliónů korun. Podepsal tříletý kontrakt. Setkal se zde s krajanem Janem Morávkem, jenž v týmu působil na jaře na hostování a před letní přestávkou přestoupil z FC Schalke 04. Právě Morávek pomáhal Petrželovi s vyřizováním mimofotbalových záležitostí. Během prvních 7 kol německé Bundesligy hrál Milan Petržela v 6 utkáních, třikrát střídal a třikrát byl střídán, gól nevstřelil. Po sezoně 2012/13 se s klubem dohodl na předčasném ukončení smlouvy.\n\nV červnu 2013 se vrátil zpět do Plzně, kde podepsal tříletý kontrakt.\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). Skóroval 19. července 2013 (1. kolo Gambrinus ligy 2013/14) proti hostujícímu týmu Bohemians 1905, podílel se tak na drtivé výhře 5:0 (tento gól byl později překlasifikován jako vlastní gól hráče Štochla). Střelecky se prosadil 23. července v odvetě 2. předkola Ligy mistrů UEFA 2013/14 proti domácímu bosenskému týmu FK Željezničar Sarajevo, Plzeň vyhrála 2:1 a postoupila do 3. předkola. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. V odvetě šestnáctifinále Evropské ligy 2013/14 27. února 2014 proti FK Šachtar Doněck se jedním gólem podílel na vítězství 2:1 a postupu Plzně do osmifinále soutěže.\n\n1. listopadu 2013 odehrál velmi podařený zápas při ligové výhře Plzně 6:1 nad hostujícím Jabloncem. Byl aktivní, dvakrát asistoval při gólu a po faulu na něj se navíc kopal pokutový kop, který proměnil Pavel Horváth. 9. listopadu 2013 vstřelil první ligový gól po svém návratu z Německa v utkání s FK Mladá Boleslav, Plzeň vyhrála 2:1. 30. listopadu 2013 vstřelil z ostrého úhlu druhý gól v posledním ligovém kole podzimní části proti Příbrami, zápas skončil výsledkem 2:0. 29. března 2014 v souboji předních týmů Gambrinus ligy proti FC Slovan Liberec dvakrát překonal brankáře soupeře Lukáše Hrošša (první gól byl s pomocí teče). Viktoria deklasovala Slovan 6:0. S klubem skončil na konci sezony 2013/14 na 2. místě v české lize i českém poháru. Ve finále poháru proti Spartě Praha byl smolařem zápasu, v nastaveném čase se po jeho ruce pískala penalta, díky které Sparta vyrovnala na 1:1. V penaltovém rozstřelu pak Petržela neproměnil rozhodující pokus.\n\nV prvním soutěžním zápase nastoupil za Viktorii 18. července 2014 v Superpoháru proti AC Sparta Praha (prohra 0:3). Díky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remizu 1-1. V odvetě Plzeň prohrála 1-4 a z evropských pohárů vypadla. Dvě kola před koncem ročníku 2014/15 Synot ligy získal s mužstvem Plzně mistrovský titul.\n\n18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, Petržela dal ve 21. minutě gól na 2-0. V odvetě tým prohrál 0-2 a vypadl. S mužstvem následně hrál 4. předkolo Evropské ligy UEFA, kde tým narazil na klub ze Srbska, konkrétně na FK Vojvodina Novi Sad. Po výhrách 3-0 a 2-0 (v tomto zápase Petržela nenastoupil) Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V první zápase skupinové fáze Evropské ligy proti Dinamu Minsk (výhra 2:0) vstřelil ve 75. minutě druhou branku zápasu. Západočeši získali ve skupině čtyři body, skončili na třetím místě a do jarní vyřazovací části nepostoupili. Fotbalista chyběl v základní skupině Evropské ligy pouze v jednom střetnutí, v odvetě proti Dinamu Minsk. V září 2015 prodloužil s týmem smlouvu do konce ročníku 2016/17. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola – play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli. Prohráli 0:2 (v tomto střetnutí Petržela nenastoupil) a v odvetě na domácí půdě remízovali 2:2, kvůli čemuž se museli spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV první kole se Viktoria střetla 15. 9. 2016 na domácí půdě s AS Řím (remíza 1:1). Petržela přišel na hřiště v 72. minutě, když vystřídal Martina Zemana. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Petržela nastoupil v základní sestavě a hrál do 58. minuty, střetnutí skončilo bezbrankovou remízou. 20. 10. 2016 podlehla Plzeň s Petrželou v základní sestavě Astře Giurgiu 1:2. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nMilan Petržela působil v českých mládežnických reprezentacích do 20 a 21 let. Reprezentoval ČR na Mistrovství světa hráčů do 20 let 2003 ve Spojených arabských emirátech, kde český tým vedený Pavlem Vrbou obsadil po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C.\n\nV A-mužstvu ČR debutoval pod trenérem Michalem Bílkem v kvalifikačním utkání 12. října 2010 proti domácímu Lichtenštejnsku (výhra ČR 2:0), naskočil do zápasu v jeho závěru.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0, odehrál druhý poločas). 8. září v Kodani proti Dánsku (kvalifikační zápas o MS 2014 v Brazílii, opět 0:0) nenastoupil. V dalším přátelském utkání v Teplicích proti Finsku 11. září odehrál druhý poločas (prohra 0:1). 12. října v 61. minutě kvalifikačního zápasu proti Maltě střídal na hřišti Františka Rajtorala. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop po lehkém střetu Milana Petržely s protihráčem.\nTrenér Karel Jarolím jej na podzim 2016 využil v kvalifikaci na MS 2018 v Rusku. 28. listopadu 2016 oznáml Petržela konec své reprezentační kariéry, celkem odehrál v letech 2010–2016 v českém národním týmu 19 zápasů, gól nevstřelil.\n\nMilan Petržela se zúčastnil EURA 2012 v Polsku a na Ukrajině. Ze čtyř zápasů, které na šampionátu český tým odehrál nastoupil pouze v úvodním zápase českého týmu v základní skupině A s Ruskem (prohra ČR 1:4), když v 76. minutě střídal Petra Jiráčka.\n\nMilan Petržela měl několik disciplinárních prohřešků a nesportovních zákroků. Třikrát šlápl na ležícího soupeře (v roce 2008 na slávistu Tijani Belaida, v únoru 2011 na hradeckého Jiřího Poděbradského, v březnu 2015 na Levana Keniju ze Slavie Praha) a byl také trestán za ohnání se po protihráči Martinu Frýdkovi z Liberce.\n\n"}
{"id": "86248", "url": "https://cs.wikipedia.org/wiki?curid=86248", "title": "François de Neufville de Villeroy", "text": "François de Neufville de Villeroy\n\nFrançois de Neufville, vévoda z Villeroy (7. duben 1644 - 18. červenec 1730) byl francouzský maršál a jeden z významných francouzských vojevůdců za válek Velké aliance a válek o dědictví španělské. Nebyl nijak zvlášť schopným vojevůdcem a patrně pouze fakt, že byl velkým oblíbencem Ludvíka XIV., jej udržel tak dlouho na vysokých vojenských postech. Po bitvě u Ramillies byl povolán ke dvoru a jeho vojenská kariéra skončila.\n"}
{"id": "86252", "url": "https://cs.wikipedia.org/wiki?curid=86252", "title": "Kocába", "text": "Kocába\n\nKocába je říčka ve Středočeském kraji, levostranný přítok Vltavy. Odvodňuje severovýchodní část okresu Příbram. Podél Kocáby se nacházejí četné chatové a trampské osady. Za vyšších vodních stavů je oblíbeným cílem vodáků.\n\nPramení na jižním okraji příbramské čtvrti Nová Hospoda (Příbram IX, na okraji sídelní jednotky Za Svatou Horou v části Příbram II) nedaleko obce Dubno, asi 3 km východně od centra Příbrami. U Dubence řeku překračuje dálnice D4, u Višňové (asi 5 km od pramene) napájí říčka tři rybníky. Nedaleko obce se stáčí na sever a protéká obcí Daleké Dušníky. Pod Tuškovským vrchem se říčka opět stáčí, tentokrát na východ, a pokračuje asi 8 km hlubokým lesem pod Starou Hutí až k Novému Knínu. Od tohoto města se řeka zahlubuje do údolí, ve kterém potom protéká až k ústí. U Velké Lečice (31 km od pramene) opouští Kocába území okresu Příbram a posledních 10 km pokračuje v okrese Praha-západ. U Malé Lečice překonává v úzké soutěsce skalní práh s divokými peřejemi, označovaný jako Lečická kaskáda. I v dalším úseku si Kocába udržuje značný spád. Na břehu se objevují staré trampské osady (\"Askalona\", \"Dashwood\", \"Rewaston\", \"Havran\"), ale i nevzhledné chaty. V posledním kilometru protéká obcí Štěchovice, v jejímž centru, mezi autobusovým stanovištěm a přístavem, ústí zleva do Vltavy.\n\nNejvýznamnějšími přítoky jsou Kotenčický potok, Voznický potok a Novoveský potok, které ústí do Kocáby z levé strany.\n\nPrůměrný průtok u ústí činí 0,62 m³/s.\n\nHlásný profil:\n\nPro vodáky je Kocába sjízdná za vyšších vodních stavů po jarním tání, vydatnějších deštích nebo při vypouštění rybníků, pokud vodočet ve Štěchovicích ukazuje aspoň 70 cm. Nejčastějším místem zahájení plavby je obec Rybníky (30 km od ústí) nebo Nový Knín. Většina toku má přirozený charakter koryta s četnými zarostlými meandry a peřejemi. V rychlém proudu je často obtížné zastavit, a proto lze sjezd doporučit jen zkušeným vodákům. Dalšími překážkami na toku jsou náplavy odpadu a padlé stromy, velmi nízké lávky v chatových osadách a drátěné ohradníky pro dobytek natažené do koryta. Nejobtížnější úsek je Lečická kaskáda, kde říčka prolamuje skalní hřbet. Poslední 4 km nad Štěchovicemi teče Kocába regulovaným korytem a je zde několik nesjízdných stupňů s nebezpečnými vývary.\n\nKocába a její nejbližší okolí byly již po staletí známým nalezištěm zlata. Tzv. Štěchovický zlatonosný revír se rozkládá mezi Novým Knínem a Štěchovicemi, resp. Davlí, a těžba zde probíhala v několika historických etapách, přičemž existují úvahy, že zde mohli rýžovat zlato již Keltové. V červnu roku 2003 se na Kocábě konalo mistrovství světa v rýžování zlata.\n\n"}
{"id": "86253", "url": "https://cs.wikipedia.org/wiki?curid=86253", "title": "Slitiny s tvarovou pamětí", "text": "Slitiny s tvarovou pamětí\n\nTvarová paměť je efekt pozorovatelný především u kovových slitin, ale podobný efekt byl nalezen u některých plastů a keramik. Poprvé byl objeven v roce 1951 u slitiny zlato – kadmium, AuCd. Vědci se o tento obor začali více zajímat teprve v roce 1963, kdy byl tento jev pozorován na slitině NiTi (NiTinol). Paměťový efekt byl později objeven i v dalších slitinách: 3 Cu . Al, 3 Cu . Zn (běžná mosaz, tvarová paměť se objevuje až v nízkých teplotách), Cu-Al-Ni, Cu-Al-Mn, Ni-Ti-Cu, Ni-Ti-Hf a mnoho dalších. Existuje celá řada dalších kovů, u kterých se tento jev vyskytuje, ale ty nejsou moc využívány, protože mají jen slabý efekt nebo jsou nestabilní.\nVšechny tyto slitiny patří do skupiny intermetalik, což jsou sloučeniny dvou a více kovů, které mají uspořádanou krystalickou strukturu. Zvláštní jevy, jako například tvarová paměť, odolnost proti kyselinám či nízká tepelná vodivost, se u nich většinou vyskytují jen v úzkých hodnotách poměrů kovů a to nejčastěji pokud jsou poměry atomů kovů ve slitině malé celočíselné hodnoty. Proto se také požívá pro značení jednotlivých slitin chemické značení jako CuSn nebo NiMnGa, ale tohle značení je z chemického hlediska špatné. Kovy s tvarovou pamětí se nazývají SMA, tzn. .\n\nJev tvarové paměti je způsoben tím, že kov, u kterého se tato vlastnost vyskytuje, přechází při určité teplotě z jedné krystalické struktury do jiné. To je zapříčiněno tím, že se slitina snaží udržet v energeticky nejvýhodnějším stavu, a proto se vždy přeorientuje do krystalické mřížky, která je za daných podmínek energeticky nejúspornější. Pokud slitině něco v přechodu brání, dokáže vyvinout slušnou sílu a rychlost (v závislosti na teplotě), aby se dostala do té krystalické struktury, která je pro ni za daných podmínek nejvhodnější. Další zajímavou vlastností je elastická deformace u těchto slitin. Zatímco u běžných kovů vratná (elastická) deformace nepřesahuje 1%, u kovů s tvarovou pamětí může plně vratná deformace dosahovat až 15%. To má v praxi ohromné využití a je to jedna z velkých předností těchto kovů.\n\nVysvětlení doposud popsaných jevů jako tvarová paměť a superelasticita je martenzitická transformace. Martenzitická transformace je bezdifuzní fázová transformace, tento jev se vyskytuje v pevných látkách a je podobný feromagnetismu. Průběh martenzitické transformace je silně závislý na okolních podmínkách jako teplota, vnější síly a u některých slitin i magnetismus (např. NiMnGa). Při transformaci v látce dochází k posunu atomů na vzdálenost kratší než jsou meziatomární. Přestože posunutí atomů není nijak velké, projeví se tento přesun jako změna celkového tvaru slitiny.\n\nKrystalická struktura, kterou látka zaujímá za nižších teplot, se nazývá martenzit. Struktura, která vznikne zvýšením teploty nad A, se nazývá austenit. Austenit mívá strukturu s vysoce symetrickou kubickou mřížkou. Naopak martensit má symetrii nižší, mřížka je ortorombická, tetragonální, monoklinická a podobně. Přechod z austenitu do martenzitu, vypadá jako když se pokusíte původní krychli složit z kosých kvádrů, různě orientovaných k původní krychli. Pokud na slitinu při transformaci nepůsobí žádné vnější síly, tak si výsledná „krychle“ zachová přibližně tvar i objem který měla austenitu. Jednotlivé vrstvy jsou mezi sebou odděleny zlomy zvanými dvojčatění. Tlakem nebo tahem na takto vzniklý martenzit se všechny vrstvy zorientují jedním směrem. Tímto způsobem může vzniknout z jednoho austenitu až 24 různých variant martenzitu (záleží na symetrii martenzitu), ale při zpětné transformaci martenzitu do austenitu může vzniknout pouze jedna varianta austenitu.\nTeploty tohoto přechodu se měří různými způsoby jako elektrický odpor, neutronovou difrakcí, kalorimetricky (přechod spotřebuje určitou energii) nebo ultrazvukem (slitina při přechodu vydá charakteristické „zaskřípání“). Značí se takto:\n\n\nEfekt tvarové paměti má dva základní projevy\n\n\nZměna teploty, vnější síly\nJak bylo napsáno v předchozí části textu, se změnou krystalické struktury se mění i fyzikální vlastnosti látek s tvarovou pamětí. Důležitá poznámka k SMA je silné hysterezní chování při přechodu z jedné fáze do druhé. Znamená to, že vlastnosti stejného materiálu během transformace za stejné teploty jsou různé, podle toho jestli materiál přechází z austenitu do martenzitu nebo naopak. Šířka teplotní hystereze se rovná M - A. Šířka může být v rozmezí 1 °C až 60 °C a závisí zejména na složení a typu slitiny. Na obrázku vpravo vidíte relativní podíl martenzitu v celé slitině. Hysterezní chování se projevuje i při působení síly. Důsledkem toho je síla nutná pro stlačení či natažení SMA součástky vyšší než síla, kterou látka působí na své okolí po odtížení. Proto by byly z SMA slitin velmi špatné pružiny, ale na druhou stranu existují spousty využití tohoto efektu hlavně pro tlumení vibrací a podobně.\n\nSuperelasticita\n\nSuperelasticita se vyskytuje pokud je součástka namáhána při teplotě vyšší než A. V tom případě je už součástka v austenitu a tlakem či tahem se přetransformuje do martenzitu, po odtížení se součástka okamžitě vrací do austenitu. Pružná (vratná) deformace může v tomto případě dosáhnout až zmíněných 15%. Znovu v tomto případě existuje hystereze, proto síla potřebná pro změnu tvaru je vyšší než síla vydávána součástkou při navracení do původní polohy. Množství technických aplikací využívá další zajímavou vlastnost superelasticitkých součástek a tou je téměř konstantní úroveň napětí, kterou působí na své okolí. Síla, jíž součástka působí je stejná ať je prodloužení 1% nebo 10% oproti běžným kovům, kde se síla zvedá lineárně.\n\nPseudoplasticita\n\nVlastnost podobná superelasticitě, ale za nižších teplot, je pseudoplasticita.\nPokud se, při teplotě nižší než M, působí na SMA součástku silou, martenzit se snadno přetransformuje v rozmezí ±10% a přesune se při daném zatížení do martenzitu, který nejlépe odpovídá podmínkám (nejkratší, nejdelší, …) a to se nazývá pseudoplasticita. Přestože to vypadá hodně podobně jako u běžných kovů, nedochází u SMA k pohybu skluzových dislokací, způsobujících nezvratné změny, ale pouze k pohybu fázových a vnitřních rozhraní typu dvojčat. Po zahřátí se SMA vrátí z jakéhokoli martenzitu zpět do jediné varianty austenitu a tím opět vzniká jev tvarové paměti.\n\nZjištění fáze SMA\n\nZměnou fáze se mění některé fyzikální veličiny, toho se dá využít pro snadné zjištění, v jaké fázi se slitina právě nachází. Nejčastěji se pro to využívá měření elektrického odporu, který jde změřit velmi přesně a rychle. Na obrázku vpravo vidíte graf odporu v závislosti na teplotě. Křivka odporu je silně nelineární. Po snížení teploty pod M se SMA transformuje a pokud by se cyklus zopakoval, tak by odpor v teplotě R začal klesat. Jako jinde i zde se vyskytuje hystereze v hodnotách odporu podle toho, ze které fáze SMA přechází. Odpor u SMA se mění zároveň se změnou fáze, a protože fáze se dá změnit jak teplotou, tak silou, mění se i odpor v závislosti na napětí. Navíc změny v odporu je řádově vyšší než u běžných kovů, u kterých se odpor s teplotou mění jen slabě a při změně napětí se nemění téměř vůbec. Z toho vyplývá další velké množství aplikací pro SMA součástky, u kterých lze pouhým změřením odporu určit, jaká síla na ně působí.\n\nFeromagnetické SMA\n\nDalší zajímavostí u některých SMA je schopnost reagovat na magnetické pole. Citlivost není sice nijak vysoká a fázová transformace vyvolaná tímto efektem má vratnou deformaci pouze pár procent, ale hlavní výhoda oproti běžným SMA je rychlost reakce. Zatímco u běžných SMA je frekvence, se kterou dokážou přecházet z jedné fáze do druhé, omezena rychlostí ohřevu a nedosahuje ani jednoho Hz (snížení reakční doby lze dosáhnou miniaturizací SMA součástek, tímto způsobem lze teoreticky dosáhnout až 100Hz), SMA citlivé na magnetické pole mohou měnit fázi až s frekvencí 1kHz. Jako v jiných odvětvích i zde probíhá intenzivní vývoj a počítá se, že časem bude stačit slabší magnetické pole a také maximální deformace u paměťového efektu se podaří zvýšit. Hlavní využití je u aktuátorů, které mohou pracovat na frekvencích až 1 kHz (finská firma Adaptamat).\n\nZměna barvy\n\nS přechodem z jedné struktury do druhé se může měnit také barva slitiny. Obecně se změnou krystalové mřížky, tedy i optické konstanty se mění barva. Nejpatrnější je to u slitin mědi CuAlNi, kdy austenit je měděně načervenalý, martenzit je nažloutlý (tohle žádné praktické využití zatím nemá).\n\nKorozivzdornost\n\nDalší tentokrát spíše chemická vlastnost je dobrá odolnost proti korozi (jako u všech intermetalik). Zejména nejpoužívanější slitina Nitinol je dobře odolná proti kyselinám a zásadám. Z toho důvodu se běžně používá v lékařství, přestože nikl patří mezi karcinogeny a alergeny. Aby se dosáhlo ještě vyšší odolnosti a životnosti, tak se Nitinol pokrývá vrstvou TiO. Že je to bezpečné, se dokazuje tím, že za 20 let používání bylo zaznamenána velmi malá, pokud vůbec nějaká, reakce lidského těla.\nDalší fyzikální vlastnosti Nitinolu:\n\n\nVyužití jevu tvarové paměti je velmi široké a aplikace lze najít prakticky ve všech odvětvích. Například v lékařství se využívají superelastické stenty, které se lépe přizpůsobují lidským tkáním než klasické ocelové stenty. V letectví se SMA materiály používají například jako velmi odolné spojky potrubí v F-14. V domácnostech je lze najít například ve směšovačích vodovodních baterií, míchají teplou a studenou vodu tak, aby byla dosažena požadovaná teplota vody. Aplikace jsou i v textilním průmyslu například košile, která se sama vlivem lidského tepla vyžehlí. Existují i klimatizace, které ke své regulaci používají dvoucestnou tvarovou paměť nebo kávovary, které regulují pomocí tvarové paměti teplotu mnohem přesněji než bimetalem a na druhou stranu levněji než elektronikou. Schopnost materiálů působit při různém prodloužení prakticky stejnou silou se využívá například v rovnátkách, která jsou pak mnohonásobně účinnější než klasická.\nSMA materiály se už dostaly i do vesmíru pro jejich jednoduché a prakticky bezporuchové aplikace.\n\n"}
{"id": "86254", "url": "https://cs.wikipedia.org/wiki?curid=86254", "title": "Státní úřad plánovací", "text": "Státní úřad plánovací\n\nStátní úřad plánovací (SÚP) byla instituce ustanovená Dekretem presidenta republiky ze dne 25. srpna 1945 o Hospodářské radě (63/1945 Sb.). Jeho funkci 12. března 1949 upravil zákon z 22. února 1949 o hospodářském plánování (plánovací zákon). Později Státní úřad plánovací změnil svůj statut 6. prosince 1951 a to na základě vládního nařízení ze dne 7. listopadu 1951, kterým se vydává statut státního úřadu plánovacího. Tento úřad byl zrušen (t.j. defakto přejmenován) 22. července 1959 na základě zákona ze dne 8. července 1959 o Státní plánovací komisi, která se stala jeho nástupnickou organizací.\n\nÚkoly Státního úřadu plánovacího byly podle §1 výše uvedeného nařízení tyto:\n"}
{"id": "86257", "url": "https://cs.wikipedia.org/wiki?curid=86257", "title": "Hamrštejn", "text": "Hamrštejn\n\nHamrštejn () je zřícenina hradu postaveného na skalním hřebenu Ovčí hory (496 m) zvaném \"Zámecký kopec\" (375 m) nad meandrem Lužické Nisy v katastrálním území liberecké čtvrti Machnín. Zřícenina je chráněna jako kulturní památka. Kolem hradu se rozkládá přírodní rezervace Hamrštejn. Nedaleko hradu se nachází železniční zastávka \"Machnín hrad\" na trati 089 a jediný český transbordér.\n\nHrad byl ze tří stran obklopen strmými svahy a obehnán dodnes částečně zachovalou zdí. Na obou koncích oválného opevněného prostoru o délce 67 a šířce 26 metrů se tyčily válcové věže. Větší z nich bývala na severovýchodní straně hradu, její průměr byl asi 10,5 metru při šířce zdí mezi 1,5 a 2 metry. Sloužila jako věž obytná. Poslední nadzemní zbytek této věže o výšce asi 5 metrů je značně podkotlán a během několika let se sesune na nádvoří. Menší věž pak pravděpodobně plnila funkci hlásky a pozorovatelny. Je poměrně dobře zachovalá a přístupná po schůdcích ve skále. Na plošině uvnitř opevněné části nebyly nalezeny žádné zbytky kamenných budov, předpokládá se tedy, že případné stavby (např. hradní palác) zde byly dřevěné. Přístupová brána do hradu se spolu s částí zdi zřítila až roku 1882. \n\nHrad je od roku 2008 evidován mezi nejohroženějšími kulturními památkami v České republice. V letech 2010 a 2011 zde probíhaly stavební práce za účelem stabilizace a konzervace zříceniny.\n\nPřesné datum založení hradu není dnes již známo. Poprvé je (jako již stojící) zmíněn roku 1357 v listině kterou Bedřich z Biberštejna přislíbil věrnost císaři Karlu IV. Sloužil tehdy jako správní centrum jihozápadní části biberštejnského panství, jehož centrem byl Frýdlant. Obecně se soudí, že název hradu souvisí s existencí jednoho z nejstarších hamrů v Čechách. Dnes umístění této středověké železárny neznáme, protože hamr zanikl již koncem 16. století. Poloha hradu na nejzazším západním okraji bibrštejnského panství napovídá o snaze bránit jeho územní celistvost proti rodu Donínů na sousedním hradě Grabštejně. V literatuře často uváděná domněnka o ochraně dolů na železnou, olověnou, měděnou a stříbrnou rudu u Andělské hory není správná, protože doly leží na panství Donínů a Biberštejnové tak neměli důvod investovat do stavby hradu k ochraně majetku cizího (a často nepřátelského) šlechtického rodu.\n\nPosádku hradu tvořilo několik desítek mužů pod velením purkrabího. Prvním známým purkrabím byl roku 1409 Hans Dachs ze slezské rytířské rodiny. Mezi léty 1414 až 1425 zde byl purkrabím Fredemann z Gersdorfu. V dochované listině datované 25. 9. 1411 je v tomto úřadu uveden Mikuláš Dachs. V době husitské patřili Biberštejnové k protivníkům husitů a do protikališnického tábora tak patřil přirozeně i Mikuláš Dachs a posádka hradu Hamrštejn. Jejich postavení bylo poměrně problematické – pouhých 10 km od hradu byl husity obsazený Grabštejn, husitskou posádku měla i dřevěná tvrz v Chrastavě a posádka nedalekého Raimundu byla značně nespolehlivá. Není jisté, zda posádka Hamrštejnu postupovala proti husitům aktivně, je však známo, že Dachs dodával do Lužice cenné zprávy a že na hrad zajížděli žitavští poslové.\n\nRoku 1433 napadli žoldnéři Oldřicha z Biberštejna část grabštejnské husitské posádky vracející se z nájezdu na Frýdlantsko a porazili ji. Svého vítězství pak využili, podnikli výpad k Chrastavě a tamní tvrz vypálili. Snad aby husité náhradou získali jiné opevněné místo, zformovali u Českého Dubu oddíl o 400 jezdcích pod velením Jana Čapka ze Sán, který vytáhl proti Hamrštejnu. Dne 23. února vyslal ještě Dachs do Zhořelce posla s žádostí o pomoc. Než však ta dorazila, drželi již Hamrštejn husité, kterým se obránci patrně pod tlakem mnohonásobné přesily po dohodě vzdali. Hrad zůstal v husitských rukách až do roku 1435, kdy se vrátil zpět do Dachsova držení.\n\nPo skončení husitských válek se rozhořelo množství regionálních konfliktů mezi jednotlivými šlechtici. Zatímco na Českolipsku došlo k válce mezi Lužicí a Vartenberky, na Liberecku došlo k bojům mezi Biberštejny a Doníny. Roku 1450 se Biberštejnové přidali k vojsku lužických měst, které oblehlo a po třech týdnech dobylo Grabštejn, následkem čehož se Václav z Donína musel zavázat, že již nebude bojovat proti Lužici. Roku 1467 napadl Mikuláš Dachs Chrastavu a vzápětí se Donínové na čas zmocnili Hamrštejna. Od roku 1452 do roku 1486 byl purkrabím na Hamrštejně Heinz Dachs, syn Mikuláše Dachse.\n\nOd roku 1454 patřil hrad Oldřichovi, Václavovi a Bedřichovi z Biberštejna. Spor o jeho vlastnictví poté vyhrál Václav z Biberštejna. Ten stál za vlády Jiřího z Poděbrad na straně uherského krále Matyáše. Protože však po uzavření smíru neuznali Václav a Bedřich z Biberštejna včas českého krále Vladislava II. Jagellonského, byl Hamrštejn prohlášen za propadlé léno a purkrabím se stal Hanuš z Rechenberka. Hanuš byl nařčen Janem z Donína z neoprávněného držení vesnic Machnín, Krásná Studánka, Svárov a Molberk. Zatímco Machnín tehdy připadl Donínům, zbylé vesnice měly patřit Hamrštejnu. Vrchními pány oblasti tak zůstávali Biberštejnové. Když na český trůn nastoupil Ludvík Jagellonský, propůjčil Oldřichovi z Biberštejna roku 1517 opět všechny jeho statky, Hamrštejn mezi nimi. Na počátku 16. století připadl hrad jako zástava Ulrichu Gotschovi, ale brzy nato se jeho majiteli opět stali páni z Biberštejna. Roku 1545 došlo k uzavření vleklého (bezmála 100 let) sporu mezi Doníny a Bibrštejny o ves Machnín. Výsledkem bylo vítězství Donínů a naprostá izolace hradu. V rozsudku se píše, že k hradu patří jen to „kam dopadají kapky vody ze střechy“. Roku 1551 smrtí Kryštofa z Biberštejna vymírá frýdlantská větev rodu a veškerý majetek připadá jako odumřelé léno panovníkovi.\n\nVe smlouvě z 1. dubna 1558, kterou zakoupil Bedřich z Redernu frýdlantské a liberecké panství, je Hamrštejn již uváděn jako pustý.\n\nŽelezniční zastávka \"Machnín hrad\" se nachází v sedle, z nějž vybíhá Zámecký kopec, tedy ostroh s hradem, obtékaný Lužickou Nisou. Zastávka nemá zpevněné nástupiště ani nástupní hranu, je vybavena jen malým plechovým přístřeškem, přístupovou cestou vedoucí od nedalekého rozcestí je jen pěšina. Kopec s hradem se nachází na protilehlé straně trati než nástupiště, přes trať zde však není vyznačen žádný legální přechod. Hrad se nachází jen asi 100 metrů od zastávky, při pěšině k hradu jsou patrné zbytky značení dávno zrušené odbočky turistického značení. V zastávce zastavuje jen část z osobních vlaků jezdících po této trati, a to jen na znamení. \n\nNedaleko hradu projíždí té liberecká městská autobusová linka číslo 16. Její zastávka Hamrštejn leží však v průmyslovém areálu a osadě na protilehlé straně řeky na straně, ze které nevede ke hradu most; v pěším dosahu jsou též zastávky \"Kryštofovo Údolí, lom\" či \"Machnín, žel. zast.\" \n\nPo cestách pod hradem vedou cyklotrasy 3008 a 21 a žlutě a modře značené pěší trasy KČT. Oba břehy Lužické Nisy tu souběžně s železničním mostem spojuje i malý transbordér neboli gondolový most. \n\n\n\n"}
{"id": "86260", "url": "https://cs.wikipedia.org/wiki?curid=86260", "title": "Státní plánovací komise", "text": "Státní plánovací komise\n\nStátní plánovací komise (zkráceně: SPK) byla zřízena dne 22. července 1959 zákonem o Státní plánovací komisi a byla zrušena s přechodem na tržní hospodářství. Je to orgán přímo navazující na Státní úřad plánovací, zrušený (tj. de facto přejmenovaný) v den vzniku Státní plánovací komise.\n\nMinistrem-předsedou Státní plánovací komise byl místopředseda vlády. Členy, náměstky byli hospodářští ministři, představitelé hospodářského života, vědy a techniky. Členy do komise jmenoval a z ní opětně odvolával prezident na návrh vlády. Přesný počet členů byl stanoven vládou.\n\nStátní plánovací komise měla vlastní aparát tj. de facto největší a nejdůležitější ministerstvo (shodného jména), které připravovalo poměrně detailní národohospodářské plány (zpravidla pětileté, které se na jednotlivé roky upřesňovaly), a materiály a podklady pro její rozhodování. V první polovině šedesátých letech byla v SPK připravena reformní Nová hospodářská soustava, která dávala podnikům větší autonomii a zaváděla prvky hmotné zainteresovanosti, tvorbu cen na základě nabídky a poptávky (tedy tržního hospodářství). Tato Nová hospodářská soustava byla v polovině šedesátých let schválena ÚV KSČ a československou vládou a významně přispěla k liberalizaci československého hospodářství a veřejného života \nÚkolem Státní plánovací komise bylo vypracování návrhů plánu rozvoje národního hospodářství. Návrhy plánů pak Státní plánovací komise předkládá vládě.\n\nDalším úkolem bylo předkládání návrhů zásadních opatření v oblasti plánování a tvorby cen.\n\nPodle § 1 výše zmíněného zákona byl cíle Státní plánovací komise takovéto:\n\n\nMezi členy Státní plánovací komise patřili například Ota Šik nebo Oldřich Černík. Posledním předsedou Státní plánovací komise byl Vladimír Dlouhý.\n\nPůsobení úřadu je spojeno s monumentalistickou budovou č. p. 1000 na nábřeží Kapitána Jaroše č. o. 7 v Praze-Holešovicích, mezi ulicí Dukelských hrdinů a Hlávkovým mostem. Železobetonová budova byla postavena v letech 1926–1929 (tři roky před sousední budovou Elektrických podniků) a původně ji užívala Úrazová pojišťovna dělnická pro Čechy.\n\nNavrhl ji Jaroslav Rössler, žák Jana Kotěry. Má více než 700 místností. Průčelí, obrácené k Vltavě, zdobí nad hlavním vchodem alegorické sochy dělníků od Josefa Mařatky. Umělecky nejvýznamnější je nároží směrem k tramvajové zastávce Nábřeží Kapitána Jaroše, kde je fasáda vertikálně členěna s výraznými okny a výtvarnými prvky, včetně pamětní tabulky. Interiérové stěny jsou obloženy leštěným mramorem a žulou, venkovní vápencem. Budova byla vybavena oběžným výtahem (páternosterem), který v roce 1996 firma Kone nahradila replikou s využitím původních součástí.\n\nBudova je (2018) majetkem České republiky a jejím správcem je Generální finanční ředitelství. Dosud v ní však působí finanční úřady pro Prahu 6 a 7 a Úřad městské části Praha 7.\n"}
{"id": "86263", "url": "https://cs.wikipedia.org/wiki?curid=86263", "title": "Milena Fucimanová", "text": "Milena Fucimanová\n\nMilena Fucimanová (* 28. dubna 1944, Praha) je česká spisovatelka, básnířka, překladatelka a lingvistka.\n\nMilena Fucimanová se narodila v Praze, ale od roku 1952 do roku 1992 žila v Brumově a učila na gymnáziu ve Valašských Kloboukách. V roce 1991 se odstěhovala do Brna, kde učila na Biskupském gymnáziu. Je zakladatelkou, dramaturgyní a scenáristkou Divadla hudby a poezie Agadir (1965), jehož vedení se od roku 1996 ujal Ondřej Fuciman.\n\nMilena Fucimanová recenzuje básnické knihy v časopisech HOST a TVAR. Je porotkyní v celostátní literární soutěži Magnesia Litera – kategorie poezie. \n\n\n\n\n\nMilena Fucimanová přeložila několik děl z němčiny: (Reiner Kunze \"Jako věci z hlíny\" – 1997), z ruštiny (\"Ukázky ze současné ruské poezie\" – 2004) a polštiny (Jan Twardowski: \"Neobvyklý deník\" – Cesta Brno, 2003). \n\nČást její poezie i prózy přeložil do němčiny Reiner Kunze: \"Schmerzstrauch\" (Edition Tony Pongratz, Hauzenbeerg 1997). \n\nJe rovněž zastoupena v německých antologiích nebo almanaších: \n\nPróza Mileny Fucimanové Eustach in Nárazový tón zvonu A1 vyšla také v anglickém překladu: ve sborníku PEN klubu: Společně – Together, Spojené arabské emiráty 2018.\n\n"}
{"id": "86266", "url": "https://cs.wikipedia.org/wiki?curid=86266", "title": "Cesare Beccaria", "text": "Cesare Beccaria\n\nCesare markýz Beccaria (15. března 1738, Milano – 28. listopad 1794, tamtéž) byl italský aristokrat, filosof a ekonom. Proslavil se pojednáním \"O zločinech a trestech\" (1764), v němž odmítl trest smrti a položil základy moderní penologie.\n\nNarodil se v aristokratické rodině v italském Miláně a studoval na jezuitské koleji v Parmě a v Pavii, kde roku 1758 studia úspěšně ukončil. Roku 1760 se přes nesouhlas rodičů oženil s Teresou di Blasco, s níž měl čtyři děti. S blízkými přáteli, hrabětem Pietro Verri a Alessandro Verri vydával časopis \"Il Caffé\", který sledoval osvícenské hnutí ve Francii. Společně založili také „Akademii pěstí“, která chtěla potírat “ekonomický nepořádek, tyranii malých byrokratů, náboženskou úzkoprsost a intelektuální pedantství“. Beccaria se zprvu zajímal o matematiku, byl ale silně ovlivněn četbou Montesquieuových „Perských listů“ a z pověření svých přátel vydal roku 1762 esej \"O nápravě finančního zmatku\".\n\nAlessandro Verri, který byl dozorcem věznic, požádal Beccariu, aby napsal pojednání o trestech, i když v tomto oboru neměl žádné zkušenosti. Beccariova nejznámější esej „O zločinech a trestech“ (\"Dei deliti e delle pene\") pak vyšla roku 1764 anonymně v Monaku, a teprve když měla nečekaný úspěch, vydal ji i pod svým jménem. Hned následujícího roku vyšla v německém překladu v Praze, k francouzskému překladu 1766 napsal úvod Voltaire a knihu nadšeně komentoval Denis Diderot. Beccaria byl nadšeně uvítán v Paříži, Kateřina II. ho pozvala do Petrohradu a anglické vydání uvítali John Adams a Thomas Jefferson. Kniha však vyvolala také odmítavé reakce, zejména v Německu. Beccariu obšírně kritizoval Immanuel Kant, dále Johann Wolfgang Goethe, Moses Mendelssohn, G. W. F. Hegel i Johann Gottlieb Fichte, kteří soudili, že stát musí disponovat krajním prostředkem odplaty za těžké zločiny. Katolická církev zařadila dekretem ze dne 3. února 1766 Beccariův spis \"„O zločinech a trestech\"\" na Index zakázaných knih.\n\nBeccaria dostal profesorské místo politické ekonomie v Miláně, byl zvolen do akademie v Bernu, od roku 1776 byl členem rakouské Nejvyšší ekonomické rady a později i rady pro reformu trestního práva. První evropskou zemí, kde byl trest smrti zrušen, bylo roku 1786 Toskánsko, kde tehdy vládl velkovévoda toskánský a pozdější rakouský císař Leopold II. Beccariovo poslední dílo, věnované národnímu hospodářství, vyšlo posmrtně roku 1804.\n\nSynem Beccariovy nejstarší dcery Giulie byl slavný italský spisovatel Alessandro Manzoni.\n\nBeccaria nebyl zcela originální myslitel a trest smrti kritizoval už před ním například Blaise Pascal, význam jeho eseje je však v tom, že své důvody vysvětlil srozumitelně široké veřejnosti a publikoval v době, která jim naslouchala. Beccaria tak platí za zakladatele moderní teorie trestu a penologie vůbec. Vychází z teorie společenské smlouvy a vysvětluje, že trest neznamená odplatu, nýbrž že má význam výchovný, odstrašující a ochranný. Občan se smlouvou vzdává jistých svobod, aby mohl v bezpečí užívat ty ostatní. Předem tak souhlasí s trestem, pokud by smlouvu porušil, usmrcení však tím trestem nemůže být. Účinnost trestu nezávisí na jeho tvrdosti, nýbrž na tom, aby byl přiměřený, jistý a rychlý. Beccaria odmítá přísahy i mučení a zastává racionalistické zásady pro stanovení trestu. Tím silně ovlivnil Jeremy Benthama a jeho utilitarismus.\n\n\n\n"}
{"id": "86269", "url": "https://cs.wikipedia.org/wiki?curid=86269", "title": "Laevius", "text": "Laevius\n\nLaevius (konec 2. století př. n. l. – 80 př. n. l.) byl římský lyrický básník, představitel mladořímské poezie (poetae novi).\n\nO jeho životě se ví velmi málo, podle zmínek jiných autorů patřil mezi zakladatele mladořímské poezie, snažil se napodobovat řecký styl básní, které byly určeny pouze pro recitaci nikoli pro zpěv.\n\n"}
{"id": "86270", "url": "https://cs.wikipedia.org/wiki?curid=86270", "title": "Planetesimála", "text": "Planetesimála\n\nPlanetesimály jsou malá kamenná nebo ledová tělesa o velikosti jednotek km, o nichž se předpokládá, že dala vznik sluneční soustavě.\n\nPodle této v současnosti nejuznávanější teorie, vyslovené Viktorem Sergejevičem Safronovem (1917–1999), se původní zárodečná sluneční mlhovina po vzniku centrální protohvězdy zploštila do relativně plochého protoplanetárního disku. Z něj kondenzovala prachová zrnka, ze kterých pak (akrecí) – vzájemnými srážkami a následnou koagulací (slepováním) – vznikly planetesimály. Ty již byly dostatečně hmotné na to, aby na sebe působily významnou gravitační silou. Předpokládá se, že srážkami se z nich vytvořila ostatní větší tělesa sluneční soustavy – nejdříve protoplanety a pak i planety.\n\nPlanetesimály, které se při tvorbě planet neuplatnily, zůstaly ve sluneční soustavě jako planetky a meteoroidy.\n\nZákladní principy této teorie jsou obecně přijímány, ale její detaily ještě nejsou dostatečně prozkoumány. Podle matematických simulací např. třením planetesimál o plyn v protoplanetárním disku se výrazně snižuje jejich oběžná rychlost a planetesimály padají na Slunce. \n\nTurbulence v plynu protoplanetárního disku mohou být tak velké, že dokáží vznikající balvany přivést tak blízko k sobě, že vlivem jejich vzájemné přitažlivosti může vzniknout přímo protoplaneta. Planetesimály by se tedy nemusely při vzniku planet uplatnit. \n\n"}
{"id": "86274", "url": "https://cs.wikipedia.org/wiki?curid=86274", "title": "Červenka (okres Olomouc)", "text": "Červenka (okres Olomouc)\n\nČervenka ( \"Schwarzbach bei Olmütz\") je obec v Olomouckém kraji, 18 km severozápadně od Olomouce a 3 km severně od Litovle. Leží na levém břehu potoka Čerlinky, který se u Tří Dvorů vlévá do bývalého ramene řeky Morava. Žije zde obyvatel.\n\nPrvní písemná zmínka o obci pochází listiny krále Václava II. z roku 1287, která je uložená v litovelském archívu. Původní obec se skládala z dvou částí – z Velké Červenky a z Malé Červenky, které obě měly původně tvar zástavby ulicového typu. Ty se později spojily v jeden celek.\n\nObec byla původně nazývána \"Czermný\", což ve staročeštině znamená „červený“. Nejspíš v přepisování bylo písmeno „m“ vynecháno a tak vznikl název \"Czerný\", tzn. „černý“. Tento název se používal až do roku 1887, kdy na návrh červenského starosty p. Pospíšila a nadučitele zdejší školy p. Kvapila obec dostává dnešní název Červenka.\n\nV roce 1960 se Červenka organizačně spojila s obcí Tři Dvory, ale od 1. ledna 1976 byla Červenka začleněna pod město Litovel. Od 24. listopadu 1990 je obec opět samostatnou, ovšem už bez Tří Dvorů, které zůstaly pod správou Litovle.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nMístní nádraží je poměrně důležitou stanicí na trati Česká Třebová - Přerov - Bohumín (součást 3. železničního koridoru), prošlo v letech 2006–2008 rekonstrukcí. Odbočuje zde regionální dráha na Litovel, Senici na Hané a Prostějov.\n\n\n\n"}
{"id": "86275", "url": "https://cs.wikipedia.org/wiki?curid=86275", "title": "Plánovaná ekonomika", "text": "Plánovaná ekonomika\n\nPlánovaná ekonomika (centrálně plánované hospodářství, direktivní ekonomika) je ekonomický systém, ve kterém mají dominantní pozici ekonomické a výrobní plány (tzv. centrální plán). Významnou roli hraje stát. Ten určuje, co, pro koho a jak se bude vyrábět. Tento systém se začal objevovat již v starověkém Egyptě. Koncepce plánované ekonomiky se začala formovat v 18. století, v protikladu k tržní ekonomice.\n\nV moderní době byla nejznámějším znakem tzv. reálně socialistických států, kde se používá termín centrálně plánovaná ekonomika. Státy s plánovanou ekonomikou většinou zanikly po rozpadu SSSR a transformovaly se na smíšené ekonomiky.\n\nV roce 2013 na světě zbývaly pouze dva státy s plánovanými ekonomikami: Kuba a Severní Korea, ačkoli i ty kvůli přetrvávající neefektivitě plánované ekonomiky v poslední době podnikají protržní reformy.\n\nPětileté plány rozvoje národního hospodářství SSSR byly používány jako nástroj rychlého ekonomického rozvoje SSSR od roku 1928. Plány byly vyvinuty centrálně v celostátním měřítku speciálně vytvořeným státním orgánem pod vedením Komunistické strany Sovětského svazu.\n\nBěhem období vlády J. V. Stalina, byly nastaveny následující priority:\n\n\nKlíčová priorita investic nad spotřebou v pozdních dvacátých letech 20. století byla teoreticky zdůvodněna v matematickém modelu ekonomického růstu A. A. Feldmanem. V zemích SSSR a východní Evropy ve srovnání s zeměmi s tržním hospodářstvím, které se nacházejí na srovnatelné úrovni rozvoje, byly vyrobeny těžší průmyslové a vojenské produkty, méně služeb, podíl investic na HDP byl vyšší, míra zahraničního obchodu a úroveň urbanizace byly nižší.\n\nVedle teoretických postojů byla praxe centralizovaného plánování ovlivněna zainteresovanými sociálními silami a lobbováním za zájmy průmyslu, což vedlo k nápravě hlavního trendu, kdy se po určitou dobu převládaly otázky spotřeby. Údaje ze sovětských archivů, které byly zahájeny v devadesátých letech, naznačují, že skutečné rozdělení zdrojů neodpovídalo jeho základním deklarovaným principům. Obecné pokyny schválené vrcholným politickým vedením nebyly spojeny s operačními plány podniků a nebyly poskytnuty prostředky v požadované výši. Plány byly založeny na základě domněnek, intuice, namísto přesných výpočtů a vertikální podřízenosti, administrativní vyjednávání bylo prováděno na všech úrovních sovětské ekonomiky,\n\nPětileté plány byly také používány jako hlavní plánovací nástroj v mnoha socialistických zemích, zpravidla na základě zkušeností SSSR. Členové Rady pro vzájemnou hospodářskou pomoc (CMEA) také provedli společné plánované činnosti na základě přijatého dlouhodobého komplexního programu socialistické hospodářské integrace.\n\nPoslední státy s plně centralizovanou plánovanou ekonomikou zůstaly na Kubě a Severní Koreji. V říjnu 2010 na Kubě začal rozsáhlý reformní program, který předpokládal obrat k soukromému podnikání a zanechání úplného centralizovaného plánování. V KLDR došlo k odmítnutí plánovaného systému \"zespodu\", ovlivněného ekonomickými problémy v zemi, i přes negativní postoj vlády k trhu. Současné vedení země je loajálnější vůči změnám v ekonomice.\n\nPoptávka spotřebitelů může být omezena ve prospěch větších kapitálových investic pro požadovaný ekonomický rozvoj. Stát může budovat těžký průmysl i v nedostatečně rozvinuté ekonomice, aniž by musel čekat na to, až se nahromadí kapitál prostřednictvím expanze lehkého průmyslu a bez spoléhání se na externí financování. Tato situace nastala v Sovětském svazu během třicátých let, kdy vláda drasticky snížila podíl HDP věnovaného soukromé spotřebě z osmdesáti procent na padesát procent. Výsledkem je, že Sovětský svaz zaznamenal masivní růst těžkého průmyslu se současným snižováním jeho zemědělského sektoru, a to jak relativním, tak absolutním.\n\nPlánovaná ekonomika se setkává i s mnohými nevýhodami. Kritici se domnívají, že odborníci nemohou s dostatečnou přesností rozpoznat preference spotřebitelů, přebytky a nedostatky, a to je důvod, proč nemohou efektivně řídit výrobu. Tyto problémy byly také rozpracovány ekonomy jako jsou Ludwig Von Mises a Friedrichem Haykem, kteří poukazovali na odlišné aspekty problému. Ludwig Von Mises kladl důraz na teoretické základy tržního hospodářství pro subjektivní teorii hodnot. Argumentoval, že jediný způsob jak uspokojit jedince jimž se neustále mění hierarchie potřeb, je umožnit těm, kteří mají o svých potřebách přehled, aby měli možnost využívat své zdroje na konkurenčním trhu. Tento fenomén je nazýván jako spontánní pořádek.\n\nŘízená neboli plánovaná ekonomika byla výsadou i poválečného Československa, přičemž tento ekonomický systém aplikovali komunisté skrze své úřady, jako například Státní úřad plánovací, jehož úlohu následně převzala Státní plánovací komise. Na území dnešní České republiky a Slovenska docházelo k výrobě na základě tzv. pětiletek – pětiletých plánovacích programů. Sami komunisté tvrdili, že pětiletky jsou to nejlepší pro vysoký růst životní úrovně, z jejich úst byla také zdůrazněna vysoká efektivita hospodářství. Jak se postupem času ale ukázalo, tento ekonomický systém v sobě skrýval trhliny.\n\nV roce 1988 měla plánovaná ekonomika za důsledek nedostatek hygienických potřeb pro obyvatele. Na počátku roku 1988 sice vyhořely Harmanecké papírny na Slovensku, nicméně stát nedokázal včas zareagovat a situace eskalovala v třítýdenní nedostatek toaletního papíru. Velmi zajímavé bylo tvrzení, že plán se plní i s mírným nadbytkem, což ale bohužel neodpovídalo reálné situaci. Tato krize byla částečně zažehnána nákupem hygienických potřeb v hodnotě 12 milionů Kčs ze států SSSR. Z pozornosti veřejnosti byl tento problém vytěsněn nedostatkem dalšího spotřebního zboží, jako například zdravotnického materiálu nebo žárovek.\n\nVzhledem k potřebě dotovat nedostatky plánované ekonomiky, nezbývaly peníze na opravu infrastruktury a obnovu měst. \"„Chceš-li býti správným Čechem, utírej si p*del mechem!“\" - heslo na studentském průvodu v roce 1967.\n\nVe své knize \"K novému socialismu\" (1993) počítačový vědec Paul Cockshott z univerzity v Glasgow a ekonom Allin Cottrell z univerzity Wake Forest tvrdí, že demokraticky plánovaná ekonomika je postavená na moderní počítačové technologii, a že je mnohem stabilnější než ekonomiky volného trhu.\n\nV roce 1971, kdy byl rozvoj počítačové techniky stále v prvotní fázi, zahájila socialistická administrativa v Chile projekt Cybersyn. Nainstalovali tak do každé firmy počítač, který zajišťoval sdílení ekonomických dat mezi firmou a vládou. Data také byla předávána do počítačového modelu, aby nastínil budoucí vývoj ekonomiky. Důležitou součástí bylo také sledování ekonomiky v reálném čase. Po nastolení diktatury v Chile však byl tento projekt zrušen.  \n\nDo padesátých let 20. století stála ekonomika Iráku na zemědělství, poté ale nastala ropná revoluce a do roku 1980 Irák vyvinul systém plánované ekonomiky. Irácké hospodářství poškodila nejdříve irácko-íránská válka a mnohem více pak válka v Zálivu a embargo uvalené OSN v roce 1990. Další ránou pro hospodářství byla válka v Iráku začínající v roce 2003. Irák se od ustanovení nového režimu v roce 2003 snaží podporovat hospodářskou soutěž, lákat zahraniční investory a liberalizovat ekonomiku, ta je zatím ale ve velké míře stále v rukou státu.\n\nMaoistická Čína byla chudým státem s centrálně plánovanou ekonomikou. Až teprve v roce 1978 došlo k uvolnění poměrů a poté k ekonomickému růstu.\n\nSeverní Korea dosud praktikuje systém plánovaného hospodářství. Severokorejský hladomor v 90. letech 20. století nicméně vedl k rozsáhlým ekonomickým změnám. Když systém zkolaboval, lidé byli nuceni postarat se o sebe a vznikl nelegální černý trh, který systém dosud toleruje. Někteří experti to popisují jako \"kapitalismus zezdola\" a \"přirozenou smrt severokorejského stalinismu.\"\n\n\n\n\n"}
{"id": "86281", "url": "https://cs.wikipedia.org/wiki?curid=86281", "title": "Josef Zvěřina", "text": "Josef Zvěřina\n\nJosef Zvěřina (3. května 1913 Střítež – 18. srpna 1990 Nettuno, Itálie) byl český římskokatolický kněz, teolog, historik umění, filozof a vysokoškolský pedagog.\n\nNarodil se na Českomoravské vysočině, rodina se ale brzy přestěhovala do Vídně, kde otec pracoval jako strojní zámečník. Roku 1918 se vrátil s rodiči do Stříteže a na studium dlouho neměl pomyšlení. Na doporučení místního faráře se nakonec přece odhodlal ke studiu a shodou okolností se dostal 1924 do Prahy. V roce 1932 maturoval na Arcibiskupském gymnáziu. Poté byl poslán do římské papežské koleje Nepomucenum studovat teologii a filosofii na lateránském Ateneu. Na kněze byl vysvěcen 11. července 1937 v Římě a rok tam byl představeným české koleje. 1938 se vrátil do vlasti a byl kaplanem nejprve v tehdejším Falknově (Sokolov), kde zažil národnostní napětí i nenávist, naposledy u svatého Mikuláše na Malé Straně v Praze. Po zrušení českých vysokých škol v roce 1939 přednášel na náhradním teologickém učilišti, pro protiněmecký postoj byl však v letech 1942 až 1943 13 měsíců internován v Zásmukách.\n\nPo válce nastoupil na obnovenou teologickou fakultu (spolu s Alexandrem Heidlerem) jako asistent prof. J. Cibulky pro obor křesťanská archeologie a dějiny umění. Jeho zájem sice směřoval k dogmatice, ale tu mu na fakultě nebylo dopřáno přednášet. Nebyl pro něj však problém se zakousnout do jakéhokoliv oboru. Během ročního studijního pobytu v Paříži (École des Hautes Etudes, Institut d´Art et d´Archéologie, École des Chartes, École du Louvre) v letech 1946–1947 stihl sepsat disertaci o freskách v jihofrancouzském Tavant, která byla pochvalně přijata na mezinárodním fóru. Doktorát mu dala Univerzita Karlova.\n\nPo zrušení teologických učilišť v roce 1950 byl povolán na vojenské cvičení, kde 13 měsíců manuálně pracoval v útvarech PTP. Začátkem roku 1952 byl spolu s dalšími třiceti katolíky zatčen a odsouzen na 22 let vězení. Vrátil se až po téměř čtrnácti letech v roce 1965, propuštěn na podmínku. Prošel několika manuálními zaměstnáními (topič, prodavač, skladník), přesto i v této těžké době sloužil jako teolog v podzemní církvi. V letech 1967–1969 byl zaměstnán jako správce depozitáře Národní galerie. V roce 1969 nastoupil na bohosloveckou fakultu v Litoměřicích pro obor Teologie svátostí a křesťanská archeologie jako asistent, později docent, ale už roku 1970 musel z fakulty odejít. Poté vykonával duchovní správu na faře v Praskolesích u Zdic, kde si však získal takovou vážnost, že se znelíbil úřadům a v roce 1974 byl zbaven státního souhlasu k výkonu duchovní činnosti a musel odejít do důchodu. Bydlil v Praze v Malvazinkách a věnoval se výuce i duchovnímu vedení řeholnic a studentů, kteří se připravovali na kněžství. Roku 1988 mu byl udělen čestný doktorát teologie na univerzitě v Tübingen.\n\nJako jeden z prvních podepsal Chartu 77 a spolupracoval s disidenty, kteří později zaujímali vysoká místa ve státní správě. O jeho aktuální statě byl i velký zájem v cizině, kde publikoval v mnoha odborných časopisech, a několik jeho prací vyšlo v překladu i knižně. Postupně si získal důvěru pražského arcibiskupa kardinála Tomáška a stal se jeho rádcem.\n\nV listopadu 1989 navštěvoval stávkující studenty a často hovořil na pozvání v terénu. Když si bohoslovci v Litoměřicích prosadili personální změny, vrátil se tam jako profesor a děkan, a to s náročným úkolem zprostředkovat studium teologie i zájemcům mimo seminář. V této souvislosti založil také Českou křesťanskou akademii a stal se jejím prvním předsedou. Velmi se sblížil s papežem Janem Pavlem II., s nímž se setkal v Krakově a později v Itálii. V Itálii 18. srpna 1990 také při koupání v moři náhle zemřel. Pochován je mezi voršilkami na vyšehradském hřbitově.\n\n\n\nKariéru Josefa Zvěřiny nejlépe charakterizují slova Oto Mádra: „Ke své eminentní roli rostl od mládí. V jiných časech by jeho kariéra patrně vyvrcholila biskupskou mitrou a kardinálským purpurem, jak mu už za studií předpovídali kolegové v římském Nepomucenu. Místo toho se stal jeho život přímo modelem kariéry směrem dolů.“\n\n\n\n\n"}
{"id": "86282", "url": "https://cs.wikipedia.org/wiki?curid=86282", "title": "Scat", "text": "Scat\n\nScat je improvizovaný jazzový zpěv, při němž se používají slova beze smyslu, samostatné slabiky nebo se zpívá zcela bez artikulace. Scat je obdobou instrumentální improvizace. Bývá někdy použit při technice zvolání-odpověď.\n\nScat se objevil v ragtimu na počátku 20. století. \n\nJednou z největších průkopnic scatu byla také Ella Fitzgerald, která svým scatem oslňovala davy diváků. \n\nScat vytvořil Louis Armstrong, když si nemohl vzpomenout na text při nahrávání písně Heebie Jeebies v roce 1926.\n\n"}
{"id": "86285", "url": "https://cs.wikipedia.org/wiki?curid=86285", "title": "Metrum", "text": "Metrum\n\nMetrum (poezie) je obecně platné rytmické schéma střídání stejného počtu slabik přízvučných a nepřízvučných. Jednotkou metra je stopa, zvukový úsek střídající dobu těžkou (se slovním přízvukem) a lehkou (bez slovního přízvuku), těžká doba se nazývá iktus (thesis), lehká arsis. Metrum obvykle odpovídá taktům. Ve spojení s rytmem se hovoří o metrorytmických vztazích.\n"}
{"id": "86286", "url": "https://cs.wikipedia.org/wiki?curid=86286", "title": "České účetní standardy pro podnikatele", "text": "České účetní standardy pro podnikatele\n\nČeské účetní standardy pro podnikatele se skládají z 23 standardů:\n001 – Účty a zásady účtování na účtech – Cílem standardu je stanovit podle zákona č. 563/91 Sb., o účetnictví, ve znění pozdějších předpisů, a vyhlášky č. 500/2002 Sb., kterou se provádějí některá ustanovení zákona č. 563/91 Sb. o účetnictví, ve znění pozdějších předpisů, pro účetní jednotky, které jsou podnikateli účtujícími v soustavě podvojného účetnictví, ve znění pozdějších předpisů, základní postupy účtování na účtech za účelem docílení souladu při používání účetních metod účetními jednotkami.\n\n002 – Otevírání a uzavírání účetních knih – Cílem standardu je stanovit podle zákona č. 563/91 Sb., o účetnictví, ve znění pozdějších předpisů, a vyhlášky č. 500/2002 Sb., kterou se provádějí některá ustanovení zákona č. 563/91 Sb. o účetnictví, ve znění pozdějších předpisů, pro účetní jednotky, které jsou podnikateli účtujícími v soustavě podvojného účetnictví, ve znění pozdějších předpisů, základní postupy při otevírání a uzavírání účetních knih za účelem docílení souladu při používání účetních metod účetními jednotkami.\n\n003 – Odložená daň – Cílem standardu je stanovit základní postupy účtování o odložené dani za účelem docílení souladu při používání účetních metod účetními jednotkami ve vykazovaných položkách – odložená daňová pohledávka, závazek a položkách daň z příjmů za běžnou činnost odložená a daň z příjmů z mimořádné činnosti odložená.\n\n004 – Rezervy – Cílem standardu je stanovit základní postupy účtování o tvorbě a použití rezerv za účelem docílení souladu při používání účetních metod účetními jednotkami v položkách rezervy a rezervy podle zvláštních právních předpisů.\n\n005 – Opravné položky – Cílem standardu je stanovit základní postupy účtování o opravných položkách za účelem docílení souladu při používání účetních metod účetními jednotkami.\n\n006 – Kurzové rozdíly – Cílem standardu je stanovit základní postupy účtování kursových rozdílů za účelem docílení souladu při používání účetních metod účetními jednotkami.\n\n007 – Inventarizační rozdíly a ztráty v rámci norem přirozených úbytků zásob – Cílem standardu je stanovit základní postupy účtování o inventarizačních rozdílech a ztrátách v rámci norem přirozených úbytků zásob za účelem docílení souladu při používání účetních metod účetními jednotkami.\n\n008 – Operace s cennými papíry a podíly – Cílem standardu je stanovit základní postupy účtování cenných papírů a podílů za účelem docílení souladu při používání účetních metod účetními jednotkami.\n\n009 – Deriváty – Cílem standardu je stanovit základní postupy účtování derivátů za účelem docílení souladu při používání účetních metod účetními jednotkami.\n\n010 – Zvláštní operace s pohledávkami – Cílem standardu je stanovit postup pro účtování o pohledávkách po lhůtě splatnosti za účelem docílení souladu při používání účetních metod účetními jednotkami.\n\n011 – Operace s podnikem – Cílem standardu je stanovit základní postupy při prodeji podniku nebo jeho části, nájmu podniku nebo jeho části a při přeměnách účetních jednotek podle příslušných ustanovení obchodního zákoníku za účelem docílení souladu při používání účetních metod účetními jednotkami.\n\n012 – Změny vlastního kapitálu – Cílem standardu je stanovit základní postupy účtování změn vlastního kapitálu za účelem docílení souladu při používání účetních metod účetními jednotkami.\n\n013 – Dlouhodobý nehmotný a hmotný majetek – Cílem standardu je stanovit základní postupy účtování dlouhodobého nehmotného a hmotného majetku za účelem docílení souladu při používání účetních metod účetními jednotkami.\n\n014 – Dlouhodobý finanční majetek – Cílem standardu je stanovit základní postupy účtování dlouhodobého finančního majetku za účelem docílení souladu při používání účetních metod účetními jednotkami v položkách – dlouhodobý finanční majetek.\n\n015 – Zásoby – Cílem standardu je stanovit základní postupy účtování o zásobách za účelem docílení souladu při používání účetních metod účetními jednotkami v položkách – Zásoby.\n\n016 – Krátkodobý finanční majetek a krátkodobé bankovní úvěry – Cílem standardu je stanovit základní postupy účtování krátkodobého finančního majetku a krátkodobých bankovních úvěrů za účelem docílení souladu při používání účetních metod účetními jednotkami.\n\n017 – Zúčtovací vztahy – Cílem standardu je stanovit základní postupy účtování zúčtovacích vztahů za účelem docílení souladu při používání účetních metod účetními jednotkami v položkách – dlouhodobé pohledávky, krátkodobé pohledávky, časové rozlišení, dohadné účty pasivní, krátkodobé závazky.\n\n018 – Kapitálové účty a dlouhodobé závazky – Cílem standardu je stanovit základní postupy účtování na kapitálových účtech a dlouhodobých závazků za účelem docílení souladu při používání účetních metod účetními jednotkami v položkách – základní kapitál, kapitálové fondy, rezervní fondy, nedělitelný fond a ostatní fondy ze zisku, výsledek hospodaření minulých let, výsledek hospodaření běžného účetního období, dlouhodobé závazky. \n\n019 – Náklady a výnosy – Cílem standardu je stanovit základní postupy účtování nákladů a výnosů za účelem docílení souladu při používání účetních metod účetními jednotkami.\n\n020 – Konsolidace – Cílem standardu je stanovit základní postupy při konsolidaci účetní závěrky za účelem docílení souladu při používání účetních metod účetními jednotkami.\n\n021 – Vyrovnání, nucené vyrovnání, konkurs a likvidace – Cílem standardu je stanovit postupy v účetnictví při vyrovnání, nuceném vyrovnání, konkursu a likvidaci za účelem docílení souladu při používání účetních metod účetními jednotkami.\n\n022 – Inventarizace majetku a závazků při převodech majetku státu na jiné osoby – Cílem standardu je stanovit postup v účetnictví státního podniku nebo jiné státní organizace, která není organizační složkou státu nebo příspěvkovou organizací, při privatizaci za účelem docílení souladu při používání účetních metod účetními jednotkami.\n\n023 – Přehled o peněžních tocích – Cílem standardu je stanovit základní postupy při sestavování přehledu o peněžních tocích za účelem docílení souladu při používání účetních metod účetními jednotkami.\n"}
{"id": "86294", "url": "https://cs.wikipedia.org/wiki?curid=86294", "title": "Komín (rozcestník)", "text": "Komín (rozcestník)\n\nKomín má více významů:\n\n"}
{"id": "86296", "url": "https://cs.wikipedia.org/wiki?curid=86296", "title": "Oděsa", "text": "Oděsa\n\nOděsa (; [aděssa]) je město na jižní Ukrajině, hlavní město Oděské oblasti se dvěma největšími ukrajinskými přístavy na pobřeží Černého moře, 440 km jižně od Kyjeva a 45 km východně od moldavských hranic. V roce 2017 zde žilo 1 010 000 obyvatel. Oděsa byla založená imperátorským dekretem carevny Kateřiny Veliké v roce 1784.\n\nOděsa v minulosti byla ekonomickým, obchodním a kulturním centrem Ruského impéria a před říjnovou revolucí v roce 1917 byla třetím největším městem celého Ruska. Původní obyvatelstvo tvořili většinou Rusové, které později přečíslili Ukrajinci. Významnou menšinu Oděsy tvořili Židé, kteří však byli téměř vyhlazeni za německé a rumunské okupace za druhé světové války.\n\nOděsa byla založena roku 1794 za vlády carevny Kateřiny II. Veliké. Zpočátku neslo město jméno \"Chadžibej\", ale v roce 1795 se objevil jeho dnešní název „Oděsa“. Původ tohoto jména není zcela jasný. Předpokládá se, že pochází z názvu řecké kolonie \"Odessos\", která se kdysi nacházela někde na pobřeží Černého moře (dnešní předpoklad je, že někde poblíž dnešní Varny). Město se hned po svém vzniku začalo dynamicky rozrůstat. Na vzniku města se podílela řada významných architektů a umělců. Obyvatelstvo tvořili především Rusové a Ukrajinci, později však ve městě žily i velké komunity Turků, Řeků, Židů, Bulharů či Albánců.\n\nNa přelomu 18. a 19. století došlo k rozvoji přístavu, který se díky své strategické poloze stal velkým překladištěm nákladů. V roce 1850 mělo město 100 000 obyvatel a bylo tak třetím největším městem Ruska. Oděsa byla jedním z obchodních a průmyslových center země. Roku 1865 v ní byla otevřena \"Novoruská univerzita\", která od roku 1945 nese název po ruském vědci a nositeli Nobelovy ceny za medicínu Ilji Mečnikovovi. V roce 1899 bylo založeno \"Muzeum krásného umění\". Během občanské války se ve městě vystřídalo hned několik vlád, až na počátku roku 1920 Oděsu definitivně získala pod svou kontrolu Rudá armáda. Tři roky bojů město poškodily.\n\nZa 2. světové války byla Oděsa nejprve bombardována a i přes její obranu byla 16. října 1941, po ústupu sovětských vojsk na Krym, obsazena německou armádou. Následně byla do roku 1944 okupována Rumunskem a přičleněna ke gouvernementu Zadněstří; v okolí se nacházely koncentrační tábory, v nichž zahynula velká část rumunských a oděských Židů; další Židé byli zavražděni během Oděských masakrů. Partyzánský odboj se v té době soustředil především do oděských katakomb. Rudá armáda pod vedením oděského rodáka Rodiona Malinovského město získala nazpět plně 10. dubna 1944. Roku 1945 získala Oděsa čestný titul Město-hrdina.\n\nPo válce město zaznamenalo výrazný územní rozvoj.\n\nPo protestech na Euromajdanu do února 2014, ke kterým se převážně ruskojazyčná Oděsa jen částečně připojila a následném prudkém zhoršení vzájemných vztahů Ukrajiny s Ruskem, způsobených politickými změnami v zemi, vyhlásili neznámí aktivisté na internetu dne 16. dubna 2014 tzv. Oděskou lidovou republiku nezávislou na Ukrajině. Dne 2. května 2014 vypukly po relativním klidu ve městě nepokoje, při kterých zahynulo nejméně 46 lidí. Nejprve napadla skupina proruských ozbrojenců vyzbrojených střelnými zbraněmi, zápalnými lahvemi a holemi demonstraci za jednotnou Ukrajinu, které se zúčastnili fotbaloví fanoušci týmů Černomorec Oděsa a SK Metalist Charkov, jejichž zápas se toho dne konal. Po tomto střetu byli zjištěni 4 mrtví a desítky zraněných. Policie nezasáhla a podstatně větší proukrajinský dav čítající několik stovek lidí se pustil do odvety. Zapálili stany proruských aktivistů a zahnali je do Domu odborů, jehož okolí ovládali. Při následné střelbě a házení molotovových koktejlů bylo založeno několik požárů v domě a některé skupiny proruských aktivistů byly nešťastně odříznuty ohněm bez možnosti úniku. Nepomohla ani následná pomoc některých proukrajinských demonstrantů a ani několikanásobné volání hasičům, kteří přijeli až po hodině od nahlášení. Jiní proukrainští aktivisté údajně nečinně přihlíželi či dokonce jásali, když se vrhali lidé z oken, aby unikli plamenům. Konečná bilance incidentu byla 4 mrtví a desítky zraněných z prvotního napadení proukrajinské demonstrace proruskými ozbrojenci a 42 mrtvých a asi 130 zraněných proruských aktivistů na následky požáru anebo skoku z hořící budovy. Celková bilance těchto vážných nepokojů je asi 46 mrtvých a více než 200 zraněných na obou stranách. Mezi oběťmi bylo údajně 15 občanů Ruské federace a 5 občanů Podněsterské republiky ale tato lež byla nakonec vyvrácena, tentokrát ovšem média zůstala v tichosti. Jak mramorová fasáda Domu odborů tak jeho vnitřní vybavení byly požárem velmi značně poškozeny.\n\nPo této tragédii město Oděsa vyhlásilo třídenní smutek. Prozatímní ukrajinský prezident Oleksandr Turčynov při této příležitosti znovu odsoudil ruskou agresi, rozdmýchávání situace a usilování o legitimizaci ruské invaze na východ Ukrajiny. Rusko naproti tomu vyzvalo Ukrajinu k přerušení protiteroristických operací vedených podle něho nacionalistickými radikály a prohlásilo ukrajinskou vládu za organizátora teroru.\n\nKoncem května 2015 sesadil ukrajinský prezident Petro Porošenko dosavadního guvernéra Oděské oblasti z jeho funkce a nahradil jej Michailem Saakašvilim, bývalým prezidentem Gruzie, nyní občanem Ukrajiny. Saakašvili měl mít za úkol mj. boj proti korupci. Začátkem listopadu 2016 však z funkce guvernéra odstoupil, přičemž obvinil prezidenta Porošenka z korupce.\n\nPodle sčítání lidu v roce 2001 žilo ve městě 1 029 049 obyvatel a bylo tak čtvrtým největším ukrajinským městem po Kyjevě, Charkově a Dnipru. Z desítek různých národností jsou nejvíce zastoupeni Ukrajinci (61,6 %), Rusové (29 %), Bulhaři (1,3 %), Moldavané (0,7 %) a Bělorusové (0,6 %). Dále jsou zde zastoupeni Řekové, Albánci, Němci, Arméni, Gruzíni, Tataři, Gagauzové, Arabové nebo Turci. Celkově je evidováno přes 130 národností. Jako mateřský jazyk uvedlo 65 % obyvatel ruštinu Nezávislé studie uvedly, že ruštinu jako dorozumívací jazyk používá ještě více lidí. Podle údajů kyjevského institutu Analitik z roku 2005 v Oděské oblasti používá v denním životě 85 % obyvatel převážně ruštinu. V samotném městě používá ruštinu v domácím prostředí 93 % obyvatel.\n\nNárodnostní složení obyvatel se značně proměnilo v 19. století vlivem migrace do průmyslového centra a proměňovalo se i v souvislosti se stalinským terorem, sovětskou národnostní politikou a okupací během 2. světové války. Rusové a Židé bývali nejpočetnějšími skupinami obyvatel. V roce 1897 ve městě žilo 30,5 % Židů. 4,3 % hovořilo polsky, 2,5 % německy a 1,3 % řecky. Od 2. poloviny 20. století žije ve městě nejvíce Ukrajinců. Za 2. světové války bylo rumunskou správou během oděských masakrů v říjnu 1941 povražděno za městem kolem 25 000 Židů a přes 35 000 jich bylo deportováno. Po roce 1970 se mnoho Židů vystěhovalo do Izraele.\n\nObyvatelé města sami sebe nazývají \"Oděsité\". Většina se jich hlásí k pravoslaví. Zastoupena je i Německá evangelická luteránská církev a v roce 2002 se Oděsa stala sídlem římskokatolické oděsko-simferopolské diecéze.\n\nPodle některých zdrojů bylo v roce 2008 asi 10 % obyvatel HIV pozitivních, což by bylo nejvyšší procento v Evropě.\n\n\nVe městě od roku 2000 působí krajanský spolek \"Česká rodina\". V Oděse žil 43 let hudební skladatel Josef Přibík a v roce 1874 zde pobýval Svatopluk Čech. Oba zde mají pamětní desky.\n\nMěsto Oděsa má dva významné přístavy. Jeden z nich, zvaný jako \"Oděský přístav\", je přímo ve městě a slouží kromě přepravy zboží také pro osobní dopravu po Černém moři, mj. jako terminál pro velké výletní lodě. Druhý je přístav \"Južne\" na okraji města, který má význam pro nákladní dopravu, zvláště také pro dovoz nafty na Ukrajinu. Dalším významným přístavem v blízkosti Oděsy je Čornomorsk (dříve \"Illičivsk\"), nacházející se na jihozápad od města.\n\nDějiny železnic v této části Ukrajiny jsou spojeny s podnikatelem a politikem Sergejem Wittem. Hlavní nádraží funguje od roku 1865, v roce 1884 byla postavena výpravní budova, která se stala jednou z dominant města. Jezdí odtud přímé spoje do všech oblastí Ukrajiny, mezinárodní spojení existovalo v roce 2018 s Moskvou, Minskem, Kišiněvem a Přemyšlem.\n\n7 km jihozápadně od centra města funguje od roku 1961 mezinárodní letiště Oděsa. V roce 2009 odbavilo 651 000 cestujících, v roce 2017 už to bylo 1 228 000 pasažérů.\n\nMěsto má letitou a rozsáhlou tramvajovou síť (197 km), na níž vzhledem k neexistenci metra spočívá značná část přepravních výkonů. V provozu jsou dosud hlavně tramvaje Tatra T3. Páteřní tramvajová trať má být postupně přebudována na tramvajovou rychlodráhu.\n\nV roce 1941 byla vybudována první trolejbusová trať v Oděse a zakoupeny vozy, ale vzhledem k vypuknutí 2. světové války byl provoz zahájen až 5. listopadu 1945. Provoz na 15 linkách zajišťuje 220 vozidel, převážně typu ZiU-9.\n\nVzhledem k atraktivitě města je Oděsa důležitým střediskem cestovního ruchu na Ukrajině.\n\nSchody vystavěl v letech 1837–1841 italský architekt Francesco Boffo. Dříve byly nazývány také Přímořské, Bulvárové nebo Gigantické. Původně se nazývaly Schody vévody de Richelieu a byly pojmenovány po Armandu-Emmanuelovi du Plessis de Richelieu (narozen 25. září 1766, zemřel 17. května 1822), kterého ruský car Alexandr I. Pavlovič jmenoval guvernérem Oděsy a Nového Ruska a který tuto funkci zastával v letech 1803–1814. Poté v letech následujících po restauraci Bourbonů ve Francii až do své smrti byl francouzským státníkem. Jeho pomník je hornímu konci schodiště. Schodiště dlouhé 142 metrů překonává výškový rozdíl 27 metrů, má celkem 192 stupňů (původně 200). Perspektiva schodiště je navržena tak, že vytváří iluzi mnohem delší stavby. První spodní schod je široký 21,7 metrů a poslední horní 12,5 metrů. Další optická iluze spočívá v tom, že pokud se pozorovatel dívá shora, vidí pouze podesty, pozorovatel stojící pod schodištěm vidí pouze stupně. Podél schodiště vede pozemní lanová dráha. Poblíž je osobní přístav s hotelem Oděsa z 90. let 20. století. Schodiště vede k náměstí, v jehož středu je socha věnovaná francouzskému státníkovi Richelieuovi.\n\nSchody jsou známé především z Ejzenštejnova filmu \"Křižník Potěmkin\". Klíčová scéna filmu (ujíždějící kočárek po schodech během masakru) byla točena v roce 1925 na těchto schodech. Film popisoval zdejší události revoluce z roku 1905, ovšem skutečný masakr se odehrál v ulicích opodál. V roce 1955 při 50. výročí vzpoury byly schody přejmenovány na Potěmkinovy.\n\nV bývalých vápencových dolech vznikl třípatrový, několikakilometrový labyrint katakomb. Zpočátku byly používán například ke skladování vína nebo jako skrýš pašeráků. Za druhé světové války sloužily jako tajný úkryt odbojových protiněmeckých skupin. Část katakomb je nyní součástí Muzea partyzánské slávy.\n\nPreobraženská katedrála (\"Chrám Proměnění Páně\") je největší pravoslavný chrám v Oděse. Pojme několik tisíc věřících. Stavba původního chrámu v klasicistním stylu byla zahájena v roce 1794 a dostavěna včetně zvonice až v roce 1837. V roce 1919 byla katedrála vypleněna, 1932 uzavřena a 1936 na příkaz Stalina přes noc zničena. Během rumunské okupace za 2. světové války bylo uvažováno o její obnově, ale ta byla zahájena až v roce 1999 a 21. července 2010 moskevským patriarchou Kirillem vysvěcena. Elektronicky ovládané zvony hrají 99 melodií. Katedrála sloužila také jako vzor pro stavbu několika kostelů v regionu, např. Katedrály Kristova narození v Kišiněvě (1830).\n\nPůvodní budova divadla byla otevřena v roce 1809, ta ovšem 2. ledna 1873 vyhořela. V letech 1883–1887 byla na jejím místě postavena druhá budova ve stylu vídeňského baroka. Navrhli ji rakouští architekti Ferdinand Fellner a Hermann Helmer, mimo jiné autoři městského divadla v Karlových Varech a dnešního Mahenova divadla v Brně. Inspirací pro vznik nové budovy byla Semperova opera (\"Semperoper\") v Drážďanech. Nad vchodem je sousoší múzy tragédie Melpomené. Vpravo dole je socha múzy tance Terpsichoré, vlevo dole Orfeus a Kentaur. Přímo po stranách vchodu jsou sochy komedie a tragédie. Uvnitř je strop s bohatým dvoutunovým lustrem a čtyřmi malbami na motivy děl Williama Shakespeara (Hamlet, Sen noci svatojánské, Jak se vám líbí a Zimní pohádka). Budova opery byla první stavba v Oděse, která dostala osvětlení elektrický světlem. Je známá také vynikající akustikou.\n\nV roce 1925 došlo v budově k požáru, ale poškozené části byly brzy opraveny. V roce 1960 proběhla rekonstrukce divadla. Kvůli narušené statice bylo divadlo několik let uzavřeno a zprovozněno opět v roce 2007.\n\n\n"}
{"id": "86297", "url": "https://cs.wikipedia.org/wiki?curid=86297", "title": "Odessa", "text": "Odessa\n\nOdessa může být:\n\n\n"}
{"id": "86300", "url": "https://cs.wikipedia.org/wiki?curid=86300", "title": "Hikaru no go", "text": "Hikaru no go\n\nHikaru no go ( ヒカルの碁) je populární 23svazková manga o známé japonské hře go. Dvanáctiletý mladík Hikaru jednoho dne najde na půdě svého dědečka starý goban (desku na hraní go), z něhož se mu zjeví duch dávno mrtvého hráče go a učitele císaře z období Heian, Saie z Fudžiwary. Od této doby „chodí“ Sai v Hikarově těle s touhou hrát go a provést tzv. božský (dokonalý) tah. Hikaru je proto donucen naučit se pravidla a vydat se na největší dobrodružství svého života.\n\nNa motivy mangy byl v letech 2001-2003 vyroben stejnojmenný anime seriál o 75 dílech a dvě OVA.\n\nManga ani anime není v současné době v České republice licencováno.\n\n\n\n"}
{"id": "86304", "url": "https://cs.wikipedia.org/wiki?curid=86304", "title": "Kras", "text": "Kras\n\nKras (též krasová oblast) je geologické označení pro soubor osobitých tvarů a jevů vznikajících činností povrchové a podzemní vody (erozí a zejména korozí) v krajině, jejíž podklad tvoří rozpustné horniny a minerály (vápenec či dolomit, sádrovec, halit). Voda vsakující se z povrchu do podzemí rozšiřuje původní puklinové systémy a vytváří jeskynní komplexy. Problematikou krasů se zabývá karsologie.\n\nKrasové oblasti jsou málo zemědělsky úrodné, neboť v nich došlo k odstranění většiny zvětralitelného pláště.\n\nObnažená krajina krasových oblastí je náchylná podléhat chemickému zvětrávání, které je převážně dílem vody a vzdušného CO. Z chemického hlediska dochází k reakci vzdušného oxidu uhličitého s vodou za vzniku slabé kyseliny uhličité. Slabě koncentrovaná kyselina začne postupně rozrušovat vápencový podklad, se kterým přechází do další chemické reakce, během které se uvolňuje kationt Ca a hydrogenuhličitanový aniont. Chemické rozrušení horniny neustále postupuje a umožňuje tak vytváření někdy až bizarních tvarů v krajině.\n\nHornina reaguje se směsí absorbovaného oxidu uhličitého a vody. Vzniklý hydrogenuhličitan vápenatý se rozpustí v nadbytečné vodě a proteče horninou, uvnitř jeskyní poté může probíhat zpětná reakce za vzniku krápníků z vápence. Rychlost rozrušování horniny vlivem chemické eroze je ovlivněna celou řadou příčin, ať už se jedná o čistotu rozpouštěného vápence, jeho dostatečnou mocnost a rozsah, dostatečně rovný terén, celistvost, či humidní (vlhké) klima. Při dostatečném splnění těchto podmínek je umožněn vznik krasové oblasti.\n\nKrasové oblasti jsou protkány mnohými geologickými útvary, které rozdělujeme podle jejich vzniku na primární a sekundární krasové jevy.\n\nRychlost postupu erozní činnosti vody se přímo zvětšuje, čím více je narušena celistvost masívu. Vsakující se voda postupuje po drobných puklinkách, které svojí erozní činností rozšiřuje. Svojí reakční schopností voda rozleptává skálu, rozpouští minerály a odvádí je v podobě roztoku. Z drobných prasklinek se stávají pukliny. Následující eroze pukliny neustále zvětšuje až začnou vznikat primární útvary, které známe pod pojmem jeskyně.\n\nJeskyně jsou často rozsáhlé systémy chodeb, táhnoucí se třeba i desítky kilometrů pod zemským povrchem sahající až několik set metrů pod povrch. Vznikají tunely, které mohou dosahovat šířek železničních tunelů. Tlačící masa horniny v nadloží se může vlivem své vlastní váhy zbortit do vzniklého tunelu. Hovoříme o zřícení jeskynního stropu. Následné zřícení dovoluje vzniknout novému krasovému útvaru, který nazýváme propast, když dojde k propojení se zemským povrchem (v Česku nejznámější je propast Macocha v Moravském krasu). Když se zřícená část nepropojí se zemským povrchem, vzniká velká klenutá prostora, kterou nazýváme dóm.\n\nPo poklesnutí hladiny spodní vody mohou vzniknout prostory, které jsou vyplněny vzduchem, ale do kterých i nadále prosakuje vsakující se voda z povrchu, která je nasycena rozpuštěnými minerály. Vlivem změny některého parametru (teploty, tlaku, atd.) se z vody opětovně začne vylučovat CO, což má za následek srážení rozpuštěných minerálů a vznik velkolepé výzdoby jeskynních prostor v podobě krápníků a dalších jeskynních útvarů (viz výše).\n\nPři průchodu krasové oblasti lze rozeznat přítomnost podzemního krasu i přes bujarou vegetaci, která se může na povrchu udržet. Neklamným důkazem přítomnosti krasu (vyjma okolních hornin) jsou vodní toky (potoky, řeky atd.), které z nenadání mizí v otvorech na svazích kopců nebo vpadají do mísovitých závrtů. Vodní tok se může na dlouhé kilometry ztrácet z povrchu a na jiném místě zničehonic vyvěrat jako pramen, či jako vyvěračka. Známým příkladem je Slovinská Reka, která takto teče pod povrchem asi 40 km a vlévá se rovnou do Benátského zálivu.\n\nKrasové oblasti byly v dávné minulosti často osídleny lidmi, kteří využívali jeskyní jako přirozených příbytků, ve kterých nalézali útočiště před nepřízní okolního prostředí. Jako důkaz osídlení jeskyň se do dnešních dnů zachovalo mnoho kosterních pozůstatků prapředků člověka, ale i jeho primitivní umělecké projevy v podobě nástěnných maleb zobrazující scény z každodenního života.\n\nZ pohledu zemědělství nejsou krasové oblasti vhodné pro zemědělské pěstování obilovin, jelikož vápenaté půdy jsou nehostinné a chudé. Půdní profil je slabý a humus je častokrát odnášen vodou. I přes dostatečné srážky bývají oblasti poměrně suché, jelikož se zde nemá voda jak udržet a většinou se okamžitě dostává do vodní sítě, kterou je odváděna pryč z oblasti.\n\nGeologové krasové oblasti dále ještě dělí na\n\n\n\n\n\n"}
{"id": "86309", "url": "https://cs.wikipedia.org/wiki?curid=86309", "title": "Locika indická", "text": "Locika indická\n\nLocika indická (\"Lactuca indica\") je listová zelenina pěstovaná v Číně, jižním Japonsku a v Indonésii. Varieta \"Lactuca indica\" var. \"laciniata\" se mimoto pěstuje i v Koreji a na Tchaj-wanu. V angličtině bývá locika indická označována jako \"Indian lettuce\". V jihovýchodní Asii se konzumuje hlavně jako zelenina, ale používá se i jako léčivá rostlina.\n\nLocika indická je víceletá oboupohlavní rostlina, která je opylována hmyzem. Roste především na lehčích písčitých a hlinitopísčitých půdách. Vyžaduje dobře odvodněné, neutrální a zásadité (alkalické) půdy. Má raději nestíněné než polostíněné polohy.\n\n\n\n \n"}
{"id": "86310", "url": "https://cs.wikipedia.org/wiki?curid=86310", "title": "Zvětrávání", "text": "Zvětrávání\n\nZvětrávání je označení pro proces, při kterém dochází k působení chemických, fyzikálních, či biologických sil na obnažené horniny. Zvětrávání může v průběhu miliónů let vést k rozpadu hornin a následné erozi, které vedou k celkovému přetvoření tváře krajiny. Rychlost zvětrávání závisí na složení horniny, na klimatických podmínkách atd.\n\nZvětrávání můžeme rozdělit podle převládajícího typu působící síly na:\n\nFyzikální zvětrávání je proces, při kterém dochází k rozpadu hornin, aniž by nastaly výraznější změny v jejich chemickém složení. Jeho příčinou jsou změny v intenzitě insolace, což vede k tepelným i objemovým změnám v povrchové vrstvě hornin. Jelikož jsou veškeré horniny složeny z různé kombinace minerálů, mají všechny horniny určitou teplotně-tlakovou mez, při které přestávají být stálé a při které dochází k poruše jejich celistvosti vlivem praskání atd. (odolnost minerálů souvisí s obráceným Bowenovým reakčním schématem). Vlivem tektonické činnosti a následné denudace (obnažení) hornin dochází k jejich vystavení rozdílným teplotním a tlakovým podmínkám. Postupné ubývání teploty a tlaku vede ke chladnutí hornin, což má za následek jejich smršťování a popraskání, či rozpukání. Kapalná voda, pronikající do vzniklých puklin, se následně přeměňuje na led, což má za následek zvětšující se tlak v puklinách a odtrhávání části skalního masívu (led má tendenci zvětšovat svůj objem při přechodu na pevnou fázi, změna může dosáhnout až 1/10 objemu). Pravidelné opakování rozmrzání a zamrzání vody v puklině má za následek její zvětšování. Odborně se tento proces nazývá mrazové zvětrávání a je typická pro obnažené vrcholky hor. Druhým důležitým faktorem je působení teploty, kdy vlivem ohřívání a chladnutí tělesa dochází k jeho smršťování (\"kontrakci\") a roztahování (\"expanzi\"), což způsobuje v extrémních případech až roztrhání horniny. Teplotní působení je typické pro pouštní oblasti, kde rozdíl mezi dnem a nocí může dosahovat až 60 °C (Alpy, Himálaje, horské oblasti ve Walesu atd.).\n\nChemické zvětrávání je typ zvětrávání, během kterého dochází k rozkládání určitých horninových minerálů a k následnému vytvoření minerálů nových. Chemické zvětrávání je závislé na teplotě a vlhkosti. Čím jsou obě veličiny větší, tím rychleji k zvětrávání dochází. Atmosférická voda reaguje se vzdušným oxidem uhličitým, což má za následek vznik kyselého roztoku, který rozpouští určité minerály během vsakování do půdy. Vznikají krasové oblasti. Další významným reakčním činidlem je podzemní a mořská voda, která má schopnost reagovat s jinými druhy minerálů (slídy, živce mohou reagovat za vzniku jílů a kaolinitů). Další chemické zvětrávání je typické pro horniny obsahující železo, které reagují za vzniku oxidu železitého, jenž je charakteristický svojí načervenalou barvou (typické pro oblasti savan). Posledním druhem je zvětrávání podmořské, při kterém se v puklinách v kamenech pod mořem ukládá sůl, která krystalizuje a tím trhá strukturu kamene.\n\nZákladními chemickými procesy u zvětrávání jsou: rozpouštění, hydratace, iontová výměna, oxidace/redukce a reakce s organickou hmotou.\n\nDalším důležitým faktorem pro zvětrávání jsou živoucí organismy, a to převážně mikroorganismy, které reagují s horninami, čímž vyvolávají jejich biochemický rozklad. Nejčastější je rozklad lišejníky, rozšířenými po celé Zemi. Lišejníky uvolňují kyselinu, která rozrušuje horniny, což má za následek vznik půd. Větší organismy se dále podílejí na rozrušování hornin například kořenovým systémem, který je schopen se dostat do menších puklinek a následně rozervat skalní masiv. Na druhou stranu kořenový systém funguje i jako tmel, který zabraňuje dalšímu fyzikálnímu rozrušování vlivem teploty a tlaku. Nejdůležitějším organismem, ovlivňujícím tvář Země, je v posledních stoletích člověk, který je schopen přetvářet rozsáhlá území svojí povrchovou i podpovrchovou důlní činností.\n\nNa Zemi se ve většině případů setkáváme s tím, že se 3 základní typy zvětrávání navzájem prolínají a že působí za vzájemné spoluúčasti a při vzájemném doplňování. Pro určité oblasti jsou charakteristické různé kombinace zvětrávání, které v dané oblasti většinou převládají a které mají hlavní charakter. Musíme však mít na paměti, že se ve většině případů nejedná o působení v oblasti jediné.\n\nZvětráváním vzniká různě mocný zvětralinový plášť, na němž dochází ke tvorbě půdy, která později podléhá vlivům eroze. Eroze následně může odnášet zvětraliny (rezidua) na nová místa, kde vzniká nános sedimentů. Během přenosu je zvětralina dále vystavována rušivým účinkům, které materiál zmenšují a třídí.\n\n"}
{"id": "86312", "url": "https://cs.wikipedia.org/wiki?curid=86312", "title": "Popelka (pražská usedlost)", "text": "Popelka (pražská usedlost)\n\nPopelka je zbytek barokní usedlosti z konce 18. století, nacházející se v ulici \"Na Popelce 12\" v Praze na Smíchově.\n\nNázev vinice Popelka se poprvé uvádí roku 1704. Údajně měla být v majetku rodiny Popelů z Lobkovic, ale doklady o tom nejsou. v 1. polovině 19. století byla v majetku Karla Dittricha, který vlastnil též usedlosti Provaznice a Cihlářka.\n\nUsedlost měla více hospodářských a obytných budov pod jedním č.p. 160. Později byly pozemky a budovy rozděleny na tři části (č.p. 160, 214 a 215). Č.p. 160 získala Izraelská obec košířská, která zde založila židovskou modlitebnu. Koncem roku 1900 byla usedlost zbořena a nahrazena novou stavbou, ve které měl mezi válkami malou továrnu František Tamchyna.\n\nZ původní barokní stavby se zachovala pouze do svahu vsazená sala terrena oválného půdorysu; průčelí má členěné pilastry se slepými arkádami a nikami. Interiér byl zaklenutý kupolí s výsečemi.\n\nBudovy postavené po roce 1900 jsou v soukromém vlastnictví a po rekonstrukci slouží jako hotel.\n\n\n"}
{"id": "86314", "url": "https://cs.wikipedia.org/wiki?curid=86314", "title": "O zločinech a trestech", "text": "O zločinech a trestech\n\nO zločinech a trestech je pojednání z roku 1764, jehož autorem byl italský aristokrat Cesare Beccaria (15. března 1738 – 1794).\nEsej „O zločinech a trestech“ (Dei delitti e delle pene) je shrnutím Beccariovy teorie, která spočívá na třech pilířích:\n\nBeccaria, jako všichni klasičtí teoretici, věřil, že všichni jednotlivci mají svobodnou vůli a jednají na jejím základě. Druhý pilíř, rozum, znamená že všichni jedinci rozumně hledají své vlastní uspokojení. To je klíč ve vztahu mezi zákonem a zločinem. Zatímco jednotlivci rozumně hledají své nejlepší zájmy, což ovšem může vést až k deviantnímu jednání, zákon, jehož cílem je uchovat společenskou smlouvu, se pokouší deviantní jednání zastavit. Tato dvě proti sobě směřující úsilí pak nutně končí spory mezi jednotlivcem a společnosti. Třetí pilíř, na kterém Beccariova teorie spočívá, je manipulovatelnost, všeobecně sdílený lidský motiv rozumového soukromého zájmu, který dělá lidský úkon předpověditelný, všeobecný a řiditelný. Prací trestního soudnictví je kontrolovat všechna sociálně deviantní jednání, kterých se svobodný jedinec může dopustit v honbě za osobním potěšením. To je snazší v důsledku skutečnosti, že lidské úkony jsou předvídatelné a řiditelné. S trestem nebo hrozbou trestu tak může trestní soudnictví ovládat svobodnou a rozumovou lidskou bytost. Úkolem trestního soudnictví je nalézt ty pravé tresty nebo hrozby.\n\nBeccaria vyjádřil nejen potřebu trestního soudnictví, ale také vládní právo mít zákony a tresty. Věřil ve společenskou smlouvu nebo ideu, svobodní a racionální jednotlivci si vyberou žití ve společnosti namísto života v izolaci. Když si vyberou žití ve společnosti, pak se dobrovolně vzdávají některých svých svobod výměnou za bezpečí a komfort společnosti. Zákony jsou navrženy jako základ společnosti a jako pravidla pro určení, která jednání jsou povolená nebo zakázaná. Zákony jsou podmínky společnosti svobodných a rozumných jednotlivců.\n\nJe tedy potřeba mít nějaký systém předpisů, zabezpečující, že jednotlivci ve společnosti jsou chráněni před osobami, nebo skupinami toužícími získat zpět svobody, ztracené ve společenské smlouvě, kteří chtějí způsobit újmu osobním svobodám ostatních ve společnosti. Beccaria píše: „Ale pouze mít ustanovené tyto předpisy není dostatečné, musí být bráněny proti soukromému uchvácení jednotlivci, kteří chtějí nejen svůj podíl, ale také podíl jiných jednotlivců ve společnosti.“ (O zločinech a trestech, Otto 1893, s. 12). Takže je potřeba, aby existovalo právo nad zákony a trestní soudnictví a aby bylo zajištěno, že všichni jednotlivci ve společnosti se řídí nebo poslouchají společenskou smlouvu.\n\nBeccaria cítil potřebu existence státní moci a trestního soudnictví, má-li existovat kulturní společnost. Cítil, že státní moc v jeho době byla jen „trocha zbytků ze zákona starých lovců, zkompilovaných pro panovníka, který vládl před dvanácti stoletími v Cařihradu, smíšených longobardickými kmenovými zvyky a spojených do zmatených svazků temných a neautorizovaných vykladačů (O zločinech a trestech, Otto 1893, s. 3). Trestní soudnictví nebylo osvícenější, než státní moc.\n\nCítil, že trestní právo a zvláště „barbarské“ tresty z té doby potřebují reformu. Jeho pojednání „O zločinech a trestech“ bylo proto sepsáno s cílem vytvoření vzoru pro nové, osvícené, trestní soudnictví.\nJednou věcí, která je základem pro jakýkoli zákon týkající se trestního soudnictví, je to, že zákony mají být vytvořeny „klidným badatelem v lidské povaze“. Beccaria uváděl, že mnoho z platných zákonů je jen „pouhým nástrojem něčích vášní vzejitých z náhodné a dočasné potřeby“ Otto 1893, s. 8). Namísto toho, aby zákony byly vytvářeny vášněmi, Beccaria zdůrazňoval význam tvorby zákonů pro „největší štěstí sdílené největším počtem“. Pro zajištění toho, aby zákony tohoto druhu byly vytvořeny, studovaný a osvícený muž by měl tvořit zákony, které by měly přinést prospěch celému společenství, a tento muž by tak měl činit bez ohledu na své výhody nebo vášně. Zákon by měl být osvícený, rozumový, logický a měl by být největším dobrem pro mnohé. Beccaria cítil, že trestní právo by mělo být tvořeno rozumovou myšlenkou a nikoli vášněmi, tedy ani principem msty, nemělo by tedy platit biblické „oko za oko, zub za zub“.\n\nVytvořením trestního práva a trestního soudnictví musí být také stanovena rozumná forma trestu, Beccaria byl proti krutému trestání, ale cítil, že státní moc má právo a povinnost potrestat ty jednotlivce, kteří hrozí společnosti. Státní moc však má mít jen právo na uvalení takových trestů, které jsou za zločin nutné. Jak uvedl, „aby trest dosáhl svého cíle, musí jen převyšovat výhodu získanou ze zločinu, v tomto nadbytku zla má být zahrnuta jistota trestu a ztráta výhod, které možný zločin vyprodukoval. Všechno mimo to je přebytečné a proto tyranské.“ Státní moc mohla trestat, ale nemohla překročit to, co bylo nutné pro bezpečnost společnosti.\n\nPro vymezení toho, jaké množství trestu je nezbytné pro bezpečí a co je nadměrné, zákonodárci, „klidní studenti lidské povahy“ , musí přesně stanovit tresty za každý zločin. K zastavení jednotlivce, aby se nedopouštěl nedovolených jednání, musí být takové tresty, aby cena byla vyšší, než potěšení plynoucí z deviantního jednání. Jakýkoliv trest, který bude hrubě nebo naopak jen mírně přesahovat výši nezbytnou k zastavení jednotlivce od nedovoleného jednání, má být považován za neoprávněný.\n\nBeccaria jde ve své kriminologické teorii dokonce ještě dál. Dává mnoho příkladů o tom, jak by měl systém pracovat. Nabízí zvláštní principy, které může užívat k udržování bezpečnosti ve společnosti jen státní moc. Hovoří o zatčeních, soudních slyšeních, vazbách, vězení, trestech smrti, zvláštních zločinech a o prevenci zločinu. Zásady, o kterých Beccaria píše, jsou:\nzákony musí být stanoveny zákonodárci;\n\nBeccaria zdůraznil význam jasných a známých zákonů, protože rozumná osoba nemůže udělat rozumnou rozumovou volbu, zda spáchat či nespáchat čin, pokud neví, že čin je zakázán. Jestliže zákony budou ujasněny, nepotřebují žádný výklad, jsou všeobecně známy, pak zločinnost klesne.\n\nBeccaria navrhoval i pravidla a principy pro práva zatčeného provinilce. Pod tato pravidla zahrnul:\ntrest vězení před usvědčením je důležitý a akceptovatelný (tedy akceptuje vazbu;\nzákony by měly zakazovat zavádějící nebo sugestivní otázky v líčení;\nžádné právo útrpné k vynucení doznání;\n\nBeccaria napsal, že přísahy jsou nepoužitelné, neboť nepřinutí lháře mluvit pravdu, „každý soudce může souhlasit s tím, že žádná přísaha nedonutila pachatele trestných činů mluvit pravdu.“ (s. 29). Psal, že „je neodůvodněné trvat na tom, že ženy jsou příliš slabé na to, aby byly dobrými svědky.“ (s. 22). Také, když má být jedinec uvězněn ještě před soudem, měl by strávit méně času v líčení, ale více ve vězení, jestli je uznán vinným. Ovšem, jestli je jedinec uvězněný pro méně krutý zločin, mělo by mu být poskytnuto delší časové období v líčení a méně času ve vězení, pokud je uznán vinným.\nBeccaria používal velmi silná slova proti praktikám práva útrpného k dosažení přiznání. Věřil, že právo útrpné k dosažení přiznání nevinné osoby způsobilo této osobě trest, který si nezaslouží. Právo útrpné dělá také slabou osobu náchylnější k přiznání se ke zločinu, bez ohledu na vinu. Doznání z práva útrpného by nemělo být připouštěno, neboť nevinné osoby by se mohly doznat jen kvůli zastavení práva útrpného a navíc by mohly uvést nevinnou osobu jako spoluviníka. Doznání získané právem útrpným by mohlo způsobit, že slabá, nevinná osoba dostane trest, který si nezasloužila, a silná, vinná osoba, v důsledku nepřiznání se ke spáchání trestného činu, bude osvobozena.\n\nDva hlavní principy trestu jsou, že tresty, aby byly účinné, musí být jisté a rychlé. Beccaria uvádí, že „jistota trestu, dokonce i když je mírný, vždy udělá silnější dojem, než strach z hroznějšího trestu a naděje na beztrestnost“ (s. 58). Proto, aby trest byl účinný k zastavení dalších zločinů, musí být jistý, rychlý a neodvratný.\nV pojednání jsou uvedeny i další principy trestu a Beccaria do nich zahrnuje stanovení výše věznění pro každý zločin, jedinec by měl být potrestán i za pokus trestného činu, spoluviníci pracují společně na zločinu a měli by být potrestáni stejně, za nejdrsnější hříšné jednání nejdrsnější trest, zločiny proti osobám měly by být trestány tělesně a krádeže by měly být pokutovány.\nBeccaria byl silným odpůrcem trestu smrti, protože cítil, že dlouhá ztráta svobody je krutější než rychlá smrt. Napsal o trestu smrti „zdá se mi nemožné, že zákony, které jsou výrazem všeobecně známé vůle, která nenávidí zabití, měly by samy to páchat a kvůli odrazení státních příslušníků od vraždy, ony samy jednu spáchají.“ (str. 50).\nVe svém pojednání napsal Beccaria krátkou kapitolu o předcházení trestným činům, protože si myslel, že předcházet trestným činům je lepší, než je trestat. Vyslovil devět principů nezbytných k efektivnímu předcházení trestným činům. Podle jeho názoru pro předcházení trestným činům se společnost musí:\n\nJestliže je těchto devět principů používáno, bude méně potřeba využívat jiné principy líčení a trestů.\n\nBeccariova kriminologická teorie rozumové volby vychází z klasických myšlenek a je velmi příbuzná dnešním teoriím. Teorie rozumového výběru věří ve svobodnou vůli, kdy jednotlivci rozumem volí, zda spáchat zločiny, státní moc pak má právo a povinnost uchovávat obecné dobro. Rychlý, přísný a jistý trest připouští vládní dozor nad lidskou volbou a chováním, odstrašování a použití věznění a trestu předchází trestným činům.\n\nVšeobecné odstrašování působí, že široká veřejnost nepáchá zločiny kvůli strachu ze zadržení, žaloby a přísného trestu. Specifické odstrašování užívá tresty pro zabránění deviantovi dopustit se zločinu, neboť říká, že jestli pachatel trestných činů dostal dostatečný trest za spáchaný čin, tak nespáchá čin znovu. Beccaria nerozebíral do hloubky obecné a specifické odstrašování, ale psal hlavně o metodě použití zákonů a trestů, kdy jistý a rychlý trest může odradit širokou veřejnost i specifické kriminálníky od zločinů. Beccaria také podporoval teorii rozumové volby použití věznění.\n"}
{"id": "86315", "url": "https://cs.wikipedia.org/wiki?curid=86315", "title": "Skalka (usedlost na Smíchově)", "text": "Skalka (usedlost na Smíchově)\n\nSkalka je původně barokní usedlost, nacházející se v Praze na Smíchově. Je umístěna v přírodní lokalitě Skalka na temeni kopce, pod nímž se na jedné straně nachází \"Plzeňská třída\" a sportovní areál včetně ragbyového hřiště na straně druhé.\nPrvní zmínka o Skalce pochází z roku 1599, kdy Dorota Skálová, jak se píše v knihách viničního úřadu, koupila na místě zvaném \"Na Vejhřevkách\" dvě vinice – Klempernu, Kovařskou a o rok později Starou. Zmíněné vinice se pak nazývaly Skálovské a existovaly zřejmě od 14. století. Jestli se tedy usedlost nazývala podle vinic nebo podle majitelky, není jasné.\n\nDlouhou dobu zde však žádná stavba nestála. Usedlost zřejmě vznikla až na konci 18. století. Před rokem 1820 měla tvar písmene „U“. Byla tedy trojkřídlá – dvě boční křídla byla kratší, otevřená do dvora. Poblíž stála obytná budova ve tvaru obdélníku, která se zachovala dodnes.\n\nStarobylý ráz této patrové stavby ovšem narušila novodobá úprava z roku 1963. Vznikla jednopatrová budova s vysokou valbovou střechou s malými vikýři, zcela bez ozdob. Kolem domu jsou zpustlé zbytky zahrady, která byla dříve upravena jako anglický park. Pozemek lemuje poškozená ohradní zeď, ve které se nachází zajímavá brána s hranolovými pilíři, ukončenými římsou. V současné době je usedlost opuštěná a zdevastovaná. Přestože je od roku 1964 památkově chráněná, zarůstá trávou a chátrá. Vlastníkem usedlosti je akciová společnost Les Marrons.\n\n"}
{"id": "86316", "url": "https://cs.wikipedia.org/wiki?curid=86316", "title": "San Gimignano", "text": "San Gimignano\n\nSan Gimignano je město v Itálii, v oblasti Toskánsko a provincii Siena.\nSan Gimignano je proslulé svou téměř jednotnou zástavbou středověké architektury a svými 15 věžmi. Tato stará část města na náhorní plošině je od roku 1990 zapsána na Seznamu světového dědictví UNESCO.\n\nDějiny tohoto toskánského městečka začínají asi ve 4. století př. n. l. založením etruské osady, pojmenované Velathri podle etruské bohyně lesů. Z této doby se v muzeu dochovaly archeologické nálezy, keramika a fragmenty kamenných sarkofágů v městském muzeu.\n\nV období antického Říma bylo založeno sídlo jménem Silvia (z latinského \"silva\" strom, keř), jež v období stěhování národů obsadili Langobardové. Pozůstatky jejich osady byly nalezeny uvnitř hradu Castel Vecchio.\nNynější jméno město získalo až v 10. století. Podle jedné verze legendy je pojmenoval na své misijní cestě Sigericus, arcibiskup z Canterbury mezi lety 990–994. Podle druhé verze jde o patrocinium svatého Gimignana, biskupa modenského, který za ostrogótských válek v 5. století zachránil město před vojsky barbarských Hunů pod vedením krále Attily.\n\nRoku 998 byla osada opevněna hradební zdí a svou hradní rezidenci si zde vybudovali biskupové z Volterry. Zásadní hospodářský, obchodní a politický rozvoj města nastal kolem poloviny 12. století, díky situaci na důležité křižovatce cest z Pisy, Sieny a Janova. Tržní a zemědělská osada bohatla jednak díky výhodné poloze na Via Francigena, obchodní spojnici mezi Itálií a Francií), ale také díky pěstování šafránu, vinné révy odrůdy Vernaccia a dalších plodin. Zahraniční obchod s nimi spojoval San Gimignano až se Sýrií a Egyptem.\n\nRoku 1199 město vyhlásilo svou nezávislost na volterrském biskupovi. V čele jeho správy stály politické strany guelfů a ghibellinů, v době krvavých bojů od 13. do 14. století reprezentované zejména rodinami papežských přívrženců Ardinghelli a císařskými straníky rodiny Salvucci. Roku 1261 v bitvě o Montaperti zvítězili ghibellini za pomoci Florencie a Sieny. Další boje ukončil roku 1348 mor, který zdecimoval počet obyvatelstva San Gimignana natolik, že se město spontánně přidalo do svazku měst podřízených Florencii. Konec samostatnosti přinesl ovšem San Gimignanu obchodní restrikce, které také zruinovaly export. Floreňťané svou nadvládu upevnili také stavbou pevnosti Rocca.\nŠlechtické rodiny vystavěly kromě kostelů honosné paláce a hranolové obranné věže. Ve 14. století zde stálo 72 věží a za každou zbouranou byl vlastník povinen postavit věž novou. Rod Salvucciů prezentoval svou moc dokonce dvěma věžemi (připomínajícími Newyorská \"dvojčata\"). Dodnes se dochovalo 14 věží. V době gotiky a počátků renesance do konce 15. století vznikla většina uměleckých památek ve městě.\n\nZdejší hospodářství stagnovalo, městečko zůstalo střediskem zemědělství a nezachytilo nástup průmyslu. Díky tomu si zachovalo urbanistické jádro v nezměněné gotické podobě, bez pozdějších přístaveb. Ve 20. století se stalo vyhledávaným turistickým cílem, jedním z nejvýznamnějších v Toskánsku. Dodnes profituje jak z cestovního ruchu, tak z prodeje místního vína, destilátů a tvrdých sýrů. Vyhlášenou specialitou je šunka z divokých prasat.\n\n\n\nBazilika Nanebevzetí Panny Marie (Santa Maria Assunta), zvaná podle sídla kolegiátní kapituly krátce Collegiata, je dominantou a nejvýznamnější chrámovou stavbou ve městě. Tato románská trojlodní bazilika s věží patří k nejkrásnějším příkladům románské architektury v Toskánsku. Byla vysvěcena 21. prosince 1148 papežem Evženem III.\n\nPřestavby a zařízení interiéru pocházejí z doby gotické. Roku 1456 přistavěl příčnou loď s kaplemi architekt Benedetto da Maiano. Nejvýznamnější je kaple Sv. Finy s mramorovou tumbou náhrobku této svaté panny mučednice a patronky města(nahoře v nástavci oltáře), s gotickou stříbrnou relikviářovou bustou na její lebku (uprostřed oltáře ve výklenku) a s novodobým modelem mrtvého těla v zasklené vitríně pod oltářem. Nástěnné malby ilustrující život sv. Finy provedl Domenico Ghirlandaio.\n\nFresky: kaple, severní a jižní stěna jsou vyzdobeny freskami. Na stěnách lodi to jsou ve třech pásech dva cykly fresek s náměty ze Starého a Nového zákona a na západní stěně freskou Utrpení sv. Šebestiána z 15. století.\nNejstarší fresky pocházejí z 1. poloviny 14. století, je to cyklus ze života Kristova, na němž se podílel Lippo Memmi.\nK proslulým výjevům patří Stvoření Adama, Vyhnání Adama a Evy z ráje či Spící opilý nahý Noe, jemuž se vysmívají vlastní synové.\nAutory fresek jsou Benozzo Gozzoli, Bartolo di Fredi a Taddeo di Bartolo. Autory sochařské výzdoby jsou Giuliano a Benedetto da Maiano, dřevěnou skupinu Zvěstování z doby kolem roku 1410 řezal Jacopo della Quercia.\n\nPalazzo comunale je dvoupatrový dvoukřídlý palác, postavený v roce 1323 pro městskou radu. Palác má ze strážních důvodů nejvyšší věž Torre Grossa ve městě. Postavit vyšší věž bylo zdejším obyvatelům zakázáno.\nZ bohatých sbírek vynikají románský dřevěný krucifix, gotický oltářní kříž, liturgické a kultovní předměty sienských zlatníků, dvě náhrobní desky s figurami měšťanů.\n\nMalebná kulisa města se často objevuje v historických filmech.\n\n\"Počet obyvatel\"\n\n"}
{"id": "86329", "url": "https://cs.wikipedia.org/wiki?curid=86329", "title": "Vůz Ampz146, 143 ČD", "text": "Vůz Ampz146, 143 ČD\n\nVozy Ampz a Ampz, obě řady číslovány v intervalu 73 54 10-91, jsou řadami velkoprostorových osobních vozů první třídy z vozového parku Českých drah. Všech devět vozů Ampz vyrobila v letech v letech 1998 a 1999 společnost MSV Studénka dle dokumentace dodané společností SGP Siemens. Všech jedenáct vozů Ampz vyrobila v letech 2006–2007 pražská pobočka Siemensu SKV Praha.\n\nV roce 1995 si České dráhy objednaly od firmy SGP Siemens sérii 45 vozů pro vlaky vyšších kategorií. Součástí dodávky bylo devět vozů první třídy Ampz, 26 vozů druhé třídy Bmz a deset restauračních vozů WRmz. Jako první byly vyrobeny v roce 1997 vozy WRmz, v letech 1998–1999 je následovaly vozy Ampz a jako poslední byly v letech 1999–2000 dodány vozy Bmz. Skříň, brzdy a elektrickou výzbroj zhotovila MSV Studénka dle dokumentace společnosti SGP Siemens. Poté byly dovezeny zbylé díly a vozy byly, s použitím interiérových prvků vyrobených v tuzemsku, zkompletovány. První dva prototypové vozy byly dokončeny v roce 1997. V lednu 1998 proběhly zkoušky v Rakousku. Ty byly následovány zkouškami na Železničním zkušebním okruhu v Cerhenicích, které probíhaly od února do dubna.\n\nVzhledem k narůstající potřebě vozů pro vlaky vyšších kategorií uskutečnily České dráhy v roce 2003 objednávku dalších 26 vozů, z toho 11 vozů první třídy Ampz a 15 vozů druhé třídy Bmz. Výroba se opozdila, a tak byly všechny vozy dodány až v roce 2007. Všechny vozy v tomto balíku vyrobila pražská pobočka Siemensu SKV Praha sídlící na Zličíně. Celková cena této zakázky byla při tehdejším kurzu eura necelé 1,4 miliardy Kč, čili průměrně 53 milionů Kč za vůz.\n\nJsou to čtyřnápravové tlakotěsné vozy se skříní typu UIC-Z o délce 26 400 mm. Jejich nejvyšší povolená rychlost je 200 km/h. Mají podvozky SGP 300 R/3S vhodné až pro rychlost 250 km/h. Brzdová soustava je tvořena tlakovzdušnými kotoučovými brzdami Knorr se třemi kotouči na každé nápravě. Pro nouzové brždění z vysokých rychlostí je na vozech nainstalována elektromagnetická kolejnicová brzda.\n\nVozy mají dva páry jednokřídlých předsuvných nástupních dveří ovládaných tlačítky. Mezivozové přechodové dveře jsou dvoukřídlé, posuvné do stran a ovládané pomocí madel. Vnitřní oddílové dveře jsou jednokřídlé, posuvné a ovládané pomocí tlačítek. Většina oken těchto vozů je pevných neotvíratelných, výjimku tvoří první a poslední pár oken, které jsou v výklopné horní pětině. Okna jsou opatřena termofolií. Střecha vozů má podélné prolisy.\n\nVozy mají dva velkoprostorové oddíly oddělené skleněnou přepážkou. Celkem je pro cestující k dispozici 58 polohovatelných sedaček. Sedačky v příčném uspořádání 2 + 1 jsou umístěny částečně za sebou a částečně proti sobě. U sedaček za sebou jsou k dispozici sklopné stolky, u míst proti sobě jsou v Ampz velké rozkládací stolky, u Ampz pak stolky u sedaček uspořádaných proti sobě zcela chybí. Vozy Ampz byly již z výroby vybaveny elektrickými zásuvkami 230 V, do vozů Ampz byly dosazeny později. Pro informování cestujících je ve vozech nainstalováno rozhlasové zařízení.\n\nPro napájení elektrických spotřebičů je ve vozech nainstalován centrální zdroj energie (CZE). Teplovzdušné vytápění vozu a klimatizace umožňují při venkovních teplotách od −20 °C do +32 °C nastavit vnitřní teplotu od +20 °C do +24 °C. Vozy jsou vybaveny dvěma vakuovými WC. Klimatizace i WC byly vyrobeny vídeňskou firmou Alex Friedmann.\n\nPůvodní nátěr vozů je pod okny bílý, přes okna červený a střecha je šedá. Některé vozy již byly přelakovány do modro-bílého korporátního schématu Českých drah od studia Najbrt.\n\nV roce 2009 prošly vozy Ampz revitalizací interiéru, při které byly dosazeny nové sedačky typu ICE 3000 a zásuvky 230 V.\n\nNa přelomu let 2012 a 2013 byly do všech vozů nainstalovány police s řetízky a zámky na zavazadla. V březnu 2013 byly řetízky a zámky odstraněny z důvodu častých poškození.\n\nV roce 2014 České dráhy oznámily plány na modernizaci tří vozů Ampz, devíti vozů Ampz, 15 vozů Bmz, 21 vozů Bmz a desíti vozů WRmz s opcí na modernizaci zbylých osmi vozů Ampz. Modernizace se týká převážně přečalounění sedaček, dosazení koberců, a to včetně vozů druhé třídy, revitalizaci WC, menší úpravy klimatizace, dosazení vnějšího a vnitřního elektronického informačního a rezervačního systému a dosazení přístupových bodů systému Wi-Fi. U všech vozů Ampz, Bmz a sedmi vozů WRmz bude navíc vyměněn centrální zdroj energie (CZE). Kromě toho vozy ještě projdou běžnou vyvazovací opravou. Celková cena zakázky je 498 milionů Kč. Modernizace by měla být hotova do 17 měsíců od podpisu smlouvy.\n\nPrvní nasazení těchto vozů proběhlo 24. září 1999 na zvláštním vlaku Praha – Poříčany při příležitosti dokončení modernizace úseku Poříčany – Kolín. Na pravidelných vlacích s cestujícími bylo prvních šest vozů Ampz nasazeno od 27. října 1999. Ostatní vozy Ampz byly dokončeny a uvedeny do provozu do roku 2000.\n\nVozy bývají nejčastěji nasazovány na vlaky EuroCity na trase Praha – Berlín - Hamburk. Dále je lze potkat i na vlacích EuroCity z Prahy nebo Ostravy do Warszawy, na vlaku EC 154/5 \"\"Jan Perner\"\" na trase Praha - Ostrava - Návsí - Žilina nebo na EC 282/3 \"\"Slovenská strela\"\" mezi Prahou a Bratislavou.\n\nVůz Ampz č. 004 byl v roce 2012 řazen ve vlaku, který převážel českou fotbalovou reprezentaci na Mistrovství Evropy ve fotbale v Polsku. Při této příležitosti byla skříň vozu opatřena polepy s fotbalovými motivy.\n\n\n"}
{"id": "86334", "url": "https://cs.wikipedia.org/wiki?curid=86334", "title": "Nadstěna", "text": "Nadstěna\n\nNadstěna je v matematice, resp. geometrii zobecněním stěny tělesa do n-rozměrného prostoru. Zpravidla jde o lineární útvar, který spolu s ostatními nadstěnami ohraničuje (\"n\"-rozměrný) objem tělesa. Nadstěna v \"n\"-rozměrném prostoru má formula_1 rozměrů. Často se používá obecnější termín: nadplocha, který označuje obecně \"k\"-rozměrnou plochu v \"n\"-rozměrném prostoru (formula_2).\n"}
{"id": "86336", "url": "https://cs.wikipedia.org/wiki?curid=86336", "title": "Bulovka (Košíře)", "text": "Bulovka (Košíře)\n\nUsedlost Bulovka je starý hospodářský dvůr ležící v pražských Košířích nad areálem Waltrovky. Svou současnou pozdně barokní podobu získala přestavbou na konci 18. století.\n\nUsedlost se rozkládá v blízkosti rozhraní Jinonic, Košíř, Radlic a Smíchova. Jde o poměrně rozlehlý, původně zemědělský areál sestávající z několika stavení kolem obdélníkového, skoro čtvercového dvora vystavěný na kopci s dominantní polohou, svou mohutností připomíná spíše tvrz než usedlost. Obytná patrová budova stojí na severní straně dvora, má mansardovou střechou a stlačené valené klenby. Dnes je citlivě opravena a doplněna o výtvarně zajímavé sluneční hodiny. Z hospodářských budov jsou zachovány a slouží doposud stodola, bývalé sýpky i chlévy. Za dvorem je rozsáhlá zahrada se zbytky původního sadu, ve kterém byly v 19. století skleníky. Opraven je i novogotický gloriet s lomenými okny sloužící v minulosti k odpočinku na malé vyvýšenině vzadu v zahradě. Tento fakt nasvědčuje tomu, že usedlost měla v už minulosti i charakter oddechového místa, neplnila jen ryze ekonomickou funkci tím, že zajišťovala zemědělskou činnost. Podobně tomu bylo i u mnohých jiných usedlostí na Smíchově. V případě Bulovky je velmi zajímavé i posazení ve volné krajině, které je dosud nedotčené. Při pohledu od západu terénní vlna připomíná val a umocňuje pohled na celý statek.\n\nObdobně jako stejnojmenná libeňská usedlost, po níž nese jméno nemocnice Na Bulovce, má i tato usedlost jméno odvozeno od rodiny Bullů z Bullenau, kteří ji od 18. století vlastnili a zásadně přestavěli.\n\nJiž ve 14. století se na místě usedlosti rozkládala vinice známá pod jménem \"Pavlačka\" či \"Pavláčka\". K vinnému lisu byly postupně přistavovány další hospodářské objekty a určovaly stavební dispozici usedlosti zachovanou dodnes. Vinice zanikly v průběhu 19. století.\n\nNa konci 18. století usedlost zakoupil Ferdinand Bulla, člen bohaté úřednické rodiny. V průběhu 19. století se usedlost začala nazývat \"Bulová\", později \"Bulovka\". V letech 1874-1904 ji vlastnil Josef Barth. Ještě za jeho vlastnictví stál západně od usedlosti mezi Jinonickou ulicí a Vidoulí areál malé cihelny s kruhovou pecí a komínem. Barth roku 1898 žádal o svolení suchého lisu na cihly a zprovoznění strojovny s kotelnou. Od roku 1902 ji měl pronajatu Josef Schmidt. K roku 1913 vlastnil dvůr s kruhovou cihelnou Václav Procházka, který přistoupil do \"Jednoty pro zvelebení průmyslu cihlářského\". Leopold a Václav Procházkovi přestavěli roku 1923 cihelnu na strojovou výrobu, dali postavit komín vysoký 25 metrů a kruhovou pec rozšířili na 20 komor (pro 8 tisíc kusů cihel na jednu komoru). Své výrobky dodávali do společné \"Prodejní kanceláře cihel\" ve Spálené čp. 2. Cihelna měla měla jeden šnekový lis Raupach, dva kolové mlýny a odřezávač a s hliništěm ji spojovala polní dráha. Ročně vyráběla 3-4 miliony cihel. V roce 1942 ukončila provoz a po znárodnění po roce 1948 byla zařazena mezi cihelny k likvidaci. Bývalé hliniště je zarostlé a sousedí s přírodní památkou Vidoule. V odkrývkách cihlářské hlíny byly nalezeny vzácné fosilie savců, včetně mamuta, nosorožce, pravěkého obrovského jelena, tura a drobnějších druhů koní.\n\nKromě cihelny zde bývala i provaznická a soustružnická dílna. Usedlost ale sloužila hlavně zemědělské činnosti, je typickým příkladem starého hospodářského dvora, který svému účelu slouží již od středověku do současnosti. Tuto funkci dokonce plnila i v období po kolektivizaci zemědělství, kdy tu hospodařil Státní statek Praha a od roku 1977 jezdecký klub. Současným majitelem usedlosti je rodina Procházkova.\n\n\n\n"}
{"id": "86337", "url": "https://cs.wikipedia.org/wiki?curid=86337", "title": "Ctags", "text": "Ctags\n\nctags je unixová utilita používaná programátory pro vytvoření souboru značek v aktuálním adresáři pro pozdější použití textovými editory jako je Vim nebo Emacs.\n\nPříkaz codice_1 vytvoří soubor codice_2, do kterého zapíše v čitelném formátu tag a regulární výraz, na který se tento tag odkazuje. V editoru je potom možné vyvoláním funkce pro příslušné funkce v dokumentu snadno přejít na místo vyznačené regulárním výrazem patřícím k tagu.\n"}
{"id": "86340", "url": "https://cs.wikipedia.org/wiki?curid=86340", "title": "Zlatnice (pražská usedlost)", "text": "Zlatnice (pražská usedlost)\n\nZlatnice (německy Schipkapaß, počeštěně Šipkapas) je bývalá menší barokní hospodářská usedlost, později hostinec, v Dejvicích, dnes patřících k Praze, na konci ulice a zahrádkářské osady Zlatnice nad údolím Tiché Šárky (Zlatnice 56/5). V období národnostního napětí na přelomu 19. a 20. století byla proslulým výletním místem pražských německých studentů.\nUsedlost vznikla na místě viničního lisu. V letech 1660 – 1690 patřila zlatníkovi Gabrieli Geltenhauerovi, k čemuž odkazuje její původní a nynější český název, který se znovu vžil za první republiky. Gabriel Geltenhauer je znám především tím, že na pozemcích usedlosti sloučil dohromady tři menší vinice.\n\nRoku 1708 zde byla vybudována kaple Nejsvětější Trojice, zbořena byla v roce 1961.\n\nOd roku 1879 (ze souvisejících událostí však vyplývá, že přinejmenším již od roku 1876) vlastnili Zlatnici Mořic Milde a Anna Mildová, původem ze Sudet, z Litoměřicka. Zpočátku zde založili malé hospodářství. Protože ale Mildeho začali navštěvovat němečtí studenti, kteří ho znali z původního bydliště, nejprve jim donášel pivo z nedaleké české hospody a poté sám zřídil ve své usedlosti hostinec. Ten se stal v poslední čtvrtině 19. století proslulým oblíbeným místem pražských německojazyčných studentů. Hospodaření na zdejší neúrodné půdě se stalo už jen vedlejší činností, hospoda naopak prosperovala. Podle dobového pramenu „Matriky Balkánské pivní university“, což byla kronika hostince, ráno hostinský vyvezl hnůj na Jenerálku, okolo desáté přišli flamendři, chlastali udatně až do večera a poctivě zaplatili… Studenti sem z Prahy docházeli pěšky přes Karlův most, Hradčany, Bruskou bránu, kolem. tzv. Čínské zdi u Hadovky, tzv. Bajkalského jezera (pravděpodobně rybníčku ve Starých Dejvicích pod Bořislavkou) a přes České Švýcarsko, jak studenti přezdívali okraj Šáreckého údolí.\n\nV srpnu 1877 (událost je datovaná též rokem 1876) tři němečtí studenti medicíny došli do této výletní restaurace severozápadně od Prahy a když uviděli obrovitého hospodského s plnovousem a rudým fezem na hlavě (ona pokrývka hlavy byla zástavou za nezaplacená piva z minulého dne), po několika pivech získal hostinský Moritz Milde přezdívku Osman Paša, jeho žena Suleika a kuchařka Zoraide. Později získali další členové personálu přezdívky „Alpský pastevec“, „Dvorní kočí“ a „Abraham“. Místo pojmenovali němečtí studenti \"Schipkapaß\", protože jim připomínalo průsmyk Šipka u města Šipka v bulharském pohoří Stara planina, kde právě roku 1877 Rusové a Bulhaři porazili turecké vojsko. Tureckým stylem zde poté Němci dávali najevo, že v rusko-tureckém sporu sympatizují s disciplinovanými a statečnými tureckými vojsky proti slovanským národům. Buršáci pojmenovali i místnosti hospody: „Orlí sál“ dostal název podle vyvěšené úřední koncese na prodej tabáku s c. a k. orlicí, „Zrcadlový sál“ byla místnost, kde viselo laciné zrcátko s ulomeným rohem, „Laboratoř“ byla spižírna u kuchyně.\n\nHostinec se stal hlavním dějištěm studentského románu \"Der Schipkapaß\", který v roce 1908 vydal německy píšící spisovatel původem z Moravy Karl Hans Strobl, student práva a funkcionář studentského spolku Austria. Od druhého vydání vycházel román pod názvem \"Die Flamänder von Prag\". Dějem románu je, že student práva Hans Schütz, člen fiktivního studentského spolku Germania, se zamiluje nejprve do sekretářky, která ale dá přednost bohatšímu studentovi, poté chodí zapíjet žal na Šipkapas a poté začne chodit s poštovní úřednicí, která mu dá přednost před českým malířem, který se o ni rovněž uchází.\n\nHostinec je zmiňován i ve Stroblově autobiografickém románu \"Die Vaclavbude\" z roku 1902, věnujícím se národnostním konfliktům mezi Čechy a Němci v Čechách a na Moravě. Jednou z nejhlavnějších postav je \"Abraham\", což byla skutečná přezdívka studenta jménem Siegmund Pick – označovaného jako faktotum německého studentstva či Pumpier, a Strobl popisuje jeho kariéru „od pastevce krav až k finančníkovi a kancléři Balkánské pivní university“. V archivech pražského studentského buršáckého spolku Armina, nyní v Bundesarchivu Koblenz, se dochovala vizitka s textem: „Sigmund Pick (Abraham), obstaravatel pro všechny organizované i neorganizované studenty, emeritní I. asistent Osmana Paši v Průsmyku Šipka, t. č. numismatik, Žitná ulice 2 a.“ Jindřich Schwippel označuje tento román za literárně patrně nejhodnotnější vzpomínku na Schipkapaß. K hostinci se vztahuje i řada nejrůznějších básní všeho druhu, které se dochovaly v archivech německých studentských spolků.\n\nVe svých Denících Franz Kafka zmiňuje, že do výletní restaurace Schipkapaß šel s Maxem Brodem odpoledne poté, co se definitivně rozešel s dlouholetou přítelkyní Felice Bauerovou.\n\nAč hospoda byla spíše zanedbaná, hostinský byl podnikavý a měl smysl pro humor. Za krásného počasí vybíral pět krejcarů „lázeňské taxy“ za západ slunce, který ohlašoval jako pořadatel. Byl absolventem německé Hospodářské školy v Libverdě, měl úhledný rukopis, pochopení pro studentský a buršácký humor a bylo-li třeba, i dokonalé společenské vystupování. Zemřel roku 1910, zadusil se kuřecí kostí. Byl pohřben na hřbitově u sv. Matěje, náhrobek nesl nápis „Zde leží Moritz Milde, hostinský a majitel realit“, roku 1946 byl hrob zrušen. Po smrti hostinského hospoda upadala, jeho jediný syn Moritz padl v první světové válce a vdova se odstěhovala za dcerou do Vídně.\n\nV roce 1920 místní český časopis \"Dejvický a Bubenečský obzor\" napsal, že rolnická usedlost „Zlatnice“, jejímž majitelem byl Němec Schmidt a nájemcem Němec Kutschera, je německým ostrovem v Dejvicích. List majitele obviňoval, že ze 70 měr orné půdy, které k usedlosti patří, nebyla za války ani po válce odváděna žádná úroda, a naopak usedlost ještě každoročně dostává každoroční příděl obilí na semeno. V této souvislosti se list dožadoval trestního oznámení, popřípadě toho, aby vedení usedlosti bylo těmto neschopným, státu nepřátelským lidem vzato z rukou. Navíc upozorňoval, že v tomto hostinci, navštěvovaném Němci, neplatí policejní hodina a hosté se tam beztrestně a veřejně vysmívají všemu českému a v noci rozpáleni alkoholem za zpěvu velkoněmeckých písniček ohrožují české chodce.\n\nRoku 1921 Mildeho dědicové prodali usedlost českému staviteli. Za první republiky se pro usedlost vžil český název Zlatnice. Hospoda zde fungovala ještě nějakou dobu, snad do druhé světové války. Po druhé světové válce připadla usedlost do vlastnictví obce. V současné době objekt pustne a rozpadá se. Od roku 1964 je chátrající objekt památkově chráněný. Dochovalo se jen přízemní prosté stavení v dezolátním stavu. Na místě hospodářských stavení stojí garáže. U zbytků stavení stojí mohutné staré kaštany. V roce 2011 jsou v katastru nemovitostí jako vlastníci parcely č. 1686/1 o výměře 2102 m² i budovy uvedeny Andrea a Suzann Isholovy (Andrea Isholová je též majitelkou chátrajícího zámku v Praze-Petrovicích) a budova je zapsána jako objekt k bydlení.\n\nV roce 1964 byla zapsána jako kulturní památka, k 26. prosinci 2013 z ní byla tato ochrana sňata.\n\nZánik postihl i většinu dalších výletních restaurací v Šáreckém údolí.\n\nPodle usedlosti je pojmenováno chráněné území, přírodní památka Zlatnice, skalnatý ostroh se zbytky lesostepi a s vřesovištěm.\n\n"}
{"id": "86344", "url": "https://cs.wikipedia.org/wiki?curid=86344", "title": "Open Gate – gymnázium a základní škola", "text": "Open Gate – gymnázium a základní škola\n\nOpen Gate – gymnázium a základní škola je soukromé osmileté gymnázium s ubytováním na studentských kolejích a základní škola v Babicích u Prahy. Kampus byl vybudován v roce 2005 za finanční účasti Nadace Educa (roku 2011 sloučené s Nadací The Kellner Family Foundation), založili jej manželé Renáta a Petr Kellnerovi. Současnou ředitelkou školy je Kateřina Kožnarová, zástupcem ředitele Petr Chára a zástupkyní ředitelky pro ZŠ je Petra Kobrová.\n\n\nAreál školy v Babicích má rozlohu 7 hektarů a jeho vybudování stálo 250 miliónů Kč. Kromě školy a studentských kolejí zde žáci mají k dispozici knihovnu, budovu divadla, hospodářský statek, sportovní halu a jídelnu. Součástí školy je bazén a tělocvična. V roce 2012 byla dokončena výstavba multifunkční sportovní haly. Před kolejemi je umístěno víceúčelové sportoviště. Žáci Open Gate v průběhu vyučování a jiných školou pořádaných akcích nosí školní uniformy.\n\nGymnázium je zakončeno českou maturitou nebo mezinárodní maturitou IB, případně oběma zkouškami. V roce 2019 zvládla absolventka gymnázia Open Gate Thea Kratochvílová mezinárodní maturitu IB na plný počet bodů a dostala se tak mezi dvě stovky nejlepších maturantů z celého světa.\n\nOd kvinty probíhá výuka v anglickém jazyce ve všech předmětech, kromě češtiny a českých reálií.\n\nPřijímací řízení na gymnázium zahrnuje test studijních předpokladů, IQ test a pohovor.\n\nStudenti se zapojují do britského programu Mezinárodní cena vévody z Edinburghu ( \"The Duke of Edinburgh International Award\", zkráceně též \"DofE\"). Mezi studenty oceněné v tomto programu patří například Filip Chalupa nebo Lukáš Kotlár.\n\nVzdělávací program základní školy je vytvořen v souladu s Rámcovým vzdělávacím programem Ministerstva školství a tělovýchovy ČR a s mezinárodně uznávaným programem IB „The Primary Years Programme“. Na škole se neznámkuje, používá se slovní hodnocení.\n\nRoční školné na Základní škole Open Gate je 195 000 Kč. Roční školné na gymnáziu Open Gate činí 256 000 Kč pro studenty, kteří do školy denně dojíždějí, a 470 000 Kč pro studenty bydlící během týdne na kolejích. Příspěvek na školné či plné školné ve formě sociálního stipendia (od Nadace The Kellner Family Foundation) získává zhruba polovina studentů gymnázia. Studentům s mimořádnými studijními výsledky nabízí škola možnost získat akademické stipendium.\n\nNa gymnáziu díky sociálním stipendiím Nadace The Kellner Family Foundation studovalo nebo studuje od roku 2005 celkem 442 studentů, což je zhruba polovina všech studentů Open Gate od založení gymnázia. Těmto studentům již bylo na stipendiích rozděleno přes 615 milionů korun.\n\nV červnu 2013 koupila skupina PPF od firmy Maraflex podnikatele Františka Savova hotel Praha v Praze-Dejvicích na Hanspaulce. Záhy zveřejnila záměr část pozemků využít pro areál nové pobočky školy Open Gate. Demolice proběhla v roce 2013 metodou rozstříhání budovy.\n\nNa místě zbouraného hotelu je nyní park. S výstavbou v dolní části areálu se mělo začít v lednu 2017 a v červnu 2018 měl být komplex školy dokončený. Nová pobočka školy Open Gate zde ale nakonec stát nebude. Důvodem tohoto rozhodnutí je skutečnost, že ani po více než dvou a půl letech se nepodařilo získat všechna potřebná povolení pro zahájení stavby.\n\nNadace The Kellner Family Foundation zřídí v dolní části areálu zbouraného hotelu Praha veřejně přístupnou venkovní galerii se sbírkou osmi soch a zahradních kompozic světově proslulého britského sochaře Tonyho Cragga. Součástí projektu bude i dětské hřiště.\n\n"}
{"id": "86345", "url": "https://cs.wikipedia.org/wiki?curid=86345", "title": "Convair B-36 Peacemaker", "text": "Convair B-36 Peacemaker\n\nConvair B-36 byl americký těžký strategický bombardér. Dostal neoficiální jméno Peacemaker (mírotvůrce). Prototyp XB-36 vzlétl v srpnu 1946. V roce 1949 stroje obdrželo United States Air Force a  roku 1951 byly stroje zařazeny do řadové služby. V roce 1955 začala jejich modernizace (např. přidání proudových motorů). I přesto stroje rychle zastarávaly a v roce 1959 byl vyřazen poslední z nich. Žádný z B-36 nikdy nebyl bojově nasazen. Vznikla též snaha o konkurenci pro B-52 označená jako YB-60.\n\nDva exempláře byly také použity při experimentech programu atomového letounu, kdy na jejich palubu byl umístěn funkční jaderný reaktor o výkonu 1 MW. Tento program byl zastaven a zrušen v roce 1958.\n\nJeden z další experimentů bylo to, že měl stroj ve své pumovnici nést parazitní stíhačku XF-85 Goblin, která byla v případě napadení vypuštěna a po splnění úkolu by se vrátila zpět na palubu bombardéru; pokusy se prováděly na stroji B-29 Superfortress, ale Goblin se neosvědčil a tak byla vybrána náhrada F-84 Thunderjet v podobě projektu FICON (FIghter CONveyor – přepravník stíhaček). První B-36 s Thunderjetem na palubě vzlétl v roce 1952; mezitím byla funkce stíhačky změněna na průzkumný letoun, projekt ale roku 1959 skončil.\n\nGeneze vývoje B-36 se dá datovat do první poloviny roku 1941, tedy ještě před vstupem USA do druhé světové války. V té době se zdálo, že pád Velké Británie je velmi reálný a to by znamenalo konec úvahám o začátku strategického bombardování Německa. Proto byl potřeba nový druh bombardérů. Takových, které by byly schopny startovat přímo z území Spojených států a bombardovat cíle v okupované Evropě. United States Army Air Corps (předchůdce USAF) zahájily 11. dubna 1941 soutěž na konstrukci bombardéru s velmi dlouhým doletem. Letadlo mělo dosahovat maximální rychlost 720 km/h, cestovní rychlost 443 km/h, mělo mít dostup 14 000 m a dolet nejméně 19 000 km ve výšce 7 600 metrů. Tyto požadavky byly ale pro vývoj v krátkém čase příliš vysoké, takže 19. srpna 1941 byly zredukovány na dolet nejméně 16 000 km, bojový dolet 6 400 km se 4 500 kg nákladem bomb cestovní rychlosti mezi 380 až 480 km/h a dostupem 12 200 m.\n\nPoté, co Studená válka nabrala na obrátkách Berlínskou blokádou v roce 1948 a prvním atmosférickým testům sovětské jaderné bomby v roce 1949, hledali američtí vojenští stratégové bombardéry schopné doručit velké a těžké jaderné pumy první generace. B-36 bylo tehdy jediné americké letadlo schopné takové bomby dopravit z letišť na americké půdě na cíle v Sovětském svazu.\n\nKoncepce B-36 byla sice již od počátku zastaralá – tedy letadlo poháněné pístovými motory ve věku proudových stíhacích letounů – ale jeho „proudový soupeř“ B-47 Stratojet, který se stal operačně využitelným až v roce 1953, neměl ani schopnost doletu ze základen v Severní Americe na cíle v SSSR a ani nebyl schopen nést tehdejší obrovskou vodíkovou bombu. Tohoto nebyly schopny ani další dva bombardéry těch dob s pístovými motory, B-29 a B-50. Mezikontinentální balistické rakety se staly strašákem doby až v 60. letech. Dokud se B-52 Stratofortress ke konci 50. let nedostal do výzbroje, byl B-36 Peacemaker jediným skutečným mezikontinentálním bombardérem a páteří \"Strategic Air Command\" (velení strategických vzdušných sil).\n\nPoté, co se generál Curtis Le May stal velitelem Strategic Air Command, přeměnil intensivním tréninkem a vývojem jednotky vybavené B-36 v efektivní síly pro jaderné bombardování a vytvořil tak srdce SAC. B-36 mohlo nést více jak čtyřikrát víc nákladu než B-29, dokonce více než B-52. B-36 byl sice pomalý a nemohl dotankovat palivo ve vzduchu, ale mohl létat na cíle ve vzdálenosti 5 500 km a setrvat ve vzduchu 40 hodin. A ještě měl jiné eso v rukávu: létal ve velmi vysokých výškách, což bylo možné díky velké nosné ploše. To ho chránilo před všemi stíhačkami té doby, poháněnými pístovým motorem, dokonce i před prvními proudovými stíhačkami.\n\nNavzdory všem pozitivům byl B-36 náročný na obsluhu, v prvních letech služby náchylný na katastrofální požáry motorů a jiné nákladné poruchy. Toto vše opravňovalo jeho kritiky, mluvit o něm jako „mnohamiliardovém trapasu“. Hlavně Námořnictvo Spojených států projekt považovalo za nákladný omyl, odvracející Kongresové financování a zájem od námořního letectva, letadlových lodí obecně a hlavně od námořních jaderných bombardérů schopných startu z letadlových lodí. V roce 1947 námořnictvo zaútočilo na projekt financování B-36, které podle nich nesplňovalo podmínky stanovené Pentagonem. Námořnictvo věřilo, že převaha letadlových lodí v Pacifiku během druhé světové války se ukázala jako rozhodující i pro budoucí možné válečné konflikty. Proto námořnictvo navrhlo letadlovou loď USS United States, jakousi „superletadlovou loď“, která by byla schopna vyslat velké skupiny taktických či jaderných bombardérů. Proto tlačili k přesměrování financování projektu B-36 na USS United States. Vzdušné síly ale projekt B-36 obhájily a projekt USS United States byl definitivně zrušen ministrem obrany Louisem Johnsonem. Několik vysokých funkcionářů námořnictva zpochybňovalo rozhodnutí vlády, poukazujíce na střet zájmů kvůli někdejší Johnsonové pozici ve vedení společnosti Convair.\n\nTento rozruch a také význačná míra použití letadlových lodí během Korejské války mělo za výsledek návrh a objednávku letadlových lodí třídy Forrestal, jejichž velikost byla srovnatelná s navrhovanou USS United States. Jejich návrh ale směřoval ke komplexnějšímu využití těchto kapacit, a to pro stíhací, útočná a průzkumná letadla, letadla pro elektronický boj, letadla včasného varování a protiponorkové letouny. Ve stejné době byly strategické bombardéry rovněž považovány za stejně důležité pro národní obranu a ve výsledku se obě velení už nikdy nedostala do sporu o stejné finance z rozpočtu.\n\nProtože obsazení Velké Británie by znemožnilo využívat tamní základny k náletům na Německo, americké bombardéry by musely startovat přímo z území USA. To by vyžadovalo bojový dolet nejméně 9 200 km. Proto velení United States Army Air Corps hledalo vhodné řešení. Ze soutěže z 11. dubna 1941 tedy vzešel koncept B-36 od Consolidated Vultee Aircraft Corporation (později Convair). I když potřeba bombardování Německa ze Severní Ameriky nakonec nikdy nevyvstala, projekt i tak zrušen nebyl, protože B-36 mohl sehrát důležitou roli na bojišti v Pacifiku.\n\nZ B-36 se stalo letadlo skutečně obřích rozměrů, bylo o dvě třetiny delší než předchozí superbombardér B-29. Rozpětí a výška B-36 překonaly Antonov An-22, největší sériově vyráběné letadlo s vrtulovým pohonem. Pouze se zrodem Boeingu 747 a C-5 Galaxy, které byly navrženy o dvě desetiletí později, se stala letadla schopná unést těžší náklad než B-36 skutečností.\n\nKřídla B-36 jsou velká i ve srovnání s letadly dnešní doby, překonávajíc dokonce i rozměr křídel C-5 Galaxy. To umožňovalo B-36 nést dostatečnou zásobu paliva na překonání velkých vzdáleností bez nutnosti tankování. Plocha křídla umožňovala výstup do takové operační výšky, kterou nebyly schopny dosáhnout žádné vrtulové ani proudové stíhací letouny té doby. Všechny B-36 byly schopny letět ve výškách nad 12 000 m. V letových denících posádek se často objevovaly zápisy o simulovaných náletech na města v USA z výšky téměř 15 000 m.\n\nVelká plocha křídla a možnost startu proudových motorů daly B-36 velký prostor mezi bodem ztráty rychlosti a maximální rychlostí v těchto výškách. To dělalo z B-36 lépe ovladatelné letadlo ve velké výšce než proudové stíhací letouny USAF té doby, které buď nemohly do výšky 12 000 m vůbec vystoupat a pokud i mohly, tak při manévrování rychle ztrácely rychlost.\n\nSamotný pohonný systém B-36 z něho dělal velmi neobvyklé letadlo. Všechny B-36 měly šest pístových motorů s hvězdicovým uspořádáním válců Pratt & Whitney R-4360 Wasp Major. Přestože všech šest R-4360 dodávalo výkon 18 000 koňských sil (13,4 MW), první B-36 byly pomalé a potřebovaly dlouhou vzletovou dráhu. Situace se zlepšila až příchodem nové verze motoru s výkonem 3 800 koňských sil. Každý motor poháněl obrovskou třílistou tlačnou vrtuli o průměru 5,8 metru.\n\nOd verze B-36D byl na každé křídlo instalovaný pár proudových motorů General Electric J47-19. Ty byly zpětně instalovány i na verzi B-36B. Tak se stal z B-36 desetimotorový stroj, což nemělo žádné jiné sériově vyráběné letadlo. Tyto čtyři proudové motory výrazně zkvalitnily podmínky při startu. Během letu k cíli byly tyto motory vypnuty kvůli ušetření paliva.\n\nB-36 měla 15člennou posádku. Tak jako v případě B-29, byla i zde přetlaková kabina spojena se zádí pomocí přetlakového tunelu nad pumovnicí. Posádka se tunelem přesouvala pomocí kladky zavěšené na laně.\n\nPrototyp XB-36 měl jednokolový hlavní podvozek, jehož pneumatiky byly do té doby největší vyrobené – s průměrem 2,7 m, 1 m široké a vážily 600 kg. Bylo na nich použito tolik gumy, že by se z ní daly vyrobit pneumatiky pro 60 osobních automobilů. Tyto pneumatiky vytvářely tak vysoký tlak na jednotku plochy, že XB-36 mohl přistávat pouze na třech leteckých základnách USAF. Proto byl brzy vyměněn za čtyřkolový.\n\nČtyři pumovnice dohromady pojaly téměř 39 000 kg nákladu bomb, více než 10-násobek toho, co B-17 Flying Fortress. B-36 nebyla vyvíjena jako nosič jaderných zbraní, neboť v době vývoje letadla byly tyto předmětem přísného utajení a o způsobu jejich přepravy se jen muselo rozhodnout. Přesto se z B-36 stal bombardér pro jejich nošení okamžitě po uvedení do služby. Ve všech ohledech kromě rychlosti byla B-36 lepší než její sovětský protějšek Tupolev Tu-95 uveden do služby v roce 1956. Než se dostal do výroby bombardér B-52, byla B-36 jediným letadlem schopným nést vodíkovou bombu Mark-17 první generace, která byla 7,5 metru dlouhá, měla průměr 1,5 metru a vážila 19 000 kg.\n\nObrannou výzbroj tvořilo šest dálkově ovládaných vysouvatelných střeleckých věží, pevná nosní a ocasní věž. Každá z nich byla vyzbrojena dvěma 20mm kanóny, což bylo dohromady 16 kanónů. To dělalo z B-36 bombardér s největší obrannou výzbrojí.\n\nPrvní prototyp XB-36 vzlétl 8. srpna 1946, ale rychlostí ani doletem nedokázal vyrovnat požadavky stanovené United States Army Air Corps v roce 1941. Druhé letadlo, YB-36, vzlétlo 4. prosince 1947. Mělo vypouklý, bublinový tvar krytu kabiny pro lepší výhled, který byl použit i na sériové stroje. Také motory použité na YB-36 byly výkonnější a efektivnější.\n\nPrvních 21 strojů B-36A bylo dodáno v roce 1948. Neměly ještě žádnou obrannou výzbroj, protože ještě nebyla k dispozici. Kdy byly dodány pozdější modely, všechny B-36A byly změněny na průzkumné verze. První verze určená pro normální operační použití byla B-36B, jejíž dodávky začaly v listopadu 1948. Tato letadla splňovala podmínky ze soutěže, ale měla velké problémy se spolehlivostí motorů, dostupností výzbroje a náhradních dílů. Pozdější modely dostaly výkonnější motory R-4360, vylepšený radar a pozměněné prostory pro posádku. Instalace proudových motorů zvýšila spotřebu paliva a tím pádem se zkrátil dolet. Vývojem raket vzduch-vzduch se staly obranné věže překonané, takže se přistoupilo k jejich demontáži. Byly také nespolehlivé. V únoru 1954 uzavřely USAF a Convair kontrakt na program „Featherweight“ pro odlehčení celého letadla.\n\nOdnětím šesti střeleckých věží byla zredukována posádka z 15 členů na 9. Programem Featherweight III se docílil větší dolet a operační dostup minimálně 14 000 m. Konfigurace modelu B-36J-III (posledních 14 vyrobených kusů) tvořila jedna zadní radarem řízená střelecká věž, přídavné nádrže na křídlech a podvozek upravený pro zvýšení maximální hmotnosti na 190 000 kg.\n\nProdukce B-36 skončila v roce 1954.\n\n\nVíc než třetina všech modelů B-36 byly určeny pro průzkum s označením RB-36. Před zavedením typu Lockheed U-2, byla RB-36 hlavním nástrojem pro fotografický průzkum nad nepřátelským územím. Bylo to jediné americké letadlo schopné doletět do Asie ze základen v USA a nést velkorozměrné kamery té doby.\n\nRB-36 byla pro takové průzkumné akce jako stvořená. Díky vysoké hladině letu byla B-36 jen těžko dostihnutelná a velká kapacita paliva umožňovala lety s délkou více než 50 hodin. RB-36 měla přetlakovou kabinu s kamerou pro 7 členů posádky namísto přední pumovnice. Zadní pumovnice obsahovala palivové nádrže pro větší dolet. Kamery RB-36 byly schopny udělat fotografie s velmi vysokým rozlišením; např. na fotografiích golfového hřiště z výšky 12 000 m byly rozeznatelné golfové míčky. RB-36 se odlišovaly od ostatních verzí lesklým hliníkovým nátěrem části, v níž se nacházela kamera nebo různými radarovými přístroji na zadní části letadla pod trupem.\n\nB-36, včetně jejích variant RGB-36, RB-36 a XC-99 byla ve službě jako součást USAF Strategic Air Command od roku 1948 do roku 1958. Hlavními jednotkami používajícími B-36 bylo 5. bombardovací křídlo a 9. strategické průzkumné křídlo na základně Fairfield-Suisun (později přejmenována na Travis) v Kalifornii, 6. bombardovací křídlo na základně Walker ve státě Nové Mexiko, 7. bombardovací křídlo a 11. bombardovací křídlo na základně Carswell v Texasu, 28. bombardovací křídlo na základně Ellsworth v Jižní Dakotě, 42. bombardovací křídlo na základně Loring v Maine, 72. bombardovací křídlo na základně Ramey na Portoriku, 92. bombardovací křídlo a 99. bombardovací křídlo na základně Fairchild ve státě Washington a 95. bombardovací křídlo na základně Biggs v Texasu.\n\nŽádná B-36 nikdy neshodila bombu ani nevypálila na nepřítele.\n\nPodobně jako na jiných velkých letadlech s pístovými motory i B-36 byla náchylná k požárům. Tento problém byl ještě umocněn tlačným uspořádáním pohonu co způsobovalo namrzání karburátoru. Konstrukce motoru R-4360 předpokládala klasické použití, tedy tažné uspořádání pohonu. Při tomto způsobu použití proudí vzduch směrem – vrtule, nasávací otvor, válce, karburátor. Ten je omýván teplým vzduchem z motoru a je nepravděpodobné, že by namrzal. Neboť zde byly motory R-4360 použity v tlačném uspořádání, vzduch proudil směrem – nasávací otvor, karburátor, válce, vrtule. Karburátor byl umístěn před motorem a nepůsobil na něj teplý vzduch. Pokud byl nasávaný vzduch chladný a vlhký, způsobovalo to hromadění námrazy na sání karburátoru, což zmenšovalo množství nasávaného vzduchu a zároveň způsobovalo nárůst koncentrace palivové složky v směsi vzduch/palivo. Nespálené palivo se tak dostávalo do výfuku, kde se zapalovalo.\n\nCvičné mise se většinou skládaly ze dvou částí: první byl 40hodinový let následovaný údržbou a doplněním paliva na zemi; druhou byl 24hodinový let. S lehkým nákladem mohla B-36 uskutečnit 16 000 kilometrový nonstop let při rychlosti 380 km/h. Ta se s použitím proudových motorů mohla zvýšit až na 650 km/h, ale na úkor doletu. Při 40hodinovém letu pomocí proudových motorů pouze na start a výstup do potřebné výšky byl dolet zhruba 15 000 km.\n\nB-36 nebylo letadlo, ve kterém by se létalo obzvláště příjemně. Navzdory obrovským vnějším rozměrům byly přetlakové prostory pro 15 členů posádky v plné výstroji relativně stísněné, zejména při dlouhých letech.\n\nV případě bojových letů během války by byly lety většinou jednosměrné, tzn. start ze základen na Aljašce nebo Grónsku, přelet nad SSSR a přistání v Evropě nebo na Blízkém východě. Největší obavy posádek byly ohledně schopnosti přežití následků účinků zbraní, které nesly na palubách svých letadel. Vyvstávaly z relativně nízké únikové rychlosti letadla z oblasti použití těchto extrémně ničivých zbraní. Tyto obavy byly potvrzeny i při testech Operation Castle z roku 1954, při nichž byly poškozeny B-36 při simulaci úniku z dosahu 15-megatunové exploze.\n\nOperační použití B-36 skončilo zejména kvůli:\n\nB-36 byla přebírána ze služby poté, co ji začala od roku 1955 postupně nahrazovat B-52. Poslední dosloužila v roce 1959.\n\nDo dnešního dne se zachovaly čtyři exempláře B-36:\n\nBěhem služby B-36 došlo mezi lety 1949 až 1954 k havárii 10 strojů. Byly také zapojeny do dvou incidentů „Broken Arrow“. 13. února 1950 B-36 sériového čísla 44-92075 havarovala v neobydlené oblasti Britské Kolumbie a výsledkem byla první ztráta americké jaderné zbraně. Nikdy nebylo potvrzeno, zda posádka odhodila jadernou bombu do severního Pacifiku. Hledání místa havárie trvalo nějakou dobu a to, co záchranný tým USAF našel, zůstalo utajeno. 22. května 1957 jedna B-36 omylem shodila vodíkovou bombu Mark-17 na opuštěné území při přistávání na základně Kirtland v Albuquerque, stát Nové Mexiko. Aktivovala se pouze konvenční rozbuška, samotná bomba odjištěna nebyla. Tyto incidenty byly po desetiletí utajovány.\n\nV listopadu 2016 byl oznámen možný nález pumy americkému ministerstvu obrany. \n\n\n\n\n"}
{"id": "86347", "url": "https://cs.wikipedia.org/wiki?curid=86347", "title": "Laplaceův operátor", "text": "Laplaceův operátor\n\nLaplaceův operátor (nebo jen Laplace) je diferenciální operátor ve vektorové analýze, definovaný jako divergence gradientu daného skalárního, nebo obecně tenzorového pole. Je-li aplikován na skalární pole, výsledkem je opět skalární pole, je-li aplikován na tenzorové pole, výsledkem je tenzorové pole stejného řádu. Bývá označován symbolem formula_1.\n\nLaplace je invariantní vůči transformaci souřadnic.\n\nDefinice Laplaceova operátoru zapsaná pomocí operátoru nabla, resp. pomocí operátorů divergence a gradientu, má tvar\n\nAčkoliv je tato definice nezávislá na soustavě souřadnic, v \"n\"-rozměrném euklidovském prostoru se zapisuje jako\n\nnebo speciálně\n\nv prostoru trojrozměrném euklidovském.\n\nDůležitým speciálním případem Laplaceova operátoru je jeho vyjádření v Minkowského čtyřrozměrném prostoru, které se často používá v teorii relativity při popisu dějů v prostoročasu. Toto vyjádření se nazývá d'Alembertův operátor, značí se symbolem formula_5 a má tvar\n\nNásledující vztahy udávají hodnotu Laplaceova operátoru v nejrůznějších souřadných soustavách v trojrozměrném prostoru. Je-li funkce \"f\" skalární pole v daných souřadnicích, pak platí\n\nVe válcových souřadnicích:\n\nVe sférických souřadnicích:\n\nnebo ekvivalentní tvar ve \"sférických souřadnicích\"\n\nPoužíváme-li obecně ortogonální souřadnice \"x\",\"x\",\"x\", jejichž Laméovy koeficienty jsou po řadě \"h\",\"h\",\"h\", je vyjádření \"Laplaceova operátoru\"\n\nVe zcela obecných souřadnicích (viz také Souřadnicový zápis vektorů) se pak Laplaceův operátor zapíše jako divergence gradientu, tedy\n\nkde g označuje absolutní hodnotu determinantu metrického tenzoru. Poslední vzorec platí v riemannovských prostorech libovolné dimenze.\n\n"}
{"id": "86348", "url": "https://cs.wikipedia.org/wiki?curid=86348", "title": "Skalární pole", "text": "Skalární pole\n\nV matematice a fyzice je skalární pole funkce přiřazující skalár v každém bodě prostoru. Příkladem může být například teplota, hustota nebo vlhkost vzduchu.\n\nSkalární pole na varietě \"M\" je (zpravidla příslušně hladká) funkce \"M\"→R, resp. \"M\"→C, kde R, C jsou reálná, komplexní čísla. V trojrozměrném prostoru jde tedy o funkci R→R.\n\nPříkladem skalárního pole je např. teplotní pole v určité místnosti. Pokud hovoříme o teplotě v místnosti, máme na mysli teplotu v jednom určitém měřícím bodě (tedy tam, kde se nachází teploměr). V různých částech místnosti je však obvykle teplota různá. Abychom určili teplotní pole, bylo by nutné změřit teplotu v každém bodě místnosti. Tato měření by navíc musela proběhnout ve stejném okamžiku, neboť teplota se může v průběhu času měnit. Teplotní pole tedy charakterizuje rozložení teploty a jeho změny v prostoru a čase.\n\n"}
{"id": "86351", "url": "https://cs.wikipedia.org/wiki?curid=86351", "title": "Proměny tour 2003", "text": "Proměny tour 2003\n\nProměny Tour 2003 je druhé koncertní album skupiny Čechomor. Vydáno bylo na dvou CD a VHS nebo DVD. Koncert je rozdělen na dvě části. V té první hraje pouze Čechomor a v druhé hrají společně s Collegiem českých filharmoniků písně z alba Proměny. Poté ještě skupina sama přidává několik přídavků. Koncert v pražské T-Mobile Aréně, který byl součástí koncertního turné \"Proměny Tour 2003\", navštívilo přes 11 000 diváků, kteří se postarali o perfektní atmosféru koncertu. Další zajímavostí je, že tento koncert byl jako první v České republice nahrán na 12 kamer s pětikanálovým zvukovým systémem. Kvalita záznamu byla oceněna Andělem za nejlepší DVD roku 2003. Album obsahuje celkem 28 skladeb, ze kterých jsou \"Intro I\", \"Intro II\" a \"Instrumentálka na irské téma\" instrumentální. Délka koncertu je 113,5 minut.\n\nBonusy na DVD: film o filmu \"Making of Cechomor Promeny Tour\" 18,5 min. EPK 12,5 min. Ukázka z filmu \"Rok ďábla\" 11 min a 4 videoklipy (\"Proměny\", \"Velické zvony\", \"Včelín\", \"Mezi horami\"). Textové informace o účinkujících, diskografie, fotoalbum, zpěvník a ocenění.\n\nUkázka celého alba: nižší kvalita, vyšší kvalita\n\nVideoklipy: Proměny a Velické zvony\n\n\n"}
{"id": "86352", "url": "https://cs.wikipedia.org/wiki?curid=86352", "title": "Leia Organa", "text": "Leia Organa\n\nLeia Organa (po svatbě pak Leia Organa Solo) je postava z filmové série Star Wars. Leia je dcerou Padmé Amidaly a Anakina Skywalkera. Je také sestrou – dvojčetem Luka Skywalkera. Leie udělil titul princezna její adoptivní otec Bail Organa. Ve filmu ji ztvárňuje herečka Carrie Fisher. Stejně jako její bratr je citlivá k Síle.\n\nPo svém narození byla ukryta na planetě Alderaan, aby ji nebylo ublíženo ze strany Impéria. Adoptoval ji Bail Organa, senátor Republiky a přítel rytířů Jedi, a díky němu získala Leia titul Princezna. Stejně jako její bratr Luke Skywalker má schopnosti ovládat vesmírnou Sílu, ačkoliv ve filmu svou schopnosti příliš nevyužívá. Právě pro tyto schopnosti jsou pro Impérium nebezpečím (ale ani sám císař Palpatine dlouho nevěděl, že má Luke sestru).\n\nProtože se přidala k Povstalecké Alianci, v Epizodě IV. se dostala do zajetí na superzbrani jménem Hvězda smrti, od které Aliance předtím ukradla plány a Leia sama je poslala pryč uložené v astromechanickém droidovi R2-D2. Darth Vader ji chtěl přinutit, aby prozradila umístění základny Aliance na Yavinu 4 a plány vrátila. Mučil ji a když i přesto odmítla, zničil pro výstrahu Alderaan výstřelem ze superlaseru Hvězdy smrti.\n\nNakonec ji zachránil Luke s pomocí Bena (Obi-Wana) Kenobiho a Hana Sola. Princezna z vězení unikla odpadovou šachtou, ale při útěku ztratila skupinu Bena Kenobiho, který se pustil do souboje s Darth Vaderem, aby jim dal čas k útěku. Při souboji se Obi-Wan dobrovolně nechal zabít. Leia, Luke Han a Chewbacca se poté ukryjí na měsíci planety Yavin, odkud Luke vede útok na Hvězdu smrti. Luke s pomocí Hana Sola zničí Hvězdu smrti, což zasadí Impériu silný úder. Po boji Leia Luka a Hana vyznamená řádem.\n\nImpérium napadlo základnu na Hothu a Leia ji narychlo opustila v lodi Hana Sola a jeho parťáka, wookieho Chewbaccy. Han a Leia se do sebe zamilují, přičemž ji Han políbí. Společně se schovají v pásu asteroidů. Odtud letí na planetu Bespin, kde se setkají s Hanovým dlouholetým přítelem Landem. Vader donutí Landa k nahlášení Hana Sola. Darth Vader zmrazí Hana Sola v karbonitu a utká se s Lukem, usekne mu ruku, prozradí, že je jeho otcem. Vystrašený a šokovaný Luke skočí do šachty a na poslední chvíli se zachytí okraje a pomocí síly zavolá Leiu. Ta mu v lodi přiletí na pomoc, čímž mu zachrámí život. Pak ho odveze na základnu, kde Luke dostane novou robotickou ruku a společně se pak vydají najít a zachránit Hana.\n\nLuke, Leia a Chewbacca se vydali zachránit Hana Sola. V přestrojení proniknou do paláce Jabby Hutta, který Hana vězní. Hana skutečně naleznou a rozmrazí ho, Jabba jim na to ale přijde. Z Leii udělá svou otrokyni a Luka, Hana a Chewbaccu dá předhodit Sarlaccovi, což je žravá příšera, co žije v dírách v zemi. Luke vytasí svůj světelný meč a pobije Jabbovy vojáky a strážce, čímž sobě a svým přátelům zachrání život. Leia uškrtí Jabbu řetězem, kterým ji držel, a pak společně odlétají na Endor. Luke odletí za mistrem Yodou na planetu Dagobah, aby u něj dokončil výcvik na Jedie. Yoda na Dagobahu umírá stářím, těsně před tím ale Lukovi řekne, že výcvik ukončil a stal se Jediem. Luke se vrátí na Endor, kde společně bojují proti impériu. Prozradí Leie, že jsou sourozenci a že je Vader jejich otec. Tam se jim podaří vypnout štíty Hvězdy smrti. Luke odletí na Hvězdu smrti, kde se utká s Darth Vaderem. Ten zemře, ale těsně před svou smrtí se vrátí na světlou stranu. Luke Hvězdu smrti opustí těsně před tím, než vybuchne. Luke se vrátí na Endor. Po pohřbu Vadera se konají oslavy porážky Impéria. Krátce na to začne žít Leia s Hanem Solem.\n\nLeie a Hanovi se narodil syn Ben. Stejně jako jeho matka, strýc i děda byl Ben citlivý na Sílu, a proto ho rodiče přihlásili do Jedijské akademie, kterou založil Leiin bratr Luke pro obnovu Jedijského řádu. Ben se však (stejně jako jeho děda Anakin) obrátí na temnou stranu a povraždí všechny další žáky akademie. Po těchto tragických událostech se Leia s Hanem rozejde a už spolu nežijí.\n\nSedmá epizoda se odehrává asi třicet let po té šesté. Leia teď působí jako generálka \"Odboje\", již dlouho nežije s Hanem Solem, se kterým se rozešli po zdrcující ztrátě syna Bena. Po letech se znovu setkávají a znovu řeší ztrátu syna (který přešel k Temné straně pod jménem Kylo Ren). Následně řídí útok na planetu Hvězdovrah – zbraň Prvního řádu, při kterém Kylo Ren zabije Hana. Leia nese ztrátu těžce.\n\nLeia velí evakuaci odboje z planety před tím než jejich základnu zničí první řád. Poté uniknou prvnímu řadu skokem do Hyperprostoru. První řád je ale vystopuje skrz neviditelnou strunu, kterou na ní navážou. Je málem zabita poté, co piloti TIE FIGHTER zničí řídicí centrum hlavního křižníku odboje. Lei se jako jediné podaří přežít díky síle, kterou ovládá stejně jako její bratr Luke Skywalker. Zůstává ale v bezvědomí, (po dobu, co je Leia v bezvědomí, velí odboji Admirálka Holdo). Poté, co se probere, odchází se zbytkem odboje na planetu Crait do bývalé povstalecké základny, aby poslali signál spojencům do galaxie. Tam se shledá se svým bratrem Lukem Skywalkerem (Luke se přišel postavit Kylo Renovi a celému prvnímu řádu, aby je zdržel před tím, než zničí novou základnu odboje). Nakonec se shledá i s Rey poté, co uniknou prvnímu řádu. Skrz sílu vycítí smrt Luka Skywalkera.\n\nLeia pokračuje tam, kde její bratr Luke přestal, a to v tréningu mladé Rey, ale současně velí odboji. Po zjištění informace, že se bývalý císař galaxie Palpatine chystá vrátit, posílá Rey a její přátelé (Finna, Poe, Chewbaccu a droidy: BB - 8 a C3po) na misi. Mají najít cestu k Palpatinovi do neznámých oblastí galaxie. Po několika hodinách Leia vycítí souboj Rey a jejího syna Kylo Rena (Bena Sola), kterého skrz sílu konfrontuje. To jí stojí všechny její síly a nakonec umírá. Její oběť napomohla k tomu, aby se její syn vrátil k světlé straně síly. Po smrti se skrze Ducha síly zjeví Rey na Tatooine společně s Lukem Skywalkerem a Benem Solem.\n"}
{"id": "86359", "url": "https://cs.wikipedia.org/wiki?curid=86359", "title": "Bernard Heuvelmans", "text": "Bernard Heuvelmans\n\nBernard Heuvelmans (10. října 1916 Le Havre – 22. srpna 2001 Paříž) byl francouzský zoolog.\n\nJe považován za zakladatele kryptozoologie. V roce 1955 vydal knihu \"Na stopě ignorovaných zvířat\", která upozornila světovou veřejnost na mnohé záhady zoologického světa. Jako autor řady dalších publikací se zúčastnil i pátrání u jezera Loch Ness (1961), v jižní a východní Africe (1967), střední Americe (1969) a v Malajsii (1993).\n\nOd roku 1982 byl předsedou \"International Society of Cryptozoology\".\n"}
{"id": "86360", "url": "https://cs.wikipedia.org/wiki?curid=86360", "title": "Signum", "text": "Signum\n\nSignum (lat. \"znamení\") má různý význam. Podle kontextu může jít o:\n\n\n\n"}
{"id": "86363", "url": "https://cs.wikipedia.org/wiki?curid=86363", "title": "Vnitřní Město (Třebíč)", "text": "Vnitřní Město (Třebíč)\n\nVnitřní Město je část města Třebíče, je centrem města a lidově se jí říká jen \"město\". Tato část je jedna z nejstarších částí Třebíče a jejím centrem je Karlovo náměstí, lidově nazývané \"rynek\". V části obce žije obyvatel.\n\nVnitřní Město se nachází v centru města, na pravém břehu řeky Jihlavy. Ze severu je ohraničeno řekou Jihlavou, ze západu autobusovým nádražím, z jihu Bráfovou třídou a Masarykovým náměstím a z východu ulicí Bedřicha Václavka.\n\nVnitřní Město je nejstarší část města Třebíče, jsou zde měšťanské domy, městský úřad, sousoší Cyrila a Metoděje. Konají se zde trhy a mnohé kulturní akce. Dříve zde byla i kašna, která byla odstraněna.\n\n\n\n"}
{"id": "86364", "url": "https://cs.wikipedia.org/wiki?curid=86364", "title": "Vilshofen an der Donau", "text": "Vilshofen an der Donau\n\nVilshofen an der Donau je německé město v okrese Pasov ve spolkové zemi Bavorsko. Žije zde obyvatel.\n\nNejstarší zmínka o Vilshofenu pochází z roku 776. V roce 1206 byl povýšen na město.\nVilshofen an der Donau se nachází na soutoku Dunaje a jeho přítoků: řek Vils, Pfudrach a Wolfach, nedaleko Bavorského lesa, asi 25 kilometrů od Pasova proti proudu Dunaje. Podle zdejších dunajských přítoků je město nazýváno také \"die kleine Dreiflüssestadt\" (malé město tří řek), přičemž tím „velkým“ má být Pasov, který leží na soutoku Dunaje s Innem a Ilzem.\n\nVilshofen an der Donau se rozkládá v údolí na ostrohu mezi Dunajem a Vilsem. Na severu a na východě je město obklopeno menší hornatinou. Jako střed města je označována oblast mezi městskou věží a kostelem. Poblíž města, v chráněné přírodní oblasti \"Vils-Engtal\" byl dříve těžen drobný kámen i žula. Po zaplavení dolu vzniklo Taferlsee, které bylo od té doby i se svým okolím ponecháno v netknutém stavu.\n\nZe severu na jih měří město asi 6 km, z východu na západ pak 10 km.\n\nHraničí s obcemi Künzig, Windorf a Ortenburg. O něco dále leží města Pasov a Osterhofen.\n\nVilshofen an der Donau se dělí na samotné město Vilshofen an der Donau a na okolní místní části Hördt, Alkofen, Waizenbach, Sandbach, Albersdorf, Zeitlarn, Aunkirchen a Pleinting. Blízký klášter Schweiklberg se také ještě nachází na území města.\n\n\n"}
{"id": "86369", "url": "https://cs.wikipedia.org/wiki?curid=86369", "title": "Convair YB-60", "text": "Convair YB-60\n\nConvair YB-60 byla upravená verze bombardéru B-36. Trup a centroplán zůstal stejný, ocasní plochy byly vyměněny za šípové, stejně jako křídlo, které mělo úhel 35°, upravena byla i přední část trupu a letoun dostal 8 proudových motorů, podvozek byl zesílen. Původní označení bylo YB-36G. Americké letectvo objednalo dva stroje, první z nich vzlétl 18. dubna 1952. Vzhledem k tomu, že možnosti dalšího vývoje tohoto letounu nebyly takové jako u B-52, nebyl typ dále vyráběn. V červenci roku 1954 byly oba prototypy vyřazeny.\n\n\n\n\n"}
{"id": "86373", "url": "https://cs.wikipedia.org/wiki?curid=86373", "title": "Romulus Augustus", "text": "Romulus Augustus\n\nRomulus Augustus, známý rovněž jako Romulus Augustulus, byl poslední západořímský císař, vládnoucí od 31. října 475 do 4. září 476. Romulův předchůdce Julius Nepos jmenoval jeho otce Oresta do čela vojska. Magister militum Orestes ale vzápětí povstal a přinutil Nepota opustit Itálii. Svého nedospělého syna poté dal provolat císařem.\n\nRomulus byl pouhá loutka svého otce, který vykonával skutečnou moc. V srpnu 476 Orestes odmítl splnit požadavky barbarských foederatů, načež vzbouření žoldnéři prohlásili jednoho z důstojníků Odoakera za svého krále. Odoaker následně zabil Oresta, vtáhl do Ravenny a zbavil Romula trůnu. Nicméně ušetřil jeho život a vykázal ho do vyhnanství v Kampánii. Datum jeho smrti není známo, usuzuje se, že byl naživu ještě počátkem 6. století.\n\nRomulovo sesazení se často považuje za datum zániku západořímské říše. Poslední legitimní císař Julius Nepos, vypuzený do Dalmácie, uplatňoval však až do roku 480 nárok na trůn a Odoaker nechal v Itálii razit mince s jeho jménem.\n\nRomulův stejnojmenný děd z matčiny strany, \"comes\" Romulus, pocházel zřejmě z města Poetovio (dnešní Ptuj) v provincii Noricum. V roce 449 ho \"magister militum\" Aetius, tehdejší faktický vládce západořímské říše, vyslal na diplomatickou misi ke dvoru hunského krále Attily. Romulův otec Orestes, původem z Panonie, sloužil v téže době u Attily jako sekretář (\"notarius\") a emisar. Později prodělal úspěšnou kariéru na Západě a v roce 475 ho císař Julius Nepos učinil patriciem. Zároveň ho povýšil do hodnosti vrchního velitele (\"magister militum\") italského vojska, s nímž se měl vypravit do Galie. Orestes se ale místo toho vzbouřil a vyrazil k Ravenně proti Nepotovi. Císař, neschopný odporu, uprchl 28. srpna 475 na lodi do Dalmácie, zatímco Orestes vstoupil do města.\n\nOrestes dva měsíce váhal s dalším postupem, neboť pravděpodobně vyčkával na reakci východořímské říše. Konečně 31. října 475 ustanovil svého syna Romula císařem toho, co dosud zbývalo ze Západu. Jeho doménu tvořila vedle Itálie fakticky už jenom jižní Provence. Romulus, jemuž mohlo být tehdy čtrnáct let, přijal do svého jména titul Augustus, ovšem současníci ho kvůli jeho nízkému věku nazývali zdrobněle Augustulus („císaříček“). Třebaže mincovny v Římě, Mediolanu a Arelate (Arles) razily solidy s Romulovým jménem, veškerou moc třímal ve svých rukou jeho otec Orestes a společně s ním jeho bratr Paulus.\n\nNový režim se musel neprodleně potýkat s akutním nedostatkem finančních prostředků nezbytných k udržení loajality italského vojska. To sestávalo především z germánských spojenců (\"foederati\"), zejména Skirů, Herulů a jiných barbarů, z nichž valná část dorazila na Apeninský poloostrov v šedesátých letech 5. století, po rozpadu hunské říše. Daňové výnosy zřejmě nepostačovaly k uhrazení žoldu, a barbaři se proto po vzoru Burgundů v jihozápadní Galii dožadovali přidělení jedné třetiny půdy. Když Orestes odmítl vyhovět jejich požadavku, v srpnu 476 proti němu povstali. Za svého vůdce si ustanovili germánského důstojníka Odoakera, jehož 23. srpna prohlásili králem.\nPo krátkém střetnutí Odoaker zajal a popravil Oresta nedaleko Placentie (Piacenza). Krátce nato obsadil Ravennu a usmrtil také Orestova bratra Paula. 4. srpna 476 přinutil Romula vzdát se trůnu, avšak vzhledem k chlapcově mládí ušetřil jeho život, přiznal mu roční rentu 6000 solidů a poslal ho i s příbuznými do Kampánie. Comes Marcellinus a Jordanes uvádějí poněkud odlišně, že Odoaker vykázal Romula do vyhnanství na \"castellum Lucullanum\" nedaleko Neapole. O jeho pozdějším životě není nic bližšího známo, ačkoli okolo roku 510 ostrogótský král Itálie Theodorich adresoval jistému muži jménem Romulus dopis, v němž mu potvrdil nárok na finanční příspěvek. Z toho se dovozuje, že se mohlo jednat o Romula Augusta.\n\nPo Romulově sesazení vyslal římský senát z Odoakerova podnětu poselstvo do Konstantinopole k Zenonovi, aby mu odevzdalo odznaky císařské hodnosti včetně diadému a sdělilo mu, že na Západě není třeba žádného dalšího císaře, protože k vládě nad celou říší postačuje jediný panovník. Zároveň žádal, aby Zenon přiznal Odoakerovi správu Itálie a udělil mu hodnost patricia. Zenon poukázal na to, že Západ má dosud císaře v Juliu Nepotovi a vyslovil se pro jeho opětovné přijetí na trůn. Ve skutečnosti se smířil s existujícím stavem věcí, když ve své odpovědi příznačně oslovil Odoakera jako patricia, a tím fakticky uznal jeho postavení vládce Itálie.\n\nNovodobí historikové se přou o významu Romulova sesazení a někteří namítají, že málokdo ze soudobých Římanů zcela chápal dosah Odoakerova činu. Nadto v Dalmácii nadále pobýval legitimní císař Julius Nepos, jehož Odoaker formálně respektoval a do roku 480 nechal razit mince s jeho jménem. Teprve s jistým odstupem času se měl projevit dopad této události, což je patrné v Marcellinově díle. Jiní autoři zlehčují Romulovu vynucenou abdikaci a označují ji za pouhé završení přechodné fáze postupného přenesení vlády nad Itálií do rukou Germánů. Odoaker na rozdíl od svých předchůdců Ricimera a Gundobada upustil od zavedené praxe ustavování „loutkových“ či „stínových“ císařů.\n\nMnozí badatelé se přesto kloní k závěru, že rok 476 znamenal zásadní mezník v dějinách starověkého Říma. Podle jejich názoru si soudobí pozorovatelé, jako byl třeba Sidonius Apollinaris, plně uvědomovali novou politickou realitu. Romulus Augustus byl patrně nejméně významný ze všech „stínových“ císařů a nezískal uznání Konstantinopole, kde ho považovali za uzurpátora. Odoakerem zinscenovaný a germánskými foederaty provedený státní převrat nicméně ukončil panování západních císařů v Itálii. Během několika následujících let zanikla i zbývající rezidua západořímské moci. Rugiové si na horním Dunaji podmanili zbytky římského obyvatelstva v Noriku, vizigótský král Eurich v roce 477 trvale obsadil oblast dnešní Provence a nakonec poslední římský vládce severní Galie Syagrius podlehl roku 486 franskému králi Chlodvíkovi.\n\nRomulus Augustus je titulní postavou „nehistorické historické“ komedie \"Romulus Veliký\" z roku 1949 od Friedricha Dürrenmatta. Posledního císaře zobrazuje jako vědomého antihrdinu, který nedbá o ohroženou vlast, nýbrž se stará o chov slepic.\n\nVe filmu Poslední legie z roku 2007 je postava Romula Augusta fikčně propojena s Utherem Pendragonem, jehož se jako uprchlík ze zanikající Západořímské říše do Británie, stane otcem.\n\n\n\n"}
{"id": "86379", "url": "https://cs.wikipedia.org/wiki?curid=86379", "title": "Kostel Narození Panny Marie (Písek)", "text": "Kostel Narození Panny Marie (Písek)\n\nŘímskokatolický kostel Narození Panny Marie je trojlodní bazilika, která se nachází na jižním okraji historického centra v jihočeském městě Písek. Dominantní kostelní věž na jižní straně západního průčelí se stala jako tzv. Písecká věž symbolem celého města.\n\nStavba kostela započala již ve 13. století, ovšem písemné zmínky o kostele jsou až ze 14. století. Kostel je dílem písecko-zvíkovské huti Přemysla Otakara II., která prováděla stavby v celém okolí Písku.\n\nSnad již kolem roku 1240 byla zahájena výstavba presbytáře. Presbytář je zakončen polygonálně a vyztužen opěráky nesoucí tíhu celého zastřešení. Nejprve se postavily obvodové zdi presbytáře společně s východními stěnami bočních lodí. Ještě než došlo na klenutí presbytáře, byl postaven krov, který sloužil zároveň jako ochrana před dešti při klenutí. Presbytář byl ukončen postavením provizorní zdi v místech triumfálního oblouku, aby zde mohly být vykonávány bohoslužby, zatímco se zbytek kostela dostavoval.\n\nNásledovala výstavba dvou kostelních věží, které byly umístěny do nároží západního průčelí hlavní lodi. Při výstavbě věží se rozestavěly obvodové zdi trojlodí, přičemž do severní stěny byl rovněž vybudován vstupní portál do kostela. Po dokončení obvodových zdí vedlejších lodí, sakristie na severní straně presbytáře a mezilodní arkády se celý prostor zastřešil pultovou střechou, zaklenul a mohla být stržena provizorní zeď postavená v triumfálním oblouku. Celou stavbu poté vysvětili pravděpodobně v 60. letech 13. století.\n\nNedlouho po ukončení stavby se k jižní stěně presbytáře vystavěla mariánská kaple, která dnes slouží jako sakristie (původní sakristie byla stržena v polovině 19. století). Přibližně v druhé polovině 14. století byl prolomen druhý vstup v západním průčelí, který je dodnes osazený hrotitým portálem.\n\nRoku 1489 se podle nápisu nad západním portálem děkanského kostela začala stavět nová věž v jihozápadním nároží hlavní lodi. Zároveň byly vyměněny oba vstupní portály, které ještě téhož roku dokončil mistr Mikuláš Písecký.\n\nRoku 1555 do vyšší z věží udeřil blesk a ta do základů vyhořela, současně se roztavily původní zvony. Při následných opravách se vyměnily pultové střechy bočních lodí za trojici příčných stanových stříšek, které navazují v průčelí na nově vystavěné renesanční obloučkové štíty. Rovněž došlo k rozšíření oken v obou bočních lodích. Na věž místo sedlové střechy, kterou nesla před zásahem blesku, vystavěli báň, neboli cibulovou střechu. V první polovině 16. století byla do západního pole hlavní lodi vestavěna varhanní kruchta a při té příležitosti byl také upraven vstup na ni, který zajišťovala schodišťová přístavba v jižním sousedství západního portálu. Na jih od kostela se již od počátku výstavby nalézal hřbitov, který byl roku 1549 pro nedostatečné místo přesunut za hradby města.\n\nV roce 1726 byla před severní vstupní portál přistavěna předsíň obdélníkového půdorysu (v polovině 19. století zbořena). Roku 1728 byla rozšířena gotická okna umístěné v lodi a celý prostor byl vymalován. Roku 1741 byla také menší z věží osazena novým krovem s bání. Velká změna proběhla roku 1741–1743 při barokní dostavbě kaple sv. Jana Nepomuckého, která byla připojena k jižnímu průčelí vedlejší lodi (připojena v místě vstupního portálu na původní hřbitov) a vysvěcena později roku 1746. Roku 1778 byly strženy střechy obou věží následkem silného větru. Téhož roku byl kostel zbaven ohradní zdi, která vymezovala pozemek kostela.\n\nV letech 1855–1856 probíhaly stavební úpravy, kdy místo starého schodiště na kruchtu postavili nové v síle průčelního zdiva severní věže. Také došlo k odstranění původní sakristie na severní straně presbyteria a byla zbořena malá předsíň před severním vstupem. Roku 1858 byla po požáru severní věž opravena do nynější podoby. Od roku 1860 jsou na jižní věži umístěny věžní hodiny, které byly přeneseny ze zbořené věže Píseckého hradu. Regotizace podle návrhu Josefa Mockera proběhla v roce 1886.\n\nVe dvacátém století došlo k velké rekonstrukci kostela a to přesněji roku 1929. Kostel byl v dezolátním stavu. Například v severní věži se nalézaly velké trhliny, které podivuhodně nezpůsobily její zboření. Při opravách byl vyměněn skoro celý krov střechy, až na část mezi věžemi, která patřila k nejstarší části (vynesena při stavbě jižní věže). Dále také došlo k nanesení omítky po celém exteriéru kostela. Větší část byla do té doby omítkou neprokryta až na kapli sv. Jana Nepomuckého a jižní věž, na které byla znatelná barokní úprava.\n\nVstupní portál kostela je hrotitý a orámován kvádrovým polem pocházejícím z dob výstavby velké věže. Nad ním se nachází reliéfní nápisová deska, na níž je text stavaře Mikuláše Píseckého, který informuje o dokončení věže. Nápisovou desku lemují reliéfní polopostavy. Lze se domnívat, že je zde vyobrazen sám stavitel Mikuláš Písecký, pod nímž se nachází reliéf znaku města. Dále se lze domnívat, že jsou zde vyobrazeni panovník Vladislav II. Jagellonský společně s jeho synem Ludvíkem, čemuž může napovídat umístění znaku tehdejšího Českého království pod těmito reliéfy.\n\nOkno nad tímto portálem má tvar lomeného oblouku a okraje jeho špalety jsou obohaceny sakrálními reliéfními postavami. Zleva to je anděl (atribut evangelisty Matouše), andělé držící dnes už uražený kalich, Kristus žehnající kalichu, orel (atribut evangelisty Jana), býk (atribut evangelisty Lukáše a lev (atribut evangelisty Marka). Pod reliéfní deskou Korunované Panny Marie s dítětem napravo od okna dříve ústilo schodiště na kruchtu. Výše, skoro rovnoběžně s patou štítu, je reliéf s polopostavou Bolestného Krista. Kristus měl v rukou kalich, který je dnes již uražen. Zcela nahoře ve štítu je osazen reliéfní znak města Písku.\n\nTěsně vedle portálu se nalézá vstup na varhanní kruchtu, na jehož schodiště vede malé obdélníkové okénko uprostřed severní věže. Celé schodiště vede v zesíleném zdivu severní věže, které je ukončené ve výši římsy.\n\nNa jihozápadním nároží kostela je postavena monumentální věž, která měří 74 m, a je ukončena barokní cibulovou bání z roku 1805. Pod cibulovou bání se nachází ochoz s kružbovým zábradlím a z každé strany věžní hodiny. Za povšimnutí stojí pravidelná bosáž na rozích věže, kterou doplňuje nepravidelné horizontální členění římsami, dělícími věž na pět částí. Nejvyšší, pátá část, je z každé strany doplněna o hrotitá okna s profilovaným ostěním. Ve věži se v úrovni ochozu ve výšce 42,5 m už od 18. století nalézá původní byt hlásného, tudíž věž sloužila k zaznamenání blížícího se nebezpečí a doplňovala hradební obranný systém. Zdi této věže dosahují šířky až 3,8 metru. Později byl postaven nový vchod, čímž na věž vede cesta jižní věží a půdou kostela. Výjimečností věže také je, že má černou kuchyni (dodnes jsou na báni věže vidět zbytky původního komínu).\nVěž má několik pater. V jednom z nich jsou k vidění zvony. Dřívější zvony padly za oběť válečným rekvizicím v době první a druhé světové války (1917, 1942). Dlouhá léta na věži visel pouze zvon „Hrana“ ze zvonice svatotrojického kostela. Až teprve počátkem devadesátých let 20. století byly odlity zvony Panna Marie (1991) a Sv. Cyril a Metoděj, Sv. Václav a Mistr Jan Hus (1992). Pocházejí ze zvonařské dílny Marie Tomáškové-Dytrichové z Brodku u Přerova.\n\nV roce 1989 oslavila věž 500 let od svého založení a začaly se objevovat hlasy volající po otevření věže pro veřejnost. V roce 2008–2009 došlo k plánované úpravě prostoru Na Bakalářích a také k natření fasád věže. Nakonec začátkem roku 2009 došlo k počátku dlouho plánované rekonstrukci, jejíž cílem bylo zpřístupnit věž veřejnosti. Slavnostní otevření se uskutečnilo 26. srpna 2009 v 10 hodin a od té doby je věž přístupná pro objednané skupiny po deseti lidech s odborným doprovodem.\n\nNa jižním průčelí se připojuje k boční lodi kaple sv. Jana Nepomuckého. Pravděpodobně původní raně gotický portál byl z místa připojení přenesen více na západ boční lodi, kde přiléhá k jižní věži. Okna kaple jsou jednoduchého tvaru, nestejné velikosti. Dalším zásahem do původního půdorysu je Mariánská kaple (dnes sloužící jako sakristie), která mírně předstupuje před boční loď a její střecha dosahuje pod římsu hlavní lodi. Sakristie má vlastní vchod na východní straně, prolomený až roku 1723.\n\nVýchodní strana je tvořena polygonálním zakončením presbytářem, který zpevňují jednou odstupňované opěráky. Svou výškou opěráky dosahují jen poloviny výšky hlavní lodi a jsou zakončeny sedlovými stříškami (kromě opěráku na nejsevernější straně, který byl součástí zdi původní sakristie). Mezi opěráky jsou prolomena gotická okna s lomeným obloukem. Presbyterium završuje sanktusová věžička, která nese dva zvony. V ose presbyteria byl před rokem 1727 prolomen vstup, viditelný na dobových fotografiích,který je patrný dodnes navzdory jeho zazdění roku 2001.\n\nU severní strany presbyteria chybí zbořená původní sakristie, po které je na místě patrný zazděný vchod a malé výklenky. Výklenky jsou patrně z dob, kdy z původní sakristie vedlo schodiště do podzemní části presbytáře. Tento prostor pravděpodobně sloužil jako kostnice, čemuž může odpovídat umístění hřbitova u kostela. Také přímo pod sakristii byla vyhloubena místnost, která sloužila k uložení kněžských věcí. Mohly zde být umístěny i hodnotné věci náležící kostelu pro případ rabování, ovšem jakožto husitskému kostelu se rabování úspěšně vyhýbalo. Po vystavění nové sakristie sloužila jako sklep pro uchování potravin.\n\nNa této straně je v severní stěně presbytáře široké vitrážové okno, které bylo rozšířeno mezi lety 1886-1887 vybořením parapetu z malého okna podobnému těm, co se nalézají nad bočními loděmi. K rozšíření došlo po odstranění původní sakristie. Boční loď prošla renesanční úpravou, kdy na střechu boční lodi byly přidány tři štíty. Štíty jsou tvořeny třemi obloučky, které u větších štítů jsou vizuálně podepřeny okosenými pilastry a navíc obloučkovou archivoltou. Uprostřed boční lodi se nachází odstupňovaný vstupní portál. Poblíž vstupního portálu stojí kamenný kříž Ukřižovaného, který byl přenesen ze hřbitova sv. Václava roku 1967 a vyměněn za původní dřevěný kříž.\n\nCelá trojlodní bazilika byla zřejmě postavena podle kvalitně zpracovaného projektu. U kostela byl použit tzv. vázaný systém, kdy délce jednoho pole hlavní lodi odpovídají dvě pole vedlejších lodí, respektive dvě mezilodní arkády.\n\nVelikost odpovídá jednomu poli hlavní lodi, které je prodlouženo pětibokým ukončením. Polygonální zakončení je paprsčitě zaklenuto s jednoduchým svorníkem bez výzdoby. Druhý svorník v západní části je již ozdoben radiálně seřazenými částečně se překrývajícími laločnatými listy. Světlo přivádějí lomená okna, z nichž osové okno je znatelně větší. Severní okno, které bylo rozšířeno po zboření původní sakristie, je vyplněno vitráží sv. Václava z roku 1900 a velikostí se dá srovnávat s osovým oknem. Vitráž zobrazuje sv. Václava na koni, nad ním sedící Pannu Marii s Ježíškem a celou scenérii završuje dvojice andělů držící svatováclavskou korunu. Ostatní okna jsou vyzdobena jen vegetabilními vzory. Přilehlé pole je zaklenuto žebrovou klenbou navazující na redukované přípory ukončené konzolami. Ty mají jednoduché vegetabilní a geometrické motivy. Tvary hlavic jsou jednoduše profilované s výjimkou hlavice v jihovýchodním koutu, jež zdobí vegetabilní vzor.\n\nPřesně pod podélným žebrem polygonálního zakončení stojí neogotický hlavní oltář z dílny Josefa Krejčíka z roku 1887. Zajímavostí je, že je zde Panna Maria vyobrazena jako dítě se svými rodiči, na rozdíl od tradičního zobrazování jako např. na vitráži. V těsné blízkosti triumfálního oblouku se nachází gotický sedlový portálek, který vede do dnešní sakristie kostela.\n\nTriumfální oblouk je z každé strany řešený rozdílně, jak odpovídá stavebnímu vývoji chrámu. Zatímco ze strany hlavní lodi žebra končí na konzolách, tak zde se nachází kompletní vyhotovená přípora. Na jižní straně se v triumfálním oblouku nachází krucifix, který zde byl umístěn po jeho nahrazení kamenným křížem u severního portálu.\n\nTaktéž hlavní loď je zaklenutá žebrovou klenbou, která nasedá na redukované přípory. Masivní pilíře a vypracování mezilodních arkád působí poněkud těžkopádným dojmem. Přípory končí na pilířových římskách, z kterých vychází kvádrové desky do lomeného oblouku. Vždy nad dvojicí mezilodní arkády, odpovídající velikosti jedné části hlavní lodi, přináší světlo do prostoru okno prolomené nad boční lodí, což je typický prvek bazilikálních staveb.\n\nV západní části lodi se nalézá hudební kruchta s varhanami, které darovala písecká občanská záložna roku 1902. Svým vzhledem vytvářejí harmonický protějšek k hlavnímu oltáři. Hned po vstupu do kostela upoutá snížený prostor pod kruchtou, který byl zaklenut taktéž křížovou klenbou.\n\nV nejvýchodnější části jižní lodi se nachází oltář Panny Marie Písecké. Po levé straně oltáře jsou ve stěně prolomena dvě jednoduchá okna s valenou klenbou a postupně se rozšiřujícím ostěním. Přímo uprostřed lodi se nalézá vchod do kaple sv. Jana Nepomuckého, jejíž vyvýšený prostor je spojený s vedlejší lodí třemi schody. Dostavba monumentální jižní věže zasáhla do podoby vedlejší lodi. Za zmínku stojí setkání mezilodní arkády a stěny věže, kde je klenutí přerušeno několik desítek centimetrů od pilíře a vzniká tak nevyužitelný tmavý prostor poblíž příhodně nazvanému oltáři Panny Marie Bolestné.\n\nSeverní loď je už méně narušena přestavbami. V pohledu od oltáře sv. Vojtěcha se po pravé straně nachází jednoduchá okna s valenou klenbou a rozšiřujícím se ostěním. Uprostřed lodi nalezneme severní portál. V západní části jsou rozšířené pilíře nesoucí tíhu severní věže a také varhanní kruchty. Zajímavé je napojení mezilodní arkády a varhanní kruchty, kdy arkáda převyšuje kápi křížové klenby varhanní kruchty a většina prostoru arkády je tak zastavěna.\n\nKněží využívají hlavní oltář jako obětní stůl a ambo pochází z roku 2002. Hlavice amba variují motiv použitý u kazatelny, která je momentálně rozebraná a uložená v depozitáři.\n\nV prostoru hlavní a vedlejší lodi jsou dřevěné barokní lavice pro věřící.\n\nNa jednom z lodních pilířů byly záznamy o četných oltářích s ostatky svatých (např. sv. Jakuba, sv. Petronily, sv. Prokopa, sv. Hedviky, roku 1303).\n\nDnes stojí za zmínku oltáře v severní lodi. V její východní části nalezneme oltář sv. Vojtěcha z roku 1882, který navrhl slavný restaurátor a architekt Josef Mocker. Oltář sv Terezie, který vyřezal řezbář Josef Havrda v roce 1882, se nalézá pod schodištěm na kruchtu. Na rozhraní severní a hlavní lodi je umístěna malba Trůnící Madona s Ježíšem korunovaná dvěma anděly pocházející z roku 1270.\n\nNa rozmezí jižní a hlavní lodi je již zmíněná freska Ukřižovaní s Pannou Marií a sv. Janem z roku 1270. Hned vedle ní stojí oltář Panny Marie Písecké z poloviny 14. století. Originální obraz Panny Marie Písecké byl za záhadných okolností odcizen a od roku 1975 je zde umístěna kopie původního obrazu. Malba Krista Trpitele s Pannou Marií a sv. Jakubem z roku 1330 je doplněna o vyobrazení rodiny donátora. Malba Snímání z kříže vznikla okolo roku 1310. Obě malby jsou umístěny na pilíři v mezilodní arkádě. Na konci jižní lodi přiléhá barokní oltář Panny Marie Bolestné k mohutné zdi věže. Pochází z roku 1692, avšak Pieta, která se zde nachází, sem byla přesunuta z kostela sv. Trojice roku 1820.\n\n\n\n"}
{"id": "86380", "url": "https://cs.wikipedia.org/wiki?curid=86380", "title": "AK-74", "text": "AK-74\n\nAK-74 (, \"Avtomat Kalašnikova obrazca 1974 goda\", česky \"Kalašnikovova útočná puška vzoru roku 1974\") je sovětská útočná puška, modernizovaná verze AKM vyvinutá v roce 1974. Zbraň byla upravena na menší ráži 5,45 × 39 mm proti původní 7,62 × 39 mm.\n\nVe službě byla puška AK-74 poprvé použita sovětskými vojsky roku 1979 v Afghánistánu. Vedoucí afghánské kanceláře pákistánské služby Inter-Services Intelligence tvrdil, že CIA za první ukořistěnou AK-74 zaplatila Mudžáhidům 5 000 dolarů.\n\nVše začalo vývojem nové munice koncem 60. let 20. stol. Výsledkem byl štíhlý projektil ráže 5,45 mm s kombinovaným ocelovým a olověným jádrem s počáteční úsťovou rychlostí cca 900 m/s (z 415mm hlavně).\n\nJakmile byl náboj k dispozici a přijat sovětskou armádou, bylo rozhodnuto vytvořit novou řadu pěchotních zbraní pro tento náboj. Nejjednodušší cestou bylo adaptovat útočnou pušku AKM a lehký kulomet RPK ráže 7,62 mm pro nový náboj. Hlavně proto, že nový náboj 5,45 mm a původní 7,62 mm mají stejnou délku nábojnice i stejnou celkovou délku.\n\nPrincip automatiky zůstal stejný jako u AKM. Odběr tlaku prachových plynů odebraných z hlavně tlačí na píst nosiče závorníku, ten se při zpětném pohybu otáčí, čímž dojde k jeho odemčení. Náboj tlačící zpětně otevře závěr a dochází k vyhození prázdné nábojnice. Zpětný pohyb stlačí pružinu a po dosažení zadní úvratě se vrací zpět a ze zásobníku vyjme nový náboj, který usadí do nábojové komory.\n\nV závislosti na nastavení režimu se pak buď výstřel opakuje díky nezachycení úderníku, resp. kladívko bicího mechanizmu při plně samočinné střelbě je zachyceno automatickou pojistkou, která ho opět uvolní až když je nosič závorníku plně v přední poloze a závorník je uzamčen či je pro spuštění úderníku nutné opět stlačit spoušť.\n\n\nAsi nejmarkantnější vzhledovou změnou od AK-47 a AKM je masivní plynový nástavec na konci hlavně, která výrazně snižuje zpětný ráz zbraně a redukuje zdvih zbraně při střelbě v automatickém režimu. Dále pak drážky na obou stranách pažby a rovněž výčnělky na dřevěném předpažbí, z důvodu snazší identifikace a minimalizace rizika záměny munice do AK-47 a AKM, která má jinou ráži. Pistolová rukojeť je vyrobená z plastu, obložení kolem hlavně a plynové trubice u původní varianty ze dřeva, u pozdní z plastu švestkové nebo černé barvy. Lisované ocelové zásobníky byly nahrazeny plastovými výrazné oranžové barvy (později změněno na švestkové nebo černé kvůli demaskujícímu účinku oranžových zásobníků).\n\nVýsadková verze byla označena AKS-74 a pevná pažba je nahrazena sklopnou. Ta je vyrobena z lisované ocele a na rozdíl od verze AKMS se nesklápí dolů, ale nalevo.\n\nDalší byla verze AKS-74U (U = Ukoročennyj - zkrácený), jde kompaktní verzi AK-74. Zde byla původní 415mm hlaveň zkrácena na délku 210 mm, takže nemůže mít nasazený bajonet, ale může být různě modifikovaný, např. může mít připevněnou optiku, tlumič nebo granátomet.\n\nTato varianta byla vyvinuta pro osádky vozidel, výsadkáře, důstojníky (pistolím Sovětská armáda v 70–80. letech příliš „nefandila“) a speciální jednotky – s dalším variabilním vybavením.\n\nKrom Ruska ho používá mnoho jiných armád. Byl používaný v zemích Varšavské smlouvy. Dnes ho používají různé teroristické skupiny. Vyráběný byl v licenci i v Bulharsku (AK-74, AKS-74 a AKS-74U), NDR (MPi-AK-74N, MPi-AKS-74N, MPi-AKS-74NK) a Rumunsku (Pușcă Automată model 1986).\n\nAK-74 si zachovala všechny klady z AK-47 (snadná obsluha a údržba), ale i většinu nedostatků. Např. robustní a nešikovně umístěnou páku přepínače režimu střelby (funguje i jako pojistka). Stejně jako u AK-47 bylo možno nasadit tlumič (vyžaduje podzvukové střelivo) či podvěsný 40mm granátomet GP-25, GP-30, či optiku (přístroj PSO-1)\nPřipojit lze i IČ přístroj pro noční vidění. Verze je označována jako AK-74N. Ve výzbroji Ruska se však vyskytuje spíše výjimečně.\n\nV průběhu výroby došlo ke „kosmetickým“ vylepšením. Plastovo-dřevěné „obložení“ bylo nahrazeno černým plastovým a červeno-hnědé zásobníky byly nahrazeny černými.\n\nDalší výraznějším úpravám pak došlo v průběhu 90. let. Vizte externí odkazy Kalašnikov AK-101–108\n\n"}
{"id": "86381", "url": "https://cs.wikipedia.org/wiki?curid=86381", "title": "Prince", "text": "Prince\n\nPrince Rogers Nelson (7. června 1958 Minneapolis, Minnesota, USA – 21. dubna 2016 Chanhassen) byl americký zpěvák, multiinstrumentalista, textař, producent, podnikatel, sexsymbol a výrazná osobnost světové hudební scény.\n\nŠlo o amerického multiinstrumentalistu, zpěváka, textaře, producenta, podnikatele, který byl také sexsymbolem. Narodil se do hudebnické rodiny – jeho otec John Nelson působil v triu soustředěném kolem jazzového zpěváka Prince Rogerse, dle něj také dostal symbolicky křestní jméno Rogers a později si osvojil 'Prince' a zvolil si ho za svůj pseudonym. Už od dětství se jevil jako talentované dítě, jehož nadání rozhodně nebylo mařeno. Učil se hrát prakticky na cokoliv, k čemu se dostal, výsledkem bylo, že už v sedmi letech hrál na klavír, ve 12 letech uměl hrát na 25 hudebních nástrojů. Postupně se dopracoval k prakticky perfektnímu multiinstrumentalismu, kdy byl schopen ovládat prakticky libovolný hudební nástroj.\n\nV jeho devíti letech, záhy po narození sestry Tiky Eveney, se jeho rodiče rozvedli, což ho velmi těžce zasáhlo. Měl poté závažně problematické vztahy s otčímem a opakovaně utíkal z domova. Nakonec tedy zůstal u otce, který mu v té době koupil první kytaru. Ve 13 letech byl přistižen otcem při souloži s kamarádkou ze sousedství a byl vyhozen z domu. Krátký čas dokonce žil na ulici. Azyl nakonec našel u rodiny Andreho Andreasena, kamaráda a budoucího spoluhráče z Grand Central.\n\nVe 14 letech začal hrát právě ve skupině Grand Central (později Champagne), kterou tvořil Andre Andreasen, princův bratranec Charles Smith a on sám), o dva roky později působil ve formaci Flyte Tyme a známou se stala též jeho účast v projektu \"94East\". Právě zde se mu zřejmě podařilo upozornit producenty a tak v roce 1976 už pracuje sólově. Díky Chrisu Moonovi podepsal smlouvu s Warner Music na tři řadová alba a výsledkem byla na přelomu let 1977/1978 jeho první samostatná deska s názvem „For You“ (vše si nahrál, napsal a zprodukoval sám - to samé pak aplikoval na všechny své desky. Na bookletu pak můžete najít již tradiční větu: „Produced, Arranged, Composed and Per4med by Prince“).\n\nDeska \"For You\" pro něj nesplnila to, co od ní on sám očekával a tak se vrhnul dál a se svou doprovodnou kapelou.\n\nDesku s názvem „Prince“ vydal o rok později. V jeho kariéře je to deska zlomová, neboť obsahuje první velký hit - „I wanna be your lover“. Písnička směřuje k Patrice Rushen (americká r’n’b diva, textařka, producentka, polyinstrumentalistka), do které se doslova zbláznil, a bez nadsázky na ní loudí jednu noc. Odtud se také začíná datovat jeho posedlost sexem nabitými texty.\n\nV roce 1981 soustřeďuje anonymně veškeré své aktivity do ’nově’ založené kapely The Time, s níž vydal stejnojmennou desku. Brzo však vyšlo najevo, že se jedná o původní doprovodnou kapelu a že The Time kapely Jamie Starr je ve skutečnosti Prince.\n\nO rok později se vrátil k pseudonymu Prince a doprovodný soubor přejmenoval na The Revolution, navázal spolupráci s ryze dívčí formací Vanity 6.\n\nV roce 1982 vydal se svou doprovodnou kapelou dvojalbum „1999“ obsahující megahit „Little red corvette“, s melodickým refrénem, líbivým disco soundem, rockovou energií a obscénním textem (tento singl dosáhl na samotné čelo amerického žebříčku).\n\nV témže roce měl premiéru další jeho projekt, kde se poprvé pustil do neznáma, které propojuje hudbu a film (začala ho bavit filmová produkce). Do kin tak přišel snímek „Purple Rain“ (získal Oscara za hudbu. Později v roce 1984 vyšlo i stejnojmenné album s téměř devítiminutovou baladou „Purple rain“, za níž obdržel cenu Grammy a dosáhl vrcholu amerického žebříčku. Ve filmu se objevily i jeho další velké hity jako „Let’s go crazy“ nebo „When Doves cry“. Poté navázal spolupráci s perkusionistkou Sheilou E. (a naopak on sám hostoval na její desce, tenhle postup pak zopakoval ještě několikrát s jinými ženami).\n\nV roce 1985 už se jako jeho doprovodná skupina objevilo Apollo 6, s jejíž hlavní zpěvačkou Apollonií nazpívá několik duetů (Apollonia=herečka a modelka Patricia Kotero, hraje také jednu roli v Purple rain. K ní se pak přidaly dvě dívky z předešlých Vanity 6 a společně utvořily trio Apollo 6). Zároveň s tím vydal další řadé album „Around The World In A Day“, jejíž hit „Raspberry beret“ se stal prvním na jeho vlastní značce Paisley Park. Kromě názvu labelu se jedná o gigantický nahrávací komplex, který byl oficiálně otevřen v roce 1986 na předměstí Minneapolisu, zahrnující mimo jiné tři nahrávací studia vybavená nejmodernější technikou, obrovský zkušební sál s pódiem, ateliéry k nahrávání klipů, filmů a reklam, baletní sál a další prostory a vybavení pro absolutní umělcovu svobodu. Zde se, mimo své vlastní tvorby, zabývá (často pod různými pseudonymy) komponováním hudby pro jiné interprety. V roce 1990 například zaujal svou skladbou \"Nothing Compares 2 U\" v podání irské zpěvačky Sinéad O'Connor.\n\nV roce 1986 se poprvé stáhl do ústraní, kde se věnoval hlavně producentské práci a psaní písniček jiným interpretům. Učinil tak po neúspěchu svého druhého filmu „Under the Cherry Moon“ a vynikajícího paralelního alba „Parade“ (zaboduje hit „Kiss“).\n\nV roce 1987 sklízí úspěch jeho nové album s opět novou doprovodnou skupinou. Dokonce chtěl natočit s Michaelem Jacksonem duet jako titulní píseň nového alba, ale nakonec postupně oba od projektu odstoupili. Natočil tedy „The Black Album“, které ovšem bylo vydáno pouze v nákladu 100 kopií, ale díky pirátům se rozšířilo a stalo se opět velmi úspěšným. Album bylo více funkové, ubylo eroticky laděných textů a přibyla ponurost a temnota. Zajímavostí je, že oficiálního vydání se deska dočkala až v roce 1994.\n\nNásledovalo album „Lovesexy“, které nebylo úspěšné. Jeho nemalé naděje do něj vkládané byly ty tam, peníze vydané na neúspěšné a z části zrušené turné také. Po zklamání natočil v roce 1989 soundtrack k filmu \"Batman\" s úspěšnou písní v čele - „Batdance“. Toto jej katapultovalo opět na vrchol amerických žebříčků a on si tím napravil nejen reputaci, ale i sebevědomí a sebedůvěru.\n\nV roce 1991 vydal desku „Diamonds and Pearls“, jejíž singl „Cream“ byl opět na špice hitparád.\n\nV roce 1992 pracoval na albu Kate Bush „The Red Shoes“.\n\nOd roku 1993 se datují jeho věčné spory, rozpory, excesy a odchody od nahrávacích firem, které doprovází křik o omezování umělcovy svobody. Odtud až do roku 2000 neužívá svého pseudonymu a za své umělecké jméno stanovuje speciální symbol, zvaný ’Lovesymbol’.\n\nTímto symbolem také označuje své 12. album v řadě (záhy je kritiky přejmenována na „The love symbol album“) a do bookletu se podepisuje, hlavně díky praktické nevyslovitelnosti symbolu, jako „TAFKAP“ (což je zkratka pro „The Artist Formerly Known As Prince“ někdy také užívá jen jednoduše „The Artist“).\n\nTéhož roku vydal na žádost vydavatelství Warner Music trojalbum největších hitů „The Hits/The B-Sides“. Nastává ještě více zesílené období Princových revolt nejen vůči Warner Music, vydává nespočet materiálů, pod nejrůznějšími pseudonymy. Dokonce chodí na veřejnosti s nápisem ’SLAVE’(=otrok) na tváři. Vydává nespočet věcí za zády Warneru a vydělává na nich.\n\n1994 vydal pod zcela nezávislým labelem Bellmark velmi úspěšné album „The Most Beautiful Girl In The World“, které předběhne v prodejnosti Warnery vydané „The gold experience“.\n\n1996 vydalo Warner Music další řadové album „Chaos and Disorder“, což byl od nich poslední materiál, který vydali zároveň a šlo také o nejméně komerčně - i z hlediska kritiky úspěšné album. Zároveň s tím je nesmírně rád, že mu vypršela smlouva, a tak založil svůj vlastní nezávislý label NPG Records (distribuce EMI) a hned vydal album „Emancipation“, na tomto albu se také poprvé objevily coververze jeho oblíbených songů. Zároveň se oženil se svou doprovodnou tanečnicí Maytou Garcia, se kterou vydržel v manželství jen dva roky, pak spolu ale dál žili, dokonce sňatek obnovili, až v roce 2000 se rozešli definitivně.\n\nV roce 1999 neodolal gigantickému labelu Arista a upsal se jim na jednu desku s názvem „Rave Un2 The Joy Fantastic“, která komerčně velmi zklamala a Arista už smlouvu neobnovila.\n\nNa přelomu tisíciletí definitivně v rámci svého jména opustil ’Lovesymbol’ a vrátil se k pseudonymu Prince, zároveň podepsal smlouvu s Warner Chappell. Symbolu se ale nevzdal úplně a známá je třeba fialová elektrická kytara v podobě tohoto znaku, kterou si nechal vyrobit.\n\nV roce 2001 si vzal za manželku Manuelu Testolini (zaměstnankyni vydavatelství). Stal se členem náboženské organizace Svědků Jehovových, zřekl se veškerých svých skladeb, které by jen naznačovaly něco sexuálního, vyřadil je i z koncertního repertoáru. A víceméně další tři roky distribuoval alba a nové věci jedině přes internet a stal se tak průkopníkem této cesty šíření hudby, která je dnes tak běžná. (Desky The Rainbow children-2001, vydává dokonce první živý záznam svého koncertu, a to na dvd s názvem: „One Nite Alone… Live!“ nebo také celou instrumentální desku „N.E.W.S.“ z roku 2003).\n\nZhruba od února 2004 obnovil své špičkové postavení. Začalo to vystoupením na předávání Grammy, kde byl narychlo povolán na vystoupení s Beyoncé Knowles, kvůli vypadnuvšímu vystoupení ztrapněné Janet Jackson, kvůli odhalenému ňadru na Super Bowl. Společně s Beyoncé zahráli a zazpívali „Purple Rain“ a ještě pár písní z filmu a také „Crazy in Love“ právě od ex-destiny's child. Šlo o jedno z nejsilnějších vystoupení tohoto večera.\n\nNejprve byl Aliciou Keys, Big Boiem a André 3000 uveden do rock'n'rollové síně slávy, aby v dubnu téhož roku (2004) vydal desku \"Musicology\" (tentokrát u Columbia Records), která zaznamenala velký úspěch a stejně tak turné k tomuto albu, taktéž obdržel dvě Grammy za nejlepší mužské živé vystoupení v kategorii r'n'b (za píseň „Call my Name“), byl i v nominaci na nejlepší r'n'b album a písničku. Album se tak stalo nakonec komerčně (i v očích kritiky) úspěšné; první od dob „Diamonds a Pearls“(1991).\n\nV roce 2006 vydal album \"3121\" s opět erotikou nabitým hitem „Black Sweat“, druhým singlem je „Fury“. Album bylo komerčně ještě lepší než předchozí \"Musicology\".\n\nDne 21. dubna 2016 byl nalezen mrtvý ve svém nahrávacím studiu v Chanhassenu, v Minnesotě. 2. června uvedla agentura AP, že Prince zemřel na předávkování opiáty.\n\n\n\n"}
{"id": "86383", "url": "https://cs.wikipedia.org/wiki?curid=86383", "title": "Planet CCRMA", "text": "Planet CCRMA\n\nPlanet CCRMA (vyslov. [karma]; zkratka z \"The Stanford University Center for Computer Research in Music and Acoustics\") je sbírkou rpm balíčků, které je možné přidat k systému RedHat nebo Fedora Core a upravit tak snadno svůj počítač na audio pracovní stanici s low-latency kernelem, ALSA audio ovladačem a řadou hudebních, midi audio a video aplikací.\n\nCCRMA se snadno instaluje a udržuje aktuální pomocí systému yum.\n\n"}
{"id": "86387", "url": "https://cs.wikipedia.org/wiki?curid=86387", "title": "CentOS", "text": "CentOS\n\nCentOS (Community ENTerprise Operating System) je volně dostupná linuxová distribuce založená na Red Hat Enterprise Linuxu. Je s s ním binárně kompatibilní a je podporována vlastní komunitou vývojářů. Kopíruje desetiletou podporu svého vzoru. Dne 7. května 2019 započaly práce na vydání CentOS 8, vydán byl 24. září 2019.\n\nRed Hat Enterprise Linux je distribuce vydávaná firmou Red Hat, která ji poskytuje v binární podobě (na CD-ROM, DVD) pouze platícím zákazníkům. Protože je distribuce složena z open source a free software, poskytuje z licenčních důvodů firma zdrojové kódy zcela volně na svém FTP serveru včetně průběžných aktualizací.\n\nCentOS je k dispozici zcela volně, avšak není spravován ani podporován firmou Red Hat. CentOS odkazuje na svůj vzor jako na „PNAELV“ ( ), čím je míněna firma Red Hat. O tuto úpravu požádal právní odbor firmy Red Hat kvůli vyřešení možných problémů s ochrannými známkami.\n\nVývojáři distribuce CentOS nejprve odstranili ze zdrojových kódů všechny odkazy na chráněné známky a loga, odkazy na firmu Red Hat a další části, které odporují licenci, protože jejich redistribuce není povolena. Poté zdrojové kódy přeložili a získali tak plně kompatibilní distribuci. Stejný proces provedly další skupiny, které zakládají své distribuce na Red Hat Enterprise Linuxu.\n\n\n\n"}
{"id": "86388", "url": "https://cs.wikipedia.org/wiki?curid=86388", "title": "Kateřina Bursíková Jacques", "text": "Kateřina Bursíková Jacques\n\nKateřina Bursíková Jacques, rozená Pajerová, (* 2. června 1971 Mělník) je česká politička a státní úřednice. Byla členkou Strany zelených. Od voleb v červnu 2006 byla po čtyři roky poslankyní za volební kraj Praha a do vypuknutí sporů ve straně také první předsedkyní jejího poslaneckého klubu. Od dubna 2009 vykonávala post předsedkyně sněmovního Výboru pro evropské záležitosti. V letech 2008–2010 zastávala funkci místopředsedkyně strany. Později Stranu zelených opustila a stala se členkou Liberálně ekologické strany.\n\nRodným jménem je Pajerová; její otec je fotograf Ota Pajer (bratr fotografa Alana Pajera), její matka Olga Sozanská, dlouholetá předsedkyně Národního dobrovolnického centra Hestia, její starší sestra je diplomatka a politická aktivistka Monika Mac Donagh Pajerová. Její dědeček byl kameraman Jan Roth.\n\nPo maturitě v roce 1990 odjela do Německa, kde pracovala jako au pair a v letech 1993–4 studovala na Svobodné univerzitě Berlín. Tam poznala svého francouzského manžela, germanistu Christiana Jacquese, který od podzimu 2005 učil na univerzitě francouzského zámořského departementu Réunion. V letech 1997 až 1998 s ním žila ve Štrasburku, kde byla na studijním pobytu. Jistou dobu používala příjmení Jacques-Pajerová, po změně matričního zákona přijala manželovo nepřechýlené příjmení. Mají dvě děti, Ninu (* 1994) a Sebastiana Maxmiliana (* 1995), který je hercem a zpívá v kapele I Love You Honey Bunny. V roce 2007 se rozvedli. Od roku 2007 je partnerkou bývalého vicepremiéra Vlády ČR a bývalého předsedy Strany zelených Martina Bursíka, kterému 19. října 2009 ráno porodila dceru Noemi. Dne 20. 6. 2015 uzavřela s Martinem Bursíkem sňatek a změnila příjmení na Bursíková Jacques.\n\nV letech 1995–2002 vystudovala na FF UK dvouobor politologie – překladatelství a tlumočnictví: němčina.\n\nV roce 2001 kritizovala (společně se svým spolužákem Petrem Slunéčkem) v deníku \"Právo\" rozhodnutí děkana FF UK Petra Koláře zrušit na katedře politologie seminář o extremismu vedený Zdeňkem Zbořilem poté, co v \"Lidových novinách\" 25. dubna vyšel článek, který tuto (v Česku novou, ale v zahraničí obvyklou) formu výuky kritizoval.\n\nJejí diplomová práce \"Srovnání Palackého výkladů vybraných témat v českém a německém vydání jeho »Českých dějin«\" získala univerzitní Bolzanovu cenu udílenou nejlepším studentským pracím. V roce 2006 složila rigorózní zkoušku z politologie.\n\nV letech 2000–2 pracovala v pražské pobočce DAAD (Německá akademická výměnná služba) založené ve spolupráci s Goethe-Institutem.\n\nOd roku 2003 byla zaměstnána na Úřadu vlády České republiky. V roce 2005 byla jmenována ředitelkou kabinetu místopředsedy vlády Pavla Němce a o rok později ředitelkou sekce pro lidská práva a rovné příležitosti. Spolu s Václavem Nekvapilem sestavila \"Slovníček základních pojmů z oblasti lidských práv: česko-anglický, anglicko-český\".\n\nDo Strany zelených vstoupila na jaře 2005, na sjezdu v září 2005 byla zvolena do Ústřední revizní komise SZ. Patřila do Základní organizace Praha 2, byla členkou Republikové rady a Odborné sekce pro lidská práva.. Ze SZ vystoupila koncem roku 2013. 16. února 2014 byla na ustavujícím sněmu Liberálně ekologické strany v Praze zvolena členkou výboru..\n\nV primárních volbách v lednu 2006 získala volitelné druhé místo na kandidátce do Poslanecké sněmovny hned za předsedou Martinem Bursíkem. SZ klade důraz na zastoupení žen; mladá a fotogenická Jacques v předvolební kampani vystupovala na pražských plakátech a po Bursíkově boku na billboardech SZ.\n\nV sněmovních volbách 2006 Strana zelených získala 6926 preferenčních hlasů (11,46 % z hlasů pro stranu), o 185 víc než sám Bursík, jehož tak předstihla v pořadí pro získání poslaneckého mandátu.\n\nNa sjezdu Strany zelených ve dnech 5.–7. září 2008 byla zvolena místopředsedkyní strany.\n\nOd ustavení poslaneckého klubu Strany zelených na podzim 2006 byla Jacques jeho předsedkyní; po vnitrostranických bojích, které se odehrávaly i v rámci poslaneckého klubu SZ, z funkci v červnu 2008 odstoupila, aby zabránila odchodu dvou rebelujících poslankyň z klubu. Byla rovněž členkou české (desetičlenné) části česko-rakouské komise pro Jadernou elektrárnu Temelín.\nJe zakladatelkou a předsedkyní Poslanecké skupiny přátel Tibetu, Skupiny přátel Taiwanu a Skupiny pro demokracii v Barmě.\nZačátkem září 2007 se v médiích objevily spekulace, že by se Jacques mohla stát ministryní školství místo kritizované Dany Kuchtové, které však popřela. Ministrem za Zelené byl nakonec jmenován Ondřej Liška.\n\nDne 7. listopadu 2008 členové sněmovního Výboru pro evropské záležitost zvolili Jacques svou předsedkyní, sněmovna ji však poté hlasováním nepotvrdila, ke zvolení jí chyběly vedle hlasů ČSSD a KSČM dva hlasy rebelujících poslankyň Strany zelených Olgy Zubové a Věry Jakubkové. Neobsazení předsedy tohoto výboru bylo obecně hodnoceno jako vrcholně problematické vzhledem k předsednictví Česka v EU pro první půlrok 2009. Ve funkci byla sněmovnou potvrzena až po půlroce, v dubnu 2009\n\nV roce 2009 Jacques kandidovala ve volbách do Evropského parlamentu (konaly se 5.–6. 6. 2009) a ve straně pro svou kandidaturu získala 9 nominací krajů (nejvíc z kandidátů Strany zelených), nakonec se však na zasedání Republikové rady SZ 28. 2. 2009 rozhodla první místo přenechat náměstkovi ministra životního prostředí Janu Dusíkovi, který, podle vyjádření Martina Bursíka, „\"reprezentuje téma klimatu, životní prostředí a vytváření zelených pracovních míst v reakci na dopady finanční a hospodářské krize, na což strana sází při evropských volbách\"“.\n\nV dubnu Kateřina Jacques nedokázala v pořadu Jana Krause \"Uvolněte se, prosím\" vysvětlit, co je to biomasa. Sklidila za to škodolibý posměch, na toto její vystoupení následně na svých volebních plakátech poukazovala i Demokratická strana zelených sloganem „\"My víme, co je biomasa!\"“.\n\nVe volbách Strana zelených neuspěla, když získala pouze 48 621 hlasů (2,06 %). Jacques obdržela 5 810 preferenčních hlasů (11,94 % z hlasů pro stranu). Jacques poté prohlásila, že v podzimních volbách do Sněmovny už kandidovat nebude, a dala k dispozici i funkci místopředsedkyně.\n\nVe volbách do Evropského parlamentu v roce 2014 kandidovala na 5. místě kandidátky Liberálně ekologické strany, ale neuspěla. Ve volbách do Evropského parlamentu v květnu 2019 kandidovala jako členka Liberálně ekologické strany na 10. místě kandidátky tzv. Spojenců pro Evropu, tj. koalice STAN, TOP 09 s podporou Strany zelených, LES a regionálních hnutí, ale nebyla zvolena.\n\nKateřina Jacques je zastáncem aktivní účasti na veřejném životě a práva demonstrovat, účastnila se řady demonstrací, především proti rasismu a neonacismu. Veřejných protestů se účastní už od mládí, podle vlastních slov se účastnila například protivládních demonstrací před listopadem 1989, některých protestů se účastnila také jako studentka politologie s profesorem Zdeňkem Zbořilem. V září 2000 účastnila demonstrace proti zasedání MMF. \n\nMediálně diskutovaný se stal konflikt Kateřiny Jacques s policistou Tomášem Čermákem při demonstraci Strany zelených proti průvodu Národního odporu 1. května 2006.\nV roce 2007 převzala záštitu nad \"Mezinárodním kongresem normální porod / Normal birth\", který se konal 10.–12. května 2007 ve Veletržním paláci v Praze v rámci \"Světového týdne respektu k porodu\". a několikrát kritizovala setrvávání Jiřího Čunka ve vládě poté, co ho policie obvinila z přijetí úplatku.\n\nAngažovala se ve prospěch vzniku Ústavu pro studium totalitních režimů (na její návrh byl změněn jeho název, původně se měl jmenovat po vzoru obdobných ústavů v Polsku a na Slovensku Ústav paměti národa). Vystupovala proti plánům společnosti Forest Golf Resort Praha na vykácení části Klánovického lesa a jeho přeměny na golfové hřiště.\n\nJako poslankyně se angažovala proti politice ČLR v Tibetu; (mj. podpořila akci Celosvětová štafeta s olympijskou pochodní lidských práv) \n\nDne 27. ledna 2012 moderovala koncert, na kterém vystoupila Jitka Hosprová společně s Martou Kubišovou a hercem Janem Potměšilem na dobročinném koncertu na podporu vězněného čínského advokáta Kao Č'-šenga a pronásledovaných praktikujících Fa-lun-kungu. Koncert proběhl v hlavním sále Senátu PČR pod záštitou místopředsedkyně senátu Aleny Palečkové.\n\nV roce 2014 byla členkou správní rady MOST Pro Tibet zabývající se pomocí tibetským exilovým komunitám v Indii a v Tibetu. \n\n\n\n"}
