{"id": "151285", "url": "https://cs.wikipedia.org/wiki?curid=151285", "title": "Sachalin", "text": "Sachalin\n\nSachalin (rusky: \"Сахали́н\"; japonsky: 樺太, \"Karafuto\"; čínsky: tradiční znaky 庫頁島, zjednodušené znaky 库页岛, pinyin Kùyè Dǎo; korejsky: 사할린) je velký podlouhlý ostrov v severním Pacifiku. Leží severně od Japonska, mezi 45°50' a 54°24' severní šířky. Je to největší ostrov patřící Rusku, s plochou jen o málo menší než Česká republika, a administrativně spadá pod Sachalinskou oblast; hlavním městem je Južno-Sachalinsk. Jižní část Sachalinu, Kurilské ostrovy a severní Japonsko jsou původní vlastí lidí národa Ainu. U severního pobřeží ostrova jsou největší ruská ložiska ropy a zemního plynu, která těží konsorcium ruského Rosněftu s firmami jako Exxon, Shell a další firmy japonské i indické. V rámci obrovských projektů Sachalin-I až Sachalin-III se budují až 12 km hluboké těžební vrty, závody na zkapalňování plynu i stovky kilometrů ropovodů a plynovodů jak na pevninu, tak do Japonska. Prudký rozvoj těžby silně ohrožuje životní prostředí a zejména zdejší velryby.\nOstrov má plochu 72 742 km², je 948 km dlouhý a jeho největší šířka je 160 km. Od asijské pevniny je oddělen Tatarským průlivem, širokým v nejužším místě 7 km. Od nejsevernějšího japonského ostrova Hokkaidó ho odděluje La Pérousův průliv, široký asi 45 km. Ze severu a východu je omýván Ochotským mořem, ze západu Japonským mořem. U Sachalinu leží dva malé ostrovy Moneron a Tulení.\n\nSachalin je převážně hornatý. Horstvo tvoří dvě horská pásma, nejvyšší bod Lopatin (1609 m n. m.) leží ve východním z nich. Na východním pobřeží jsou veliké zálivy. Nejdelší řekou je Poronaj (350 km) tekoucí z jihu na sever a druhou nejdelší Tym (330 km), která je splavná 80 km od ústí.\n\nPodnebí je chladné přímořské s nízkými teplotami v zimě (lednový průměr -24 °C na severu, -6 °C na jihu) a nevysokými v létě (srpnový průměr +10 °C na severu, +19 °C na jihu). Průměrná roční teplota je na severu -1,5 °C, na jihu +2,2 °C\n\nPůvodními obyvateli Sachalinu jsou Nivchové a Orokové, kteří obývají severní oblasti. Tradičně se živí lovem, rybolovem a Orokové také chovem sobů. Kromě nich zde žili také Ainuové, kteří obývali jih a Kurilské ostrovy.\n\nČíňané v Mingské dynastii nazývali ostrov Kchu-ji (čínsky: 苦夷; Pchin-jin: Kǔyí), a později Kchu-je (čínsky: 庫頁; Pchin-jin: Kùyè). Podle knihy Šeng-wu (Čínsky: 聖武記; Pchin-jin: Shèngwǔjì), poslali Mingové na Sachalin v roce 1616 400 vojáků, ale později je stáhli, neboť čínská kontrola nad ostrovem nebyla ohrožena. Na ostrově stále ještě stojí pomník Mingů.\nMandžuská dynastie Čching také vznášela nároky na ostrov, a tak byl Sachalin dál pod čínskou vládou čchingské dynastie. Nicméně když Číňané nebyli vojensky přítomni, pokoušeli se lidé jak z Japonska, tak z Ruska ostrov kolonizovat. Japonské sídlo Ótomari bylo založeno v roce 1679. Kartografové z rodu Mastumae ostrov zamapovali a označili jako “Kita-Ezo” (Severní Ezo, Ezo je starší jméno pro Hokkaidó). Něrčinská smlouva z roku 1686 potvrdila, že Sachalin je čínské území. I přesto začalo Rusko od 18. století usidlovat na ostrově vyhnance.\n\nO Sachalinu se Evropané dozvídali díky cestám Ivana Moskvitina a Martina Gerritsze de Vries v 17. století a ještě více díky Jean-Françoisovi de La Pérouse (1787), který objevil i Tatarský průliv, i když jím nemohl proplout a J. A. von Kruzensternovi (1805), který Sachalin považoval za poloostrov. Tatarským průlivem poprvé proplul japonský mořeplavec Mamija Rinzó v roce 1809. V roce 1845 vyhlásilo Japonsko jednostrannou suverenitu nad celým ostrovem. Jako první Rus proplul Tatarským průlivem mořeplavec Gennadij Něvelskoj v roce 1849 a tohoto objevu Rusko využilo k vyslání osadníků, kteří zde, navzdory čchingským nárokům, založili uhelné doly, zřídili správu, školy, vězení a kostely. Siazské kmeny byly vyvražděny nebo deportovány na asijskou pevninu.\n\nV roce 1855 podepsalo Rusko s Japonskem Šimodskou dohodu, která deklarovala, že obě národnosti mohou obývat ostrov: Rusové na severu a Japonci na jihu bez jasné hranice mezi nimi. Rusko také souhlasilo, že demontuje svou vojenskou základnu u Ótomari. Po opiových válkách s Velkou Británií přimělo Rusko oslabenou Čínu k podepsání Ajgunské smlouvy a Pekinských dohod, po nichž Čína ztratila všechna území na sever od Chej-lung-ťiangu (Amuru) a na východ od Ussuri (včetně Sachalinu) ve prospěch Ruska. Carská trestanecká kolonie byla založena v roce 1857, ale jižní část ostrova drželi Japonci až do roku 1875, kdy jí postoupili Rusku v rámci Petrohradské smlouvy výměnou za Kurilské ostrovy. Po Rusko-japonské válce podepsalo Rusko s Japonskem Portsmouthský mír (1905), který stanovil, že se jižní část ostrova pod 50. rovnoběžkou navrací Japonsku; Rusové udrželi zbylé tři pětiny oblasti. Jih Sachalinu byl spravován Japonskem jako Karafuto-čō (樺太庁) s hlavním městem Tojoharou, dnešním Južno-Sachalinskem. Během ruské občanské války byla severní část ostrova okupována japonskými vojsky až do r. 1925. V té době zde našlo útočiště mnoho uprchlíků, především Korejci, kteří žili v ruském Přímoří. Korejské přistěhovalectví na jižní část ostrova později zesílilo, protože bylo podporováno japonskou správou.\n\nNa jaltské konferenci v únoru 1945 se Sovětský svaz zavázal, že nejpozději do tří měsíců po ukončení bojů v Evropě vypoví Japonsku válku. V srpnu 1945, měsíc před kapitulací Japonska, zahájil Sovětský svaz vojenské operace na jihu Sachalinu. Útok začal 11. srpna 1945 a zúčastnily se ho 56. střelecký sbor, složený ze 79. střelecké divize, 2. střelecké brigády a podpůrných dělostřeleckých a tankových jednotek, dále 113. střelecká brigáda a 214. tanková brigáda, které napadly japonskou 88. divizi. Ačkoli měla Rudá armáda trojnásobnou přesilu nad Japonci, nemohla postupovat kvůli silné japonské obraně. 16. srpna se ze sovětských přístavů (především Sovětské Gavani) ve vesnici Tóró (塔路) na západním pobřeží Sachalinu vylodila 113. střelecká brigáda a 365. samostatný prapor námořní pěchoty. Protože den předtím Japonsko přijalo podmínky Postupimské deklarace, byl Japonský odpor proti tomuto výsadku slabý a Sověti rozbili japonskou obrannou linii. Omezené boje pokračovaly do 21. srpna. Většina ze zbývajících japonských jednotek uzavřela příměří mezi 22. a 23. srpnem. Sověti završili dobytí Sachalinu 25. srpna 1945 obsazením hlavního města Tojohary. Japonci uvádějí 20 000 mrtvých civilistů během této, včetně obětí masakrů korejského obyvatelstva, které provedli Japonci během ústupových bojů, protože je podezírali z prosovětské špionáže.\nOdhaduje se, že z původních 440 tis. obyvatel Jižního Sachalinu (1944) bylo během bojů evakuováno 140 tis. Po válce byli do Japonska vystěhováni zbylí Japonci a také většina Korejců (přes 100 tis.).\n\nOd 2. ledna 1947 je celý Sachalin součástí Sachalinské oblasti. Většina Korejců zde žijících zvažuje, zda se nezačnou identifikovat jako etničtí Rusové. Dnes jsou známí jako Sachalinští Korejci. V roce 1989 žilo na Sachalinu 46 000 Ukrajinců, ale jejich počet klesá vlivem emigrace a asimilace s Rusy.\nJaponsko se vzdalo nároků na svrchovanost jižní části ostrova v Sanfranciské smlouvě (1952), ale neschválilo ruskou suverenitu nad Sachalinem. Podle japonského oficiálního stanoviska není o příslušnosti Sachalinu ještě rozhodnuto a na japonských mapách je označován jako “Země Nikoho”. Přestože není mezi Ruskem a Japonskem podepsána oficiální mírová smlouva, zřídilo Japonsko v Južno-Sachalinsku generální konzulát.\n\n28. května 1995 postihlo ostrov zemětřesení 7.5° Richterovy stupnice a zabilo 2 000 lidí v Něftěgorsku.\n\nVětšinu obyvatel Sachalinu tvoří etničtí Rusové, ale podle české novinářky Petry Procházkové je referendum o připojení Sachalinu k Japonsku stálým tématem. V dubnu 2015 vydala bývalá ministryně obrany Japonska Yuriko Koike prohlášení o nutnosti provést referendum o nezávislosti Sachalinu a Kurilských ostrovů na Rusku.\n"}
{"id": "151291", "url": "https://cs.wikipedia.org/wiki?curid=151291", "title": "Kurskaja (stanice metra v Moskvě)", "text": "Kurskaja (stanice metra v Moskvě)\n\nKurskaja () je stanice moskevského metra. Nachází se na Kolcevské a Arbatské lince, jihovýchodním směrem od centra města. Název získala podle nedalekého Kurského nádraží.\n\nKurskaja je podzemní, přestupní stanice. Tvoří ji dvě podzemní nástupiště, každé pro jednu linku, spojené dohromady přestupní chodbou vyvedenou ze středů obou dvou částí stanice. Kromě toho je sem napojena ještě stanice Čkalovskaja na Ljublinské lince, jež se nachází hlouběji než obě části této stanice.\n\nPrvní část, kterou tvoří nástupiště třetí linky, byla otevřena 13. března 1938. Založena je 30,7 m hluboko pod povrchem země. Vzhledem k použití tehdejších technologií jsou pilíře velmi široké, prostupy byly rozmístěny tedy daleko od sebe a stejně i jednotlivé lodě. Architektonické ztvárnění odpovídá době prvních stanic moskevského metra; na obklad stěn za nástupištěm je užita dlažba, pilíře obkládá mramor v tmavé barvě, stropy jsou omítnuté a osvětlení zajišťují zavěšené lampy.\n\nNovější je část patřící Kolcevské lince, ta je však ale umístěna již více hluboko, přesněji 40 m pod zemí. Oproti staršímu nástupišti je její architektura již strožší, a to i přestože doba, v níž byla postavena, přála právě bohaté výzdobě v duchu socialistického realismu a pseudobaroka. Toto nástupiště je již konstruováno jako sloupová stanice s těsnějším kontaktem všech tří lodí mezi sebou. Obklad stěn i sloupů tvoří bílý mramor, na stěnách za kolejemi jsou v určitých rozestupech umístěné dekorativní reliéfy. Tato část stanice slouží od 1. ledna 1950, a po čtyři roky plnila funkci konečné stanice páté linky moskevského metra.\n\n"}
{"id": "151296", "url": "https://cs.wikipedia.org/wiki?curid=151296", "title": "Václav II. Opavský", "text": "Václav II. Opavský\n\nVáclav II. Opavský (1397 – 1445/1449) byl od roku 1420 pán na Hlubčicích a Fulneku, od roku 1433 kníže opavský.\n\nVáclav II. byl nejstarším synem knížete Přemysla I. Opavského a Anny Lucké. Narodil se okolo roku 1397 a knížetem se stal roku 1433 ještě za otcova života. Tím způsobem se chtěl Přemysl I. vyvarovat dalšího zbytečného dělení už tak nevelkých panství ve Slezsku. Vlastní úděl měl Václav od roku 1420, a to Hlubčice, a také dům knížat opavských v Praze, pozdější Faustův dům. \n\nPo výbuchu husitství Václav podobně jako jeho otec zpočátku podporoval Zikmunda Lucemburského, např. roku 1421 se účastnil výpravy ve východních Čechách. Od roku 1428 ho husité donutili k podpoře jejich strany. Spříznění s husity neuchránilo knížete od ničení jeho majetku.\n\nPo smrti otce se Václav II. snažil vyhnout decentralizačním tendencím ze strany mladších bratří Mikuláše IV., Viléma I., Arnošta a Přemysla II. a ponechal jim toliko formální moc.\n\nRoku 1440 Václav II. z finančních důvodů zastavil opolskému knížeti Boleslavu V. město Cukmantel a hrad Edelštejn.\n\nVáclav II. byl ženatý s blíže neznámou Alžbětou z Kravař, která mu porodila dva syny: Jana III. a Hanuše a dceru Annu (zemřela 15. května 1505, vdaná za Jana Zajíce z Hasenburka). Není známo, kdy Václav zemřel, ale stalo se tak mezi lety 1445 a 1449. \n\n\n"}
{"id": "151297", "url": "https://cs.wikipedia.org/wiki?curid=151297", "title": "Psychologický román", "text": "Psychologický román\n\nPsychologický román je typ románové tvorby, ve které je hlavním tématem niterný (psychologický) stav ústředních postav. Ty jsou obvykle velmi složité, ale čtenář se z příběhu postupně dozvídá příčiny jejich myšlenek i chování a na konci je obvykle odhalení nebo osvobození od nějaké duševní trýzně. V Česku tento typ románů patří k těm nejkvalitnějším. Jako příklad české tvorby můžeme uvést například Egona Hostovského a jeho \"Všeobecné spiknutí,\" Jarmilu Glazarovou s její \"Vlčí jámou\" či román \"Neviditelný\" od Jaroslava Havlíčka. Ze současné zahraniční tvorby je hodnotný například román \"Sophiina volba\" amerického spisovatele Williama Styrona.\n\nZakladatelem psychologického románu je světové proslulý realistický spisovatel Fjodor Michajlovič Dostojevskij. Jeho život byl výrazně ovlivněn vyhoštěním na Sibiř (bojoval proti carismu a byl zrazen). Po návratu ze Sibiře začal publikovat do novin. Jeho vrcholným dílem je román \"Zločin a trest\" - psychologický román o lidském svědomí. Hrdinové o sobě přemýšlí, řeší složité situace, problémy společnosti.\n"}
{"id": "151298", "url": "https://cs.wikipedia.org/wiki?curid=151298", "title": "Olga Zubová", "text": "Olga Zubová\n\nOlga Zubová (* 25. července 1959 Kutná Hora) je česká politička, v období 2006–2010 poslankyně Poslanecké sněmovny Parlamentu ČR, do níž byla zvolená za Stranu zelených, ale ze které byla v březnu 2009 vyloučena. Několik dní poté spoluzaložila Demokratickou stranu zelených, kde byla zvolena členkou předsednictva, čímž do dolní komory vstoupil šestý politický subjekt. V říjnu 2009 byla zvolena předsedkyní DSZ, předtím na začátku července ohlásila svou kandidaturu v předčasných parlamentních volbách za ČSSD.\n\nZubová absolvovala Filozofickou fakultu Univerzity Karlovy v Praze, obor český jazyk–německý jazyk. Mezi roky 1983-1990 vyučovala na Středním odborném učilišti stavebním v Kutné Hoře, v letech 1990-2002 byla ředitelkou cestovní kanceláře Hermes.\n\nV letech 2002 až 2013 provozovala se svým manželem, malířem ruského původu, Vladimírem Zubovem soukromou galerii v Kutné Hoře.. Zubov byl ve volebním období 2006–2010 kutnohorským radním za Stranu zelených.\n\nPřed rokem 2005 byla Zubová členkou ČSSD, ze které vystoupila „kvůli příklonu strany doleva“.\n\nVe volbách v roce 2006 byla zvolena do Poslanecké sněmovny Parlamentu ČR za Stranu zelených (volební obvod Středočeský kraj). Ve sněmovně se stala členkou mandátového a imunitního výboru, ověřovatelkou výboru pro vědu, vzdělání, kulturu, mládež a tělovýchovu a členkou výboru pro zdravotnictví. V roce 2007 se o ní spekulovalo jako o možném nástupci Dany Kuchtové v pozici ministryně školství, mládeže a tělovýchovy.\n\nMediálně známou se stala v souvislosti s volbou prezidenta ČR v únoru 2008, které se nezúčastnila a nepřímo tak umožnila zvolení Václava Klause (Strana zelených podporovala jeho protikandidáta Jana Švejnara). Předseda Strany zelených Martin Bursík označil jednání Zubové za „neomluvitelné“, poslankynin manžel i její politická kolegyně Dana Kuchtová však prohlásili, že Zubová byla po operaci a její zdravotní stav neumožňoval účast na volbě. Krátce poté ji Martin Bursík označil v e-mailu, který nedopatřením poslal i samotné Zubové, za krávu. Bursík se existenci neslušného e-mailu pokusil nejprve popřít, ale poté přiznal, že onou krávou myslel opravdu Olgu Zubovou.\n\nBěhem roku 2008 se Zubová vyjadřovala kriticky k některým krokům Strany zelených (např. souhlas ministrů SZ se smlouvou o umístění americké vojenské základy v Brdech) a zvažovala dokonce vystoupení z politického klubu Strany zelených. V listopadu 2008 vyslovila svou podporu návrhu ČSSD, aby Ústavní soud posoudil soulad smluv o americké vojenské základně s ústavním pořádkem.\n\nPoté co Strana zelených v krajských volbách v říjnu 2008 nezískala ani jediný mandát a žádný ze senátorských kandidátů strany nepostoupil do 2. kola voleb, oznámila Zubová, že nabídne k dispozici svou funkci předsedkyně republikové rady strany. V tiskovém prohlášení uvedla, že se nechce nadále podílet na konceptu strany, který prosadil předseda Martin Bursík a který voliči podle ní nepřijali, z čehož předsednictvo strany nevyvodilo žádné důsledky. Na stranickou funkci rezignovala 22. listopadu 2008 na zasedání republikové rady strany v Pardubicích. a také společně s Věrou Jakubkovou vystoupila z poslaneckého klubu SZ.\n\n8. března 2009 byla společně s poslankyní Věrou Jakubkovou, bývalou místopředsedkyní strany Danou Kuchtovou a bratrem předsedy zahraniční sekce Martinem Čáslavkou vyloučena ze Strany zelených. O několik dnů později ministerstvo vnitra zaregistrovalo novou stranu s názvem Demokratická strana zelených a Zubová se stala členkou jejího předsednictva.\n\n24. března 2009 Zubová společně s dalšími původně koaličními poslanci Vlastimilem Tlustým, Janem Schwippelem a Věrou Jakubkovou hlasovala pro nedůvěru vládě Mirka Topolánka (nedůvěra vládě prošla o jediný hlas).\n\nV kampani před volbami do Evropského parlamentu byla nejviditelnější kandidátkou DSZ, přestože lídrem kandidátky byl Daniel Solis. Zubová byla umístěna na 300 billboardech a 50 bigboardech, které jako dar v hodnotě odhadované na necelých pět milionů korun poskytl místopředseda strany Jaromír Soukup, majitel mediální agentury Médea. Strana získala ve volbách 0,62 % hlasů.\n\nNa konci června 2009 byla Olga Zubová zvolena předsedkyní Demokratické strany zelených a vystřídala tak v čele strany Vladislava Kovala. Na začátku července stejného roku ohlásila svou účast na pátém místě kandidátky ČSSD ve volebním obvodu Praha v plánovaných ale nakonec neuskutečněných sněmovních volbách na podzim 2009. Umístění Zubové na volitelném místě kandidátky ostře kritizovali mj. Bohuslav Sobotka, Roman Onderka nebo Michal Hašek. .\n\nV sněmovních volbách roku 2010 již na kandidátní listině ČSSD nefigurovala. V senátních volbách 2010 neúspěšně kandidovala za Demokratickou stranu zelených do Senátu v obvodě č. 40 - Kutná Hora, když se ziskem 5,86 % hlasů obsadila 6. místo a nepostoupila do 2. kola.\n\nDne 30. června 2011 bylo oznámeno, že bude Olga Zubová pracovat v politické straně Suverenita - blok Jany Bobošíkové (SBB), a to jako předsedkyně středočeské krajské organizace strany.\n\nKandidátku Suverenity vedla ve středočeských krajských volbách v roce 2012, se ziskem 1,51 % hlasů se však strana do zastupitelstva Středočeského kraje nedostala.\n\nVe volbách do Evropského parlamentu v roce 2014 kandidovala na 11. místě kandidátky České Suverenity, ale neuspěla.\n\nOlga Zubová kandidovala v roce 2010 do zastupitelstva města Kutná Hora za volební stranu Kutnohorští patrioti. Podle výsledků voleb se umístila jako první náhradnice. Zastupitelkou se pak stala v prosinci 2013, když ve funkci skončil Jiří Balý. Mandát vykonávala do října 2014.\n\nOd komunálních voleb roku 2014 působí v zastupitelstvu obce Černíny jako předsedkyně kulturní komise. Zvolena byla za kandidátku Naše obec–náš domov. Zároveň je od roku 2012 předsedkyní spolku Dědina Bahno, jehož cílem a náplní je zejména oživení kulturních tradic českého venkova.\n\n"}
{"id": "151301", "url": "https://cs.wikipedia.org/wiki?curid=151301", "title": "Přemysl Rabas", "text": "Přemysl Rabas\n\nPřemysl Rabas (* 13. srpna 1963 Chomutov) je ředitel zoologické zahrady ve Dvoře Králové, předtím dlouholetý ředitel Podkrušnohorského zooparku v Chomutově a český politik, od roku 2018 senátor pro obvod č. 5 – Chomutov za hnutí SENÁTOR 21, v letech 2006 až 2010 poslanec Poslanecké sněmovny PČR za Stranu zelených, v letech 2012 až 2014 zastupitel Ústeckého kraje.\n\nNarodil se v Chomutově a vyrůstal v Kadani. Absolvoval učiliště v Chomutově a nástavbu s maturitou v Lounech, následně vystudoval Vysokou školu veterinární v Brně. Prošel odbornými stážemi v řadě českých zoologických zahrad a studoval veterinární medicínu v tropických a subtropických oblastech.\n\nV letech 1988–1990 působil jako vedoucí oddělení v Ústavu ochrany genofondu při zoo ve Dvoře Králové nad Labem. V září 1990 nastoupil do Podkrušnohorského zooparku v Chomutově jako vedoucí oddělení zoologie. Mezi roky 1992 až 2008 působil ve funkci ředitele této zoo. V tomto období se zoopark stal členem prestižních mezinárodních organizací, zapojil se do záchranných a výzkumných programů, rozvinul vzdělávací a popularizační činnost. V současnosti se jedná o nejnavštěvovanější kulturní zařízení v regionu.\n\nRabas je aktivním členem řady zoologických institucí. Dvě volební období zastával funkci viceprezidenta a v letech 2003–2005 prezidenta Unie českých a slovenských zoologických zahrad. Je členem prezídia Euro-asijské regionální asociace zoo a akvárií. Zastupoval Česko ve Výboru pro chov šelem Evropské asociace zoo a akvárií. V roce 2003 byl jmenován členem Komise pro zoologické zahrady při Ministerstvu životního prostředí České republiky a následně do podobné komise na Slovensku.\n\nJe aktivním účastníkem v reintrodukčních programech a inventarizačních průzkumech. Od roku 2002 se podílel na projektu \"Nová odysea\", v jehož rámci probíhalo satelitní sledování čápů černých v Asii.\n\nPublikuje v odborných i populárních časopisech. V roce 2002 vydal knihu \"Pil jsem ze Zambezi\". Je spoluautorem knihy \"Zoopark – přestupní stanice\" a autorem desetidílného seriálu \"Přežili rok 2000\".\n\nV listopadu 2008 získal Cenu ministra životního prostředí.\n\nV dubnu 2008 byl městskou radou po 16 letech odvolán z místa ředitele Podkrušnohorského zooparku v Chomutově. Rabas důvody svého odvolání odmítl s tím, že Nejvyšší kontrolní úřad neobjevil žádné závažné pochybení a že radní vycházeli z několik let starých zpráv NKÚ.\n\nProti odvolání Přemysla Rabase se zvedla vlna odporu obyvatel Chomutova. Petici podporující Rabasovo setrvání ve funkci ředitele podepsalo 47 z 62 zaměstnanců zooparku.\nPředsedkyně ústecké organizace Strany zelených Džamila Stehlíková v této souvislosti obvinila tamní ODS a ČSSD, že se snaží před krajskými volbami zbavit populárního konkurenta. Rabasovo odvolání bylo důvodem k odchodu SZ z rady města Chomutov.\n\nV prosinci 2012 vyhrál konkurz na ředitele ZOO Dvůr Králové poté, co kvůli narůstající kritice rezignovala (po 16 letech ve funkci) ředitelka Dana Holečková. Rabasovým deklarovaným zájmem a úkolem je stabilizace Zoo: ta totiž pod vedením D. Holečkové prošla výraznou modernizací, ale vážný spor s asociacemi zoologických zahrad EAZA a WAZA kvůli reintrodukci nosorožců do Afriky vedl k ukončení členství v těchto organizacích a následnému omezení výměny zvířat v rámci jejích chovných programů (Zoo v této souvislosti například přišla o chovnou samici okapi). Terčem kritiky byla také klesající návštěvnost v posledních dvou letech – není přitom jasné, zda za to mohla cenová politika Zoo nebo všeobecný pokles ekonomiky). Po jeho nástupu byl změněn tok návštěvníků v safari (mj. vybudováním dřevěného mostu přes velký výběh pro žirafy a úpravou pohybu vozidel), došlo ke zřízení nové atrakce – velkého dětského prolézacího hradu nebo k dokončení nového pavilonu pro lidoopy.\n\nV komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Chomutov. Profesně se uvádí k roku 1998 a 2002 jako ředitel zooparku, v roce 2006 coby poslanec a roku 2010 jako poradce pro zoologické zahrady. V roce 1998 a 2002 kandidoval coby bezpartijní za Stranu zelených, v roce 2006 a 2010 jako člen Strany zelených. V řádných i opakovaných komunálních volbách v roce 2014 a 2015 kandidoval jako člen SZ na posledním místě kandidátky hnutí \"PRO Chomutov\" (tj. SZ a nezávislí kandidáti), ani jednou však nebyl zvolen.\n\nČlenem Strany zelených byl od roku 2006. Ve volbách v roce 2006 byl zvolen do poslanecké sněmovny za Stranu zelených (volební obvod Ústecký kraj). V letech 2006–2007 působil jako místopředseda výboru pro veřejnou správu a regionální rozvoj, byl členem zemědělského výboru a v letech 2007–2009 členem výboru pro životní prostředí. a člen mandátového a imunitního výboru. V letech 2008–2010 zastával funkci předsedy poslaneckého klubu Strany zelených. Ve sněmovně setrval do voleb v roce 2010. V parlamentních volbách v roce 2010 svůj poslanecký post neobhájil. V roce 2012 se uvádí jako první místopředseda Strany zelených. Do této funkce nastoupil po neúspěchu strany ve volbách roku 2010.\n\nV krajských volbách roku 2012 byl zvolen do Zastupitelstva Ústeckého kraje za hnutí PRO kraj, jehož součástí byla i Strana zelených. Na funkci rezignoval v prosinci 2014, důvodem bylo dle jeho slov zaměstnání v ZOO Dvůr Králové a sílící pocit, že lidé ve veřejných funkcích by se měli střídat. Zároveň v senátních volbách roku 2012 kandidoval za senátní obvod č. 5 – Chomutov. Získal 16 % hlasů a těsně nepostoupil do 2. kola.\n\nVe volbách do Evropského parlamentu v roce 2014 kandidoval na 27. místě kandidátky Strany zelených, ale neuspěl.\n\nVe volbách do Senátu PČR v roce 2018 kandidoval jako nestraník za hnutí SEN 21 v obvodu č. 5 – Chomutov. Podpořili jej Piráti, Zelení, KDU-ČSL, TOP 09, Liberálně ekologická strana i Hnutí PRO Kraj. Se ziskem 33,51 % hlasů vyhrál první kolo voleb a ve druhém kole se utkal s nestraničkou za hnutí ANO 2011 Martinou Chodackou. Tu porazil poměrem hlasů 62,52 % : 37,47 % a stal se senátorem.\n\nV Senátu PČR byl zvolen místopředsedou Podvýboru pro bydlení, předsedou senátní části Parlamentní skupiny přátel Tibetu a členem Výboru pro vzdělávání, vědu, kulturu, lidská práva a petice a Stálé komise pro rozvoj venkova. V únoru 2019 otevřel regionální senátorskou kancelář v bývalém obchodním domě Labuť v centru Chomutova.\n\nPřemysl Rabas má dvě děti.\n\n"}
{"id": "151303", "url": "https://cs.wikipedia.org/wiki?curid=151303", "title": "Věra Jakubková", "text": "Věra Jakubková\n\nVěra Jakubková (* 16. června 1964) je česká politička, v letech 2006-2010 poslankyně Poslanecké sněmovny, zvolená za Stranu zelených, ze které však byla v březnu 2009 vyloučena a následně spolu s opozicí hlasovala pro nedůvěru vládě Mirka Topolánka.\n\nVystudovala ostravské gymnázium Na Jízdárně 4. V letech 1984 až 1989 pracovala v sociálním odboru národního výboru města Ostravy, kde vyhledávala pracovní uplatnění pro tělesně a mentálně postižené. V letech roky 1989 až 1995 působila v Krajském ústavu památkové péče a ochrany přírody. V roce 1995 spoluzakládala občanské sdružení Vita, kde je zástupkyní ředitele a vedoucí středisek ekologické výchovy. Působí také jako lektorka Ostravské univerzity.\n\n14. května 2006, tedy dva týdny před parlamentními volbami, byla Věra Jakubková svědkem incidentu mezi jejím manželem a jedním z čelných kandidátů Strany zelených v Moravskoslezském kraji Jiřím Blahutou. Tato rvačka se stala námětem článků v bulvárním tisku a byla jedním z důvodů, proč krajský manažer Strany zelených vyškrtnul z kandidátky Jiřího Blahutu a jeho přítelkyni Simonu Pavlicovou.\n\nVe volbách v roce 2006 byla zvolena do poslanecké sněmovny za Stranu zelených (volební obvod Moravskoslezský kraj). Byla členkou sněmovního hospodářského výboru a v letech 2006-2007 i ústavněprávního výboru. Do listopadu 2008 zasedala v poslaneckém klubu Strany zelených, pak působila jako nezařazená poslankyně.\n\nV rámci Strany zelených se postupně dostávala do opozice k vedení strany. Během roku 2008 se vyjádřila kriticky k některým krokům Strany zelených (např. souhlas ministru SZ se smlouvou o umístění americké vojenské základy v Brdech) a zvažovala dokonce vystoupení z poslaneckého klubu SZ v Poslanecké sněmovně PČR.. Své vystoupení z klubu ohlásila 22. listopadu 2008 společně s Olgou Zubovou.\n\n8. března 2009 byla společně s poslankyní Olgou Zubovou, bývalou místopředsedkyní strany Danou Kuchtovou a bratrem předsedy zahraniční sekce Martinem Čáslavkou vyloučena ze Strany zelených. 24. března 2009 patřila mezi několik poslanců původně zvolených za strany vládní koalice, kteří spolu s opozicí hlasovali pro nedůvěru vládě Mirka Topolánka a dosáhli pádu této vlády. Ještě pár hodin před hlasováním jednala s premiérem Topolánkem, ale její návrhy a podmínky premiér nepřijal. Konstatovala pak, že neměla „\"zájem na tom, aby vláda padla, chtěla jsem hlasovat pro ni, ale pan premiér nepřistoupil na žádný z návrhů, které jsem předkládala\".“ V březnu 2009 se stala čestnou členkou Demokratické strany zelených.\n\nVěra Jakubková je vdaná a má dvě děti.\n"}
{"id": "151304", "url": "https://cs.wikipedia.org/wiki?curid=151304", "title": "Jozef Lenárt", "text": "Jozef Lenárt\n\nJozef Lenárt (3. dubna 1923 Liptovská Porúbka – 11. února 2004 Praha) byl komunistický funkcionář, československý premiér v letech 1963–1968. Jedná se o jednoho z mála komunistických funkcionářů, kterým se podařilo udržet na vysokých stranických postech prakticky celé období vlády KSČ – od padesátých let až do roku 1989. Jeho jméno je spjato především s normalizací sedmdesátých a osmdesátých let 20. století.\n\nPocházel z rodiny dřevařského dělníka. Studium na gymnáziu v Liptovském Mikuláši nedokončil kvůli zhoršení finanční situace rodiny po předčasné smrti otce. V roce 1939 začal pracovat jako dělník v pobočce Baťových závodů v podtatranském Svitu, při zaměstnání studoval na Baťově škole práce. Roku 1941 nastoupil na místo barvířského pomocníka v mateřském závodě firmy ve Zlíně, kde zároveň večerně vystudoval chemickou průmyslovku. Po návratu na Slovensko v roce 1943 vstoupil do ilegální KSS. V řadách partyzánů se aktivně účastnil Slovenského národního povstání, když bylo povstání poraženo, ustoupil s partyzány do hor.\n\nPo válce působil opět ve Svitu, kde se stal tajemníkem závodní organizace KSS. Od roku 1946 pracoval jako profesionální funkcionář KSS. Jeho kariéra byla velice rychlá. Do roku 1947 byl vedoucím tajemníkem Oblastního výboru KSS v Popradu, poté pracoval v oddělení průmyslu Ústředního výboru KSS, roku 1950 se stal ředitelem Závodů 29. augusta v Partizánském a zároveň byl zvolen členem ÚV KSS. V roce 1951 byl již náměstkem ministra lehkého průmyslu.\n\nV polovině padesátých let absolvoval Vysokou stranickou školu Ústředního výboru KSSS v Moskvě, což ho předurčilo k nejvyšším stranickým postům – hned po návratu se stal vedoucím tajemníkem Krajského výboru KSS v Bratislavě.\n\nV roce 1958 se stal členem Ústředního výboru KSČ. Od tohoto roku byl i členem předsednictva ÚV KSS a jeho ideologickým tajemníkem. Tyto dvě funkce zastával do roku 1962. Roku 1960 byl poprvé zvolen do Národního shromáždění ČSSR. O dva roky později byl v doplňovacích volbách zvolen také poslancem Slovenské národní rady. Při účasti 99,05 % pro Lenárta hlasovalo 100 % voličů. Vzápětí po složení poslaneckého slibu byl jednomyslně zvolen předsedou SNR. Tato funkce mu zajišťovala členství v předsednictvu ÚV KSČ.\n\nV roce 1962 byl Lenárt členem Kolderovy komise, která měla přezkoumat vykonstruované politické procesy s komunistickými funkcionáři v 50. letech. V komisi vedl skupinu, zabývající se tzv. procesem s buržoazními nacionalisty. Výsledkem práce skupiny byl návrh na úplnou soudní rehabilitaci odsouzených. V rámci KSČ ale nebyla plná rehabilitace navržena kvůli jejich údajnému nacionalismu. Měli se stát pouze řadovými členy strany. Tento kompromisní výsledek byl důsledkem tlaku ze strany prvního tajemníka ÚV KSČ Antonína Novotného, mezi jehož chráněnce Lenárt od počátku 60. let patřil. Novotný nechtěl odsouzené plně rehabilitovat, protože na procesech se také podílel a obával se důsledků, které by pro stranu přineslo odhalení neviny odsouzených.\n\nZávěry Kolderovy komise vyvolaly odpor mezi slovenskými stranickými funkcionáři a kulturními pracovníky, proto byla pro další přezkoumání případu buržoazních nacionalistů v červnu 1963 vytvořena tzv. Barnabitská komise v čele s Lenártem. Ta přes odpor Novotného navrhla plnou stranickou rehabilitaci všech obětí procesu. Již během jednání komise byla odpovědnost za proces připsána tehdejšímu předsedovi vlády Viliamovi Širokému a ten byl ze své funkce odvolán. Na jeho místo 20. září 1963 nastoupil Lenárt.\n\nVláda Jozefa Lenárta se zabývala hlavně hospodářskými záležitostmi. Byla připravována reforma, která měla zlepšit stav ekonomiky. Lenárt byl pro umírněné změny, např. zvýšení samostatnosti podniků. Prosazoval rozvoj vědy a výzkumu, nákup licencí ze Západu a spolupráci se západními firmami.\n\nPoliticky nebyl vyhraněný a byl vždy loajální vůči Antonínu Novotnému. Podporoval ho v jeho slovenské politice a byl odpůrcem snah o větší samostatnost Slovenska. Prosazoval ale zvyšování investic do slovenského hospodářství, čímž značně přispěl k jeho industrializaci.\n\nLenárt zůstal na straně Novotného i v době politické krize, která v lednu 1968 vedla k Novotného nahrazení ve funkci prvního tajemníka Alexandrem Dubčekem. Novotný se ještě pokusil navrhnout na své místo Lenárta, aby si jeho prostřednictvím udržel vliv, ale ten odmítl a navrhl Dubčeka.\n\nNa počátku pražského jara Lenárt schvaloval reformní politický kurs. Novotného již nepodporoval a po jeho rezignaci na funkci prezidenta republiky 22. března společně s místopředsedy vlády dočasně převzal prezidentské pravomoci. Již 30. března byl ale z funkce premiéra odvolán. Důvodem byla jeho předchozí spjatost s Novotným a také nepsané pravidlo, že pokud je první tajemník Slovák, předseda vlády by měl být Čech. Byl odvolán i z funkce hlasujícího člena předsednictva ÚV KSČ. Z vysoké politiky ale odstraněn nebyl, stal se tajemníkem pro stranickou výchovu a mezinárodní vztahy, členem sekretariátu ÚV KSČ a kandidátem předsednictva ÚV KSČ.\n\nI když od května se začal postupně přiklánět na stranu konzervativních sil, ve straně i společnosti byl stále považován za zastánce reforem. Byl jedním z nejpopulárnějších politiků, na Slovensku se v průzkumu oblíbenosti umístil na druhém místě po Dubčekovi.\n\nPo sovětské invazi se podílel na pokusu o vytvoření kolaborantské dělnicko-rolnické vlády. Lenárt společně s Kolderem, Biľakem a Indrou se 21. srpna neúspěšně pokoušeli přesvědčit prezidenta Ludvíka Svobodu, aby podpořil ustavení této vlády. Zúčastnil se i dalšího neúspěšného jednání o dělnicko-rolnické vládě, které proběhlo o den později na sovětském velvyslanectví. Poté odletěl do Moskvy, kde se účastnil jednání, která vedla k podpisu Moskevského protokolu.\n\nPo návratu pokračoval v činnosti ve svých stranických funkcích. V listopadu předal zahraniční oddělení ÚV KSČ Biľakovi a věnoval se oddělení stranické výchovy a propagandy, pod nějž spadala i kontrola médií. Zde se podílel na znovuzavedení cenzury.\n\nDíky své podpoře normalizačního vedení v čele s Gustávem Husákem strávil sedmdesátá a osmdesátá léta v nejvyšších stranických funkcích. V letech 1970 až 1989 byl členem předsednictva ÚV KSČ. Od konce ledna 1970 byl zároveň 1. tajemníkem ÚV KSS. Celou tuto dobu byl také poslancem Federálního shromáždění, což se u takto vysoce postavených členů komunistického aparátu považovalo za samozřejmé. Po nástupu do funkce prvního tajemníka ÚV KSS byl společně s Husákem a Colotkou členem komise, která prováděla čistky v ústředním výboru a mezi krajskými tajemníky strany. V Bratislavě se podílel na čistkách mezi komunisty a pracovníky centrálních úřadů. Celkový dopad čistek byl ale na Slovensku výrazně mírnější než v českých zemích. V roce 1971 získal další funkci, a to předsedy slovenského Ústředního výboru Národní fronty.\n\nV lednu 1988 byl Lenárt z funkce prvního tajemníka ÚV KSS odvolán a nahrazen Ignácem Janákem. Byl jmenován tajemníkem ÚV KSČ pro ekonomiku (do ledna 1989), v prosinci 1988 také tajemníkem pro ideologii a zahraniční vztahy.\n\nPo sametové revoluci roku 1989 byl nejprve zbaven všech funkcí a v roce 1990 následně vyloučen z KSČ. Po rozdělení Československa si zvolil české státní občanství a žil v Praze.\n\nOd roku 1995 probíhalo policejní vyšetřování jeho činnosti v srpnu 1968. V roce 1996 byla proti němu a Milošovi Jakešovi vznesena obžaloba z přípravy vlastizrady. V průběhu kauzy, která se táhla několik let, bylo obvinění zmírněno na napomáhání k pokusu o vlastizradu. Oba obžalovaní byli roku 2003 vrchním soudem zproštěni viny.\n\n\n\n"}
{"id": "151305", "url": "https://cs.wikipedia.org/wiki?curid=151305", "title": "V pátek se koupeme", "text": "V pátek se koupeme\n\nV pátek se koupeme (v originále \"Freitags wird gebadet\") je dětský humoristický román německého spisovatele Kurta Davida z roku 1964 vydaný v Berlíně. Líčí život rodiny malého chlapce, který je vypravěčem, jeho pohled na svět a zajímavé zážitky. Česky kniha vyšla v roce 1979 v Lidovém nakladatelství v překladu Z. K. Slabého.\n\nÚstřední postavou a vypravěčem je Honzík, který chodí do 8. třídy a bydlí na vesnici ve východním Německu v době komunismu. Jednotlivé příběhy každého dne jsou psány zábavnou formou a uspořádány do deníku. Jeho hlavním tématem je vztah rodiče – děti. V průběhu knížky jsou popisovány zajímavé příhody, které se mohou stát na vesnici, v hostinci nebo na zábavě a to vše z pohledu mladíka, který se snaží pochopit dospělé, ale především své vlastní rodiče.\n\nPříkladem vtipných narážek, které se v knížce objevují, může být například heslo „Družstevní rolníci dojí krávy hlavou“ (nesmysl) nebo výrok zpoceného číšníka, který se rozčiluje nad neorganizovaností návštěvníků: „Když vysvitne sluníčko, hned se to sem všecko navalí nahoru. Když prší, dřepíme v kuchyni.“\n"}
{"id": "151309", "url": "https://cs.wikipedia.org/wiki?curid=151309", "title": "Dave Brubeck", "text": "Dave Brubeck\n\nDavid Warren Brubeck (6. prosince 1920, Concord, Kalifornie − 5. prosince 2012, Norwalk, Connecticut), známý jako Dave Brubeck, byl americký jazzový klavírista. Napsal řadu jazzových standardů, např. \"In Your Own Sweet Way\" nebo \"The Duke\". Brubeckův styl se pohybuje od uhlazených, noblesních skladeb až po velkolepá díla. \n\nPři tvorbě zúročil matčinu výuku i brilantní schopnost improvizace. V řadě svých skladeb experimentoval s neobvyklými takty. Společně s Paulem Desmondem, Joe Morellem a Eugenem Wrightem tvořili ve své době populární \"The Dave Brubeck Quartet\".\n\nJeho dlouholetý spolupracovník, altsaxofonista Paul Desmond napsal pro Brubeckův kvartet nejznámější skladbu, \"Take Five\", která má 5/4 takt. Experimenty s taktováním skladeb provázely značnou část Brubeckovy hudební kariéry, např. \"Pick Up Sticks\" (6/4), \"Unsquare Dance\" (7/4), a \"Blue Rondo à la Turk\" (9/8).\n\nBrubeckova matka studovala hru na klavír v Anglii, plánovala dráhu koncertní pianistky a přivydělávala si tím, že učila hru na klavír. Brubecka ale nijak zvlášť nebavilo neustálé přehrávání partitur, spíš se snažil skládat si svoje vlastní melodie. Začal studovat hru na klavír na univerzitě, ale potom, co jeden z profesorů zjistil, že ani pořádně neumí hrát z not, ho chtěl vyloučit. Naštěstí se ho jiní profesoři zastali. Tvrdili totiž, že jeho schopnost zvládat kontrapunkt a harmonii je nadprůměrná. Škola se ale stále obávala, že by jí Brubeck mohl způsobit skandál a nechala ho vystudovat jen pod podmínkou, že hru na piáno nikdy nebude učit.\n\nV roce 1942 úspěšně dokončil studium na univerzitě a hned nato narukoval do armády. Byla to válečná léta, a tak v armádě sloužil 4 roky (účastnil se dokonce i bitvy v Ardenách). Po návratu ještě pokračoval ve studiu, tentokráte v Kalifornii. Po ukončení studií se upsal kalifornské nahrávací společnosti \"Fantasy Records\". Založil svůj vlastní oktet, ale současně hrál i v triu. Později se k triu přidal altsaxofonista Paul Desmond. Začali experimentovat, nahráli pár desek, ale stále měli málo příležitostí hrát. Brubeck tím byl dost znechucen, a tak se opět vrátil k triu. Opět bez Desmonda, který si zajistil vystupování s jinou sestavou. A tak Brubeck strávil několik let jen tím, že neustále přehrával jazzové standardy.\n\nPo krátké odmlce, která byla způsobena Brubeckovým poraněním zad při plavání, vzniká v roce 1951 The Dave Brubeck Quartet. Na saxofon v něm hrál opět Paul Desmond. Kvartet dostal dlouhodobé angažmá v jednom klubu v San Francisku, více se ale do širšího povědomí dostal svými pravidelnými koncerty na studentských kolejích. Z těchto koncertů vzešla tři alba: \"Jazz at Oberlin\", \"Jazz Goes to College a Jazz Goes to Junior College\". V roce 1954 se Brubeckova fotografie objevila na obálce prestižního amerického časopisu Time – byl to teprve druhý jazzový hudebník, který se dostal na obálku tohoto časopisu (prvním byl Louis Armstrong). \nV polovině padesátých let byli původní členové kvartetu Bob Bates a Joe Dodge nahrazeni Eugenem Wrightem a Joem Morellem. Protože Wright byl afroameričan, musel Brubeck na konci padesátých let zrušit spoustu koncertů. Majitelé klubů byli ochotni uspořádat koncert, kladli si ale podmínku, že kvartet musí mít bílého kontrabasistu. Brubeck také zrušil televizní vystoupení, poté co se dozvěděl, že kamera záměrně nezabírá Wrighta.\n\nV roce 1959 vydává kvartet album \"Time Out\". Hudební vydavatelství jím sice bylo nadšeno, nicméně malinko otálelo s jeho vydáním. Album je zvláštní tím, že téměř žádná skladba na něm není v běžném taktu. Album obsahuje skladby \"Take Five\", \"Blue Rondo à la Turk\" nebo \"Pick Up Sticks\", které jsou už dnes považovány za jazzové standardy. I přes experimentování s neobvyklými takty se album velmi dobře prodávalo a brzy se stalo platinovým.\n\nV této době napsal Brubeck spolu se svou ženou muzikál \"The Real Ambassadors\", který ztvárňuje jejich zkušenosti s koncertováním po Spojených státech. Soundtrack k tomuto muzikálu se nahrával v roce 1961. Podíleli se na něm Louis Armstrong, Lambert, Hendricks & Ross a Carmen McRae. Muzikál samotný měl premiéru o rok později. \n\nNa úspěch alba \"Time Out\" navázal kvartet podobnými alby: \"Time Further Out: Mirror Reflections\", \"Countdown: Time in Outher Space, Time Changes\" a \"Time In\". Všechna tato alba jsou rovněž známá tím, že obal tvořili tehdejší moderní malíři – Joan Miró, Sam Francis nebo Franz Kline. V této době vzniklo také živé album \"At Carnegie Hall\", které kritik Richard Palmer označil za „nepochybně Brubeckův nejlepší koncert”.\n\n"}
{"id": "151310", "url": "https://cs.wikipedia.org/wiki?curid=151310", "title": "Pyrometr", "text": "Pyrometr\n\nPyrometry jsou bezdotykové teploměry, které určují teplotu měřeného tělesa z teplotního záření. Měří se jimi převážně teploty v rozsahu -50 °C až +3500 °C. Pyrometr byl vynalezen Pietrem van Muschenbroeckem (1692-1761). Nauka o bezkontaktním měření teploty se pak nazývá pyrometrie. Název pyrometr je odvozen z řeckých slov \"pyr\" (oheň) a \"metrein\" (měřit).\nVšechny formy hmoty vyzařují při teplotách vyšších než je absolutní nula tepelné záření ve viditelném i neviditelném pásmu spektra. Intenzita tohoto záření odpovídá teplotě hmoty. Příčinou tohoto záření je vnitřní mechanický pohyb molekul, jehož intenzita závisí právě na teplotě objektu. Protože pohyb molekul představuje přemísťování náboje, je vyzařováno elektromagnetické záření (fotonové částice). Toto záření se zachytává a vyhodnocuje právě pyrometrem. Pokud je měřený objekt chladnější než pyrometr, je zářivý tok záporný. To znamená, že pyrometr dodává sálavou energii objektu, což se také dá vyhodnocovat.\n\nTeoretickým základem, na kterém pyrometry fungují, je Stefanův-Boltzmannův zákon, pomocí kterého se vyjadřuje celková vyzářená energie za jednotku času z jednotkové plochy absolutně černého tělesa. Se Stefan-Boltzmannovou konstantou σ zní:\n\nSkutečné těleso vyzařuje díky faktoru ε (emisivita objektu) menší intenzitu:\n\nK bezdotykovému měření teploty je tedy nutné znát emisivitu objektu, to jest schopnost objektu odrážet tepelný paprsek. Emisivita ε je rovna poměru intenzit záření reálného povrchu a absolutně černého tělesa. Ta může nabývat hodnot od 0 (lesklé zrcadlo) do 1,0 (černé těleso). Většina organických, nabarvených nebo zoxidovaných povrchů má emisivitu blízkou hodnotě 0,95.\n\nMaximum vyzařování se posunuje směrem ke stále kratším vlnovým délkám při rostoucí teplotě měřeného objektu. Vyzařovaná energie v celém vlnovém rozsahu roste se čtvrtou mocninou teploty. Pro měření určitého rozsahu teplot je nutné mít před samotným senzorem různé optické filtry. Jimi jsou pak propouštěny jen vlnové délky odpovídající potřebnému rozsahu měření teplot.\n\nPyrometry patří mezi bezdotykové teploměry. Ty se dělí na:\n\nPodle způsobu detekce záření se pyrometry dělí na:\n\nDalší dělení je podle využité spektrální oblasti záření:\n\nPodle konstrukce jednotlivých částí pyrometrů může být provedeno dělení následujícím způsobem:\n\nV poměrovém pyrometru ( také podílový pyrometr nebo dvou barvový pyrometr) není měřena jenom intenzita v jednom vlnovém rozsahu, ale zobrazuje se poměr intenzit dvou „barev“. To znamená, že se teplota neurčuje na základě jasnosti, ale na základě barvy záření. Při tomto postupu nehraje emisivita žádnou roli, pokud se teplota nemění příliš rychle. Poměrové zpracování signálu je výhodné z hlediska malé citlivosti poměrového pyrometru na změnu velikosti žhavého objektu v jeho zorném poli. Pokud se třeba velikost žhavého objektu v zorném poli zmenší na polovinu, poměr obou signálů a tedy i údaj teploty pyrometru zůstane nezměněn. V případě běžného pyrometru by stejná změna velikosti měřeného signálu znamenala chybu, která by zcela zkreslila celé měření.\n\nPyrometr někdy teplotu vyhodnocuje, díky filtru úzkého vlnového rozsahu, pouze z malé části spektra záření. Takový pyrometr se nazývá monochromatický (úzkopásmový) – vyhodnocování signálu se děje jednoduchým způsobem a spektrální citlivost čidla zde nehraje žádnou roli.\n\nPokud je vlnový rozsah pyrometru širší, mluvíme o svazkovém radiačním pyrometru nebo totálním radiačním pyrometru. Tyto pyrometry tedy využívají tepelného záření ve velké oblasti vlnových délek (teoreticky v celém rozsahu), který je omezen pouze absorpční schopností detektoru a propustností optiky pyrometru. Emisivita nečerných zářičů je silně závislá na jakosti povrchu tělesa, materiálu a teplotě. Protože korekce údaje pyrometru je velmi obtížná, používají radiační pyrometry k měření teploty pouze černé zářiče, popř. zářiče jim blízké.\nPro žhavé objekty se používají vizuální postupy, kdy obraz měřeného objektu je vytvářen objektivem v rovině vlákna pyrometrické žárovky. Toto vlákno, které je žhaveno proudem z baterie, je z wolframu. Pozorovatel sleduje jak měřený objekt, tak vlákno žárovky okulárem přes červený filtr. Tento filtr vymezuje danou vlnovou délku. Velikost proudu z baterie se dá regulovat pomocí reostatu a to se provádí až do okamžiku, kdy vlákno svou září splyne s září pozorovaného objektu. V obvodu žhavicí žárovky je pak obvykle zařazen měřicí přístroj, který udává teplotu vlákna a tím i měřeného objektu.\n\nBezkontaktní měření teploty má své výhody i nevýhody.\n\nMezi výhody patří:\nMezi nevýhody patří:\n\nJaká šířka pásma je pro daný měřený objekt optimální, to závisí na jeho materiálu a jeho teplotě.\n\nPro teplotu pohybující se v rozmezí pokojové teploty připadá v úvahu vlnová délka uprostřed infračerveného spektra záření. Pak se používají termické nebo pyroelektronické senzory.\n\nTeploty od 350 °C mohou být zjišťovány pomocí IR-fotodiod. Například germaniová fotodioda má citlivost až do vlnové délky 1,9 μm.\n\nTeploty od 700 °C mohou být měřeny fotodiodou ve viditelném spektru záření.\n\nNejvětší vlnový rozsah mají vysokoteplotní pyrometry, používající fotopřijímač: nejnižší hranice pro přijímané vlnové délky dosahuje hodnoty asi okolo 1,1 μm. Těleso s teplotou okolo 3000 K má zde maximální záření, ale může se s ním měřit teploty již od 700 °C.\n\nVšeobecně je známé, že snazší je rozšířit rozsah pyrometru směrem vzhůru než dolů.\n\nEmisivita látek musí být pro příslušný vstupní vlnový rozsah pyrometru známá. Tak mají kovy velice malou a proto nepříznivou hodnotu emisivity v dolním a středním rozsahu infračerveného záření (leštěné zlato má např. emisivitu pouze asi 0,02). Emisivita závisí na vlnové délce, tak např. \"lesklé kovy\" lépe emitují krátké vlnové délky (krátký konec viditelného spektra záření), mezitím co většina \"organických látek\" (dřevo, umělá hmota, papír, lak) podobně jako sklo a keramika ukazuje velmi vysokou emisivitu ve středním a dlouhém infračerveném záření. Při různých úpravách povrchu kovu, jako je např. eloxování (hliník) nebo lakování (libovolné barvy), dosahuje emisivita hodnoty blízké 1 a korekce spádu emisivity může být silně zkreslena.\n\nPyrometr má často možnost korektury emisivity, např. potenciometr se stupnicí od 0 do 1.\n\nJako detektory pro pyrometry se používají termické (např. bolometr, pyroelektrické senzory nebo termické proužky z termočlánků) nebo fotoelektrické detektory (nechlazené nebo chlazené fotodiody).\nČočka nebo okénko pro přístroje pracující na základě měření infračervených paprsků je ze skla nebo z křemenného skla.\nPři detekci středního a dlouhého infračerveného záření je detekční optika pyrometru složena z krystalů jako je CaF, ZnS, ZnSe, KRS nebo také z polyetylenu.\n\n\n"}
{"id": "151316", "url": "https://cs.wikipedia.org/wiki?curid=151316", "title": "Fëanor", "text": "Fëanor\n\nFëanor je jedna z významných postav románu Silmarillion od J. R. R. Tolkiena. Fëanor, známý také pod jménem Curufinwë, je považován za jednoho z největších, nejzručnějších, ale také nejpyšnějších z elfů. Byl vůdcem vzpoury [[Noldor].\n\nFëanor byl nejstarším synem velekrále Noldor [[Finwë]]ho a jediným dítětem jeho manželky [[Míriel]], která zemřela nedlouho po Fëanorově porodu, protože prý odevzdala veškerou životní sílu svému synovi. Byl pojmenován Curufinwë, ale byl známější pod jménem Fëanor, což je [[Sindarština|sindarsko]]-quenijská obdoba jména, jež mu dala matka – \"Fëanáro\", Ohnivý duch.\n\nFëanor měl dva nevlastní bratry [[Fingolfin]]a a [[Finarfin]]a, syny [[Finwë]]ho a [[Indis]]. Především s Fingolfinem byly jeho vztahy postupem času velmi napjaté. Jeho ženou se stala [[Nerdanel]], s níž měl [[Fëanorovi synové|sedm synů]]. Byli to: [[Maedhros]], [[Maglor]], [[Celegorm]], [[Caranthir]], [[Curufin]] (který byl pojmenován podle Fëanorova rodného jména), [[Amrod]] a [[Amras]]. Někteří synové převzali otcovu pyšnou a vznětlivou povahu, jiní byli spíše mírnější po matce.\n\nFëanor už v mládí dokázal vylepšit tehdejší písmo elfů - [[Rúmil]]ovo [[sarati]], jež nahradil písmem zvaným [[tengwar]], které se od té doby stále používalo. Byl zřejmě nejzručnějším ze všech elfů a vytvořil mnoho podivuhodných děl. Dokázal uměle zhotovovat drahokamy, které předčily i ty přírodní a byl tvůrcem [[palantír]]ů, Vidoucích kamenů. Za jeho největší dílo (a také jeho zkázu) se považují [[silmaril]]y, tři klenoty, které dokázaly uchovávat světlo [[Dva stromy|Dvou Stromů]]. K jejich vytvoření ho prý inspirovala krása vlasů [[Galadriel]], které jakoby samy zachycovaly světlo Dvou stromů.\n\nKdyž [[Morgoth|Melkor]] ukradl [[silmarily]], zničil Dva stromy a zabil [[Finwë]]ho a Fëanor zjistil, že se nedočká pomoci [[Valar]], promluvil k [[Noldor]] a většinu jich shromáždil k pronásledování Melkora, jehož nazval [[Morgoth]], Temný nepřítel Světa. [[Melkor]] uprchl do [[Středozem]]ě do své pevnosti v horách [[Thangorodrim]]. Fëanor a jeho synové složili [[Fëanorova přísaha|strašlivou přísahu]], že budou pronásledovat kohokoli, kdo by jim upíral [[silmarily]] – za což byli navěky vyhoštěni z [[Valinor]]u.\n\nFëanor postupoval na sever a v [[Alqualondë]] požádal [[Teleri]] o vydání jejich lodí, aby se mohl přeplavit do Středozemě. [[Teleri]] odmítli a Fëanor si vzal lodě násilím, došlo k [[Zabíjení rodných]]. Poté sdělil [[Mandos]] Noldor Proroctví Severu o osudu, jenž je čeká ve [[Středozem]]i. Fëanor odmítl čekat na shromáždění vojsk vedených jeho bratry a rychle přeplul do [[Středozem]]ě. Protože se chtěl pomstít svému bratru Fingolfinovi a nechtěl se s ním už setkat, dal lodě [[Teleri]] spálit. Fingolfin se však se svým lidem vypravil do Středozemě přes [[Helcaraxë]], Ledovou tříšť; na této cestě mnoho Noldor zahynulo a ti ostatní si do Středozemě přinesli trpkou nenávist k Fëanorovu lidu. Fingolfin s Fëanorem se nicméně už nesetkali.\n\nFëanorovo vojsko přistálo u hor [[Lammoth]], Hor ozvěn, poté prošlo zemí [[Hithlum]] a v kraji [[Mithrim]] se utábořili u stejnojmenného jezera. Než byl tábor zbudován, [[Noldor]] byli přepadeni [[Skřeti|skřety]] a došlo k druhé [[Beleriandské bitvy|Beleriandské bitvě]], [[Bitva pod hvězdami|Bitvě pod hvězdami]], Dagor-nuin-Giliath. [[Skřeti]] byli poraženi, ale Fëanor je pronásledoval až k branám [[Angband]]u, [[Morgoth]]ova sídla. Z [[Angband]]u vyšlo vojsko vedené [[Balrog|balrogy]] a jejich pán [[Gothmog]] Fëanora smrtelně ranil, jeho synům se však ještě podařilo odnést ho z bitevního pole. Těsně před smrtí, když Fëanor spatřil věže Thangorodrim, uvědomil si, že žádná elfí síla nikdy nedokáže Morgotha přemoci.\n\nFëanor zemřel na svazích [[Ered Wethrin]] a jeho tělo se okamžitě změnilo v popel.\n\n[[Kategorie:Fëanor| ]]\n[[Kategorie:Elfové (Středozem)]]\n[[Kategorie:Noldor]]\n[[Kategorie:Postavy v Silmarillionu]]\n[[Kategorie:Vládci (Středozem)]]\n\n[[pl:Lista Calaquendich#Fëanor]]"}
{"id": "151317", "url": "https://cs.wikipedia.org/wiki?curid=151317", "title": "Autodromo Nazionale Monza", "text": "Autodromo Nazionale Monza\n\nAutodromo Nazionale di Monza je motoristický okruh situován v královském parku v Monze, poblíž Milána.\n\n\n\n\n\n\n\n\n\n\n\n\n"}
{"id": "151318", "url": "https://cs.wikipedia.org/wiki?curid=151318", "title": "It's a Long Way to Tipperary", "text": "It's a Long Way to Tipperary\n\nIt's A Long Way To Tipperary (česky \"Dlouhá cesta k Tipperary\") je vojenský pochod, který napsal Jack Judge a Harry (Henry James) Williams v roce 1912. Nejvíce známý je jeho refrén:\n\nTato píseň zazněla mj. ve filmech \"Černí baroni\", …a bude hůř, \"Das Boot\" nebo poté v seriálu \"M.A.S.H.\".<br>Českou coververzi pod názvem „Tipperary“ s textem Jaroslava Čvančary nahrála skupina Taxmeni v roce 1991.\n\n"}
{"id": "151319", "url": "https://cs.wikipedia.org/wiki?curid=151319", "title": "Vozovna Poruba", "text": "Vozovna Poruba\n\nVozovna Poruba je jedna ze dvou tramvajových vozoven v Ostravě; v jejím areálu jsou umístěny i autobusové garáže Dopravního podniku Ostrava (DPO). Nachází se ve čtvrti Poruba. Druhou tramvajovou vozovnou DPO je vozovna Moravská Ostrava.\n\nS výstavbou nové vozovny se začalo počítat při nákupu nových tramvají typu T, pro něž nevyhovovaly vozovny stávající a které potřebovaly moderní zázemí. S výstavbou vozovny se začalo v roce 1955, sloužit začala v roce 1960 a celá výstavba byla ukončena roku 1962. Vozovna vznikla jako průjezdná, s dohromady dvaceti čtyřmi kolejemi. Její kapacita byla oficiálně 192 vozů, avšak do tohoto počtu se započítávaly i například koleje určené pro opravy a jiné akce. Po dokončení byly do této vozovny přednostně umístěny tramvaje typu T. Až v době, kdy byl jejich počet vyšší, se tyto vozy začaly umisťovat i do druhé ostravské vozovny.\n\n"}
{"id": "151323", "url": "https://cs.wikipedia.org/wiki?curid=151323", "title": "Eva Tylová", "text": "Eva Tylová\n\nEva Tylová (* 12. prosince 1959 Praha) je česká politička. V letech 2002–2003 a 2008–2010 byla ředitelkou České inspekce životního prostředí. Mezi roky 2006–2010 byla členkou Zastupitelstva hlavního města Prahy, zvolenou za Stranu zelených. Od roku 2010 do roku 2014 byla místostarostkou Prahy 12. Od listopadu 2018 je místostarostkou MČ Praha 12 pro územní rozvoj a životní prostředí zvolená za Piráty s podporou Zelených.\n\nV oblasti životního prostředí je významnou kritičkou tzv. supertendru na staré ekologické zátěže.\n\nVystudovala Fakultu jadernou a fyzikálně inženýrskou ČVUT. Po studiích pracovala šest let v Ústavu pro výzkum, výrobu a využití radioizotopů.\n\nNásledně strávila rok v Českém ekologickém ústavu v oddělení posuzování vlivů na životní prostředí, v dalším roce (1993) nastoupila na ministerstvo životního prostředí. V roce 1998 byla jmenována ředitelkou sekce technické ochrany životního prostředí MŽP a mezi roky 1999 a 2002 byla náměstkyní ministra životního prostředí. V letech 2002 až 2003 byla pověřena řízením České inspekce životního prostředí. Poté několik let působila jako odborná poradkyně v oblasti životního prostředí. V letech 2005 až 2006 moderovala blok ekologických pořadů ČT „Na větvi“.\n\nOd jara 2007 byla náměstkyní ředitele ČIŽP. V březnu 2008 byla jmenována ředitelkou ČIŽP, 12. srpna 2010 ji nový ministr životního prostředí Pavel Drobil bez udání důvodu odvolal..\n\nV roce 2004 neúspěšně kandidovala za Stranu pro otevřenou společnost (SOS), jejíž členkou v té době byla, do Evropského parlamentu.\n\nV roce 2005 vstoupila do Strany zelených a na podzim roku 2006 byla za ni zvolena zastupitelkou hl. m. Prahy. Ve roce 2006 byla volební lídryní SZ v Plzeňském kraji při volbách do Poslanecké sněmovny PČR, ale poslankyní se nestala.\nNa podzim téhož roku neúspěšně kandidovala za SZ do Senátu PČR ve volební obvodě č. 41 - Benešov.\n\nV roce 2010 byla zvolena zastupitelkou Prahy 12 za Stranu zelených v rámci Změny pro Prahu 12 od prosince 2010 do března 2014 byla místostarostkou pro životní prostředí a územní rozvoj. V roce 2014 byla zvolena jako nezávislá zastupitelkou za Stranu zelených s podporou Pirátů a LES.\n\nNa českotřebovském celostátním sjezdu v listopadu 2012 byla zvolena členkou předsednictva Strany zelených. Po odchodu Martina Bursíka ze strany v srpnu 2013 jej jako jedna z prvních následovala.\n\nVe volbách do Senátu PČR v roce 2018 kandidovala za Piráty v obvodu č. 17 – Praha 12. Se ziskem 16,10 % hlasů skončila v prvním kole voleb na 2. místě a ve druhém kole se utkala s bývalým prezidentským kandidátem Pavlem Fischerem. V něm však prohrála poměrem hlasů 21,91 % : 78,08 %.Od listopadu 2018 je místostarostkou MČ Praha 12 pro územní rozvoj a životní prostředí zvolená za Piráty s podporou Zelených.\n\nJe členkou Společnosti pro trvale udržitelný život a Přátel přírody, dále členkou Ekologické společnosti. Patří mezi odpůrce výstavby golfového hřiště v Klánovickém lese a kritiky plánů výstavby dálnice D3 přes Posázaví.\n\nJe rozvedená a má dva syny Tomáše a Jakuba.\n\nIng. Eva Tylová – oficiální stránky Evy Tylové\n"}
{"id": "151326", "url": "https://cs.wikipedia.org/wiki?curid=151326", "title": "Okres Kuçovë", "text": "Okres Kuçovë\n\nOkres Kuçovë ( \"Rrethi i Kuçovës\") je jedním z třiceti šesti albánských okresů. V roce 2004 měl 35 000 obyvatel, jeho rozloha činí jen 112 km², a řadí se k těm nejmenším.\n\nKuçovský okres je jedním z nejvýznamnějších center albánského ropného průmyslu; jeho okresní město – Kuçovë bylo postaveno v 50. letech ve spolupráci se sovětskými odborníky (do roku 1990 neslo název \"Qytet Stalin\" - Stalinovo město). Přestože v této době bylo vybudováno mnoho infrastruktury, ropa se zde zpracovávala již v meziválečném období. V současné době se jí však již tolik jako dříve netěží; velká část zařízení určených k těžbě je mimo provoz, někde ropa i vytéká na povrch.\n\nEkonomicky se jedná o chudý kraj; dříve významná průmyslová odvětví se nedokázala adaptovat na nové podmínky. Okres navíc nedisponuje turistickými atrakcemi, jako například Berat či Gjirokastër.\n\nV časech komunistické Albánie se jednalo o uzavřenou oblast, která měla též i svůj význam v obraně země; nacházela se zde letecká základna. Dnes je zchátralá a neslouží již svému účelu.\n"}
{"id": "151332", "url": "https://cs.wikipedia.org/wiki?curid=151332", "title": "Jan Fischer (ilustrátor)", "text": "Jan Fischer (ilustrátor)\n\nDr. Jan Fischer (22. ledna 1907, Praha – 8. ledna 1960, Praha) byl český ilustrátor, vzděláním doktor práv. Proslavil se jako první kreslíř komiksů o Rychlých šípech z pera Jaroslava Foglara.\n\nNarodil se na Královských Vinohradech jako druhé ze čtyř dětí Anděly a Jana Fischerových. Studoval práva na Univerzitě Karlově, po dvou letech odjel na roční pobyt do Paříže, diplom získal v roce 1930. Právnické profesi se však nevěnoval dlouho a vydal se na dráhu ilustrátora. V roce 1936 se oženil s Věrou Pražákovou. Společně měli tři děti – Jana, Helenu a Věru.\n\nPřispíval do mnoha deníků a časopisů především svými karikaturami. Měl však i samostatné výstavy, které svědčily o jeho širším uměleckém záběru.\n\nJan Fischer spolupracoval s Jaroslavem Foglarem, kreslil komiksové příběhy Rychlých šípů, nejdříve pro časopis Mladý hlasatel (IV. až VI. ročník, 1938–1941, celkem 107 příběhů), 4 příběhy v Junáku (28. ročník, 1945) a konečně pro časopis Vpřed (I. až III. ročník, 1945–1948, 102 pokračování). Po zákazu Rychlých šípů ještě pro časopis Vpřed ilustroval seriál Jiskrovci (IV. až V. ročník, 1948–1950).\n\nV 50. letech byl pronásledován a musel pracovat jako dělník, což se neblaze podepsalo na jeho zdraví. Zemřel na zápal mozkových blan; nachladil se, když jel v zimě na motocyklu bez helmy odevzdat kresby, aby stihl uzávěrku.\n\n\n"}
{"id": "151335", "url": "https://cs.wikipedia.org/wiki?curid=151335", "title": "Holubov", "text": "Holubov\n\nObec Holubov se nachází v okrese Český Krumlov v Jihočeském kraji, zhruba 9 km severně od Českého Krumlova a 15 km jihozápadně od Českých Budějovic. Žije zde  obyvatel.\n\nŽelezniční stanice v Holubově je výchozím cílem pro pěší turisty směřující k vrcholu hory Kleť (1 084 m n. m.), kterou je možné zdolat po některé z turistických stezek a nebo vyjet lanovkou z Krasetína. Nedaleko vsi se rozkládá ruina středověkého hradu Dívčí Kámen a historicky neopominutelné jsou pozůstatky keltského oppida v Třísově.\n\n\nPrvní písemná zmínka o obci pochází z roku 1379. Roku 1841 zde založil Jan Adolf II. Schwarzenberg železárny s vysokou pecí a část vsi u Křemžského potoka byla přejmenována na Adolfov. Poté co byly vyčerpány místní chudé zásoby železné rudy, byly železárny v roce 1850 přestavěny na pilu a výrobnu nábytku. Roku 1945 byl založen závod na výrobu kartonů a etiket Artypa.\n\n\n"}
{"id": "151337", "url": "https://cs.wikipedia.org/wiki?curid=151337", "title": "Luže", "text": "Luže\n\nMěsto Luže (j. č., tedy: \"ta Luže, do Luže, v Luži\"; německy \"Lusche\") se nachází v okrese Chrudim, kraj Pardubický, přibližně 18 km vjv. od Chrudimi a 6 km severozápadně od Skutče. Žije zde  obyvatel. Luže leží na přechodu Českomoravské vysočiny do roviny. V blízkém okolí se vypínají četné kopce, z nich Klapálka (314 m) a Poklona u Střemošic (445 m) jsou nejvýraznější. Nadmořská výška města je 309 metrů, pata kostela Panny Marie Pomocnice křesťanů na Chlumku je ve výšce 333,7 metrů a nejnižší místo je při vstupu Novohradky (dříve Olšinky) na půdu lozickou. Zeměpisná poloha: téměř 50° s.š. a 16° v.d.\n\nPočátky města Luže, tedy kdy bylo založeno, není známo. Je to však město starobylé, které leželo při strážní stezce vedoucí od Jenišovic a Lozic ke Zdislavi a pak dále k Božímu Domu (Novým Hradům) a k Litomyšli. Nejstarší písemná zpráva pochází ze 12. století a svědčí o tom listina z roku 1141, kdy olomoucký biskup Zdík daroval jisté statky v Luži klášteru litomyšlskému. Také listina brněnského kláštera připomíná roku 1240 svědka jménem Ortvinus da Lusche. Roku 1349 patřila Luže k biskupství litomyšlskému. V roce 1350 a 1372 se připomíná jako městečko nehrazené. Zdeněk Nejedlý v knize Litomyšlsko I/280 uvádí, že v roce 1419 byl komorníkem při biskupství litomyšslském Beneš z Luže.\n\nČeský král Ladislav Pohrobek v roce 1454 prodal Janu Pardusovi z Horky zboží rychmburské, k němuž patřil v Luži jeden poddaný, který platil úrok (úročník). Tak zapsal K. V. Adámek ve své knize Chrudimsko 15. Pravopisně se píše ve starých dobách \"Luože\", \"Luožie\", \"v Lužj\", \"Lužie\", latinsky \"Luza\", \"Luzy\", \"Luze\", německy \"Lusche\".\n\nZajímavé je, že se nezachovaly žádné písemné zprávy o tom, kdy byla prohlášena městem. P. Oliva uvádí, že to bylo v roce 1855. To by souhlasilo, neboť ještě v tomto roce je v zápisech obecního výboru psáno, aby se radnice v městečku opravila. V téže knize protokolu se však od roku 1857 a v dalších letech objevuje již zápis: „a obec města Luže“. Ve starých písemných dokladech se píše buď „městs“ (městys) nebo „městečko“.\n\nMěstská privilegia\n\nLuže byla sice malým městečkem na panství košumberském, ale měla výsady jako města velká. Udíleli je buď panovníci nebo majitelé panství košumberského. Tyto výsady byly velkým přínosem pro hospodářský rozvoj městečka a pro obecní pokladnu. Bylo to právo týdenních a výročních trhů (jarmarků), trhu na vlnu, prodej soli a železa, čepování piva a vína, svobodné živnosti, hrdelní soudy, právo vybírat mýtné na mostě aj. To vše způsobilo, že se v Luži usazovali zdatní řemeslníci a obchodníci, přicházelo sem množství lidí z okolních vesnic a mnohdy i dosti vzdálených míst, kteří zde utratili hodně peněz. Když se měly v Luži konat trhy, vysílalo město zvláštní posly – do Skutče, Chrasti, Vysokého Mýta, Litomyšle, Chrudimi a jinam, aby tam oznámili konání trhů.\n\nV obci se narodil spoluzakladatel Masarykovy „realistické strany“ Josef Gruber.\n\nOd 23. ledna 2007 byl obci vrácen status města.\n\n\n\n"}
{"id": "151338", "url": "https://cs.wikipedia.org/wiki?curid=151338", "title": "Plánice", "text": "Plánice\n\nMěsto Plánice () se nachází v Plzeňském kraji, okres Klatovy, ve výšce 597 metrů nad mořem, 12 km východně od města Klatovy. Na polohu, v níž bylo město založeno, upomíná také samotný název města, označuje planinu či náhorní plošinu. Žije zde obyvatel.\n\nPlánice leží ve vyvýšeném kopcovitém pásmu, které tvoří vodopisný předěl jihozápadních a jižních Čech (povodí Úslavy a Otavy). Město se rozkládá na západní straně údolí řeky Úslavy (na svém horním toku řeka nazývaná též Bradlava). Řeka Úslava (Bradlava) pramení cca 2 km západně od obce Číhaň, což je přibližně 10 km jihozápadně od Plánice. Úslava obtéká východní okraj města.\n\nHoropisně náleží toto území do oblasti Plánické pahorkatiny. Nejbližším významným výškovým bodem je Vracovská hora (659 m n. m.) ležící cca 2 km západně od města. Z hlediska ochrany přírody se město nachází na jihovýchodní hranici chráněného území přírodního parku Plánický hřeben. Celková katastrální plocha obce je 8593 ha, z toho orná půda zabírá dvacet procent. Jednu třetinu katastru obce tvoří lesy, menší část plochy obce zabírají louky (méně než jednu třetinu). Nejbližší okolí města je tvořeno ornou půdou, kterou na západní a severní straně střídají lesy přírodního parku.\n\nPlánici založili cisterciáci někdy na počátku 14. století. První písemná zmínka o ní pochází z roku 1329. Založení městečka zřejmě předcházela existence vesnice, pravděpodobně farní. Nově vzniklé městečko zaujalo samostatnou vyvýšenou polohu oddělenou od starší vesnice nižším sedlem.\n\nPlánice patřila nepomuckému klášteru až do roku 1420. Po jeho zničení byla ještě v témže roce zapsána císařem Zikmundem spolu s dalším majetkem do zástavy bratrům Bohuslavu a Hynkovi Krušinským ze Švamberka. Plánice tak byla připojena k zelenohorskému panství. Před rokem 1464 získal zelenohorské panství Zdeněk ze Šternberka. Poté panství převzal jeho syn Jaroslav. Dědictví po zesnulém Jaroslavovi se dělilo mezi jeho čtyři syny. Plánice připadla na krátkou dobu jednomu z Jaroslavových synů Ladislavu ze Šternberka. Ten však roku 1521 zemřel a Plánice byla připojena zpět k Zelené hoře. Změna přišla až v roce 1556, kdy si synové Adama ze Šternberka (Vilém, Zdeněk a Ladislav) zelenohorské panství rozdělili. Plánice připadla do rukou Viléma, který z ní vytvořil samostatný statek. Vilém roku 1562 zemřel bez potomků a plánický statek přešel na bratra Ladislava. Ten o rok později koupil i zbývající část Zelené hory a panství opět spojil. Roku 1566 zemřel a po něm zůstala vdova Kateřina, která se provdala za Jiřího Popela z Lobkovic. Po její smrti bylo panství děleno mezi syny Jiřího, Ondřeje, Ferdinanda a Ladislava. Plánický statek připadl Ferdinandovi s Ladislavem. Ladislav však o tři roky později postoupil svůj díl Ferdinandovi. Po zesnulém Ferdinandovi se plánický statek rozdělil. Část zdědila Ferdinandova sestra Marie a druhou část koupil roku 1613 Adam ze Šternberka. Roku 1636 byl statek, až na malou část patřící Adamovu synovi Františku Matyáši, prodán Václavem ze Šternberka Jaroslavu Bořitovi z Martinic. Tomu se v roce 1638 podařilo koupit i poslední část majetku od Františka Matyáše. Tím byl plánický statek opět spojen. V držení tohoto rodu zůstala Plánice až do roku 1789, kdy zemřel poslední z nich František Karel Bořita z Martinic. Roku 1790 koupil statek František Wallis. Členové jeho rodu jej vlastnili až do počátku 20. století. Poslední z nich, Josef, přenechal roku 1918 statek své neteři Marii Anně Salm-Reifferscheidtové. Její potomci jej drželi ve vlastnictví až do roku 1945.\n\nRozvoj Plánice je velmi úzce spjat s nepomuckým klášterem, v jehož držení město samotné bylo. Nepomučtí cisterciáci se zasloužili o přeměnu vesnice Plánice na město. První písemná zmínka o městě Plánici pochází z roku 1329. V tomto roce opat Jindřich a celý konvent nepomuckého kláštera uzavřeli s Plánicí úmluvu, podle níž museli Pláničtí odvádět klášteru ročně 44 hřiven pražských grošů namísto všech jiných platů mimo biskupský desátek a královskou berni. Nedaleký les Boltín byl ponechán obci k užitku. Plánice v této době zažívá období rychlého rozvoje, významná byla především těžba kovů.\n\nRoku 1418 opat Arnold a konvent nepomuckého kláštera potvrdili Plánici listinu z roku 1329. Dále měli pláničtí obyvatelé možnost svobodného prodeje či odkazu majetku kterékoliv osobě z nepomuckého panství. Bylo však zakázáno dělit pole na menší díly nežli na čtvrt lánu. V roce 1420 husité vyplenili a vypálili zdejší klášter. Nicméně Krušinové ze Švamberka, kterým majetek zničeného kláštera připsal císař Zikmund, se postarali o další rozkvět a rozvoj městečka. Dařilo se zde nejrůznějším řemeslům i obchodu. Ten trval až do šestnáctého století.\n\nPečeť a znak města jsou doloženy roku 1510. Na žádost Ladislava ze Šternberka byla v roce 1521 Plánici udělena panovníkem Ludvíkem Jagelonským práva městeček Nepomuku a Blovic, především šlo o právo volného odkazu. Plánice také získala možnost pořádat výroční trh. Toto právo udělil městečku roku 1558 Ferdinand I. Feudální sídlo bylo v Plánici vybudováno v druhé polovině 16. století Vilémem ze Šternberka. Prvně je zmiňováno roku 1584. Vzniklo na místě původní renesanční tvrze. Plánice nebyla za období třicetileté války vážněji poškozena. Roku 1654 stálo v městě 101 domů, při dalším sčítání roku 1713 počet domů vzrostl na 170.\n\nAni Plánice nebyla ušetřena četných požárů. Roku 1672 padlo při požáru za oběť 31 domů a v roce 1689 dokonce 82 domů a zámek. Poslední velký požár Plánice zažila roku 1882, kdy shořelo 35 domů. Tragický zásah do života městečka přinesl dobytčí mor, který trval od dubna do prosince roku 1742. Za tu dobu uhynulo 317 kusů hovězího dobytka. Zřejmě jako výraz poděkování za jeho skončení byl po té na náměstí postaven sloup se sochou Nejsvětější Trojice. V prvním desetiletí 18. století Martinicové v Plánici založili jednu z nejstarších manufaktur na bavlněnou tkaninu. Ta však roku 1746 vyhořela. Školu, špitál a farní kostel sv. Blažeje zmiňují historické prameny v roce 1718. Kostel i fara byly přebudovány v polovině 18. století. Městská radnice byla vystavěna roku 1753. Roku 1840 byla vybudována obecní cihelna.\n\nNejvětší zásah do života města přinesla stavba nové císařské silnice (1811–1816) z Klatov do Horažďovic, Strakonic a Českých Budějovic. Její trasa byla vedena 5 km jižně od města, které tak zůstalo stranou. Přibližně v téže době byla vybudována také komunikace z Plzně přes Nepomuk do Písku. Ta se Plánici taktéž vyhnula. Do městečka nebyla zavedena ani železnice. V důsledku těchto změn se v městečku nestavěly žádné továrny ani návazné stavby. To se nesmírně odrazilo v jeho dalším vývoji. Ten se na dvě století téměř zastavil. Jen ve 20. a 30. letech dvacátého století bylo zaznamenáno jisté oživení města. To se rozrostlo ve své západní části a severně pod náměstím se objevila nová vilková čtvrť. Nalezli bychom zde pivovar, hospodářské a stavební družstvo, vodárnu, tři mlýny a pilu. Město též mělo spořitelnu, okresní hospodářskou záložnu, živnostenskou a hospodářskou pokračovací školu. Po druhé světové válce mělo město několik menších provozů lehkého a potravinářského průmyslu. K většímu rozvoji města ale nedošlo. Od osmdesátých let dvacátého století byla Plánice střediskem místního významu, kde měl zastoupení kožedělný průmysl, dále fungovalo jednotné zemědělské družstvo, pěstovala se zeleniny a chovaly ryby.\n\nMěsto disponuje školkou i školou, v provozu je knihovna, poštovní úřad, několik obchodů a policejní stanice. Ordinuje zde praktický i zubní lékař. Místní obyvatelé mohou využívat plynofikaci, kanalizaci i veřejný vodovod. Poloha města ovlivňuje i podnikatelskou činnost, která se zabývá především zemědělstvím a lesnictvím. Další podnikatelská aktivita je v oblasti stavebnictví, průmyslu, obchodu, ubytovacích a stravovacích služeb. Rok 2000 přinesl otevření víceúčelového sportovního areálu s celoročním provozem. Zde se dá mimo jiné provozovat osm druhů míčových her, jsou zde plochy pro skateboarding, streetball, jízdu na kole i kolečkových bruslích, běžecká dráha a cvičná tenisová stěna.\n\nV oblasti kultury je nejdůležitější stavbou Spolkový dům (od roku 2001), který slouží potřebám Plánice i okolí. V městečku působí nejrůznější spolky, mezi které patří: SDH Plánice, TJ Sokol Plánice, Myslivecké sdružení Plánice, Rybáři Plánice, Zahrádkářská organizace Plánice, Farní klub seniorů, Kaplanka (Klub pro pozitivní využití volného času dětí), Divadelní spolek Plánice, občanské sdružení Morgana von Maxberg (scénický šerm). Dnes těží Plánice především z turistiky. V roce 2012 zde žilo 1703 obyvatel.\n\nV Plánici se dne 8. července 1847 narodil jeden z největších českých techniků a vynálezců všech dob, František Křižík. Z jeho rozsáhlé vědecko-technické činnosti vzešla řada pokrokových objevů. Nejvýznamnějším Křižíkovým vynálezem se stala oblouková lampa. Na pražském Žižkově postavil první elektrárnu v Čechách. V Praze zavedl také první elektrifikovanou tramvajovou trať. První elektrifikovanou železniční tratí se díky Křižíkovi stala trať z Tábora do Bechyně. Za svého života dosáhl řady vyznamenání a poct. Zemřel 22. ledna 1941 v Stádleci na Táborsku. Pochován je v Praze na vyšehradském Slavíně.\n\nDo Plánice se Křižík celý život rád vracel, stejně tak její obyvatelé byli na svého slavného rodáka hrdí. V roce 1913 mu město udělilo čestné občanství. Roku 1926 mu byla v Plánici věnována pamětní deska a náměstí, které původně neslo jméno Šebestiána Hněvkovského, bylo přejmenováno na náměstí Františka Křižíka. 20. července roku 1937 si obyvatelé Plánice oslavami připomněli Křižíkovy 90. narozeniny. Oslav se zúčastnil i sám Křižík. Od této doby také plánická škola nese jeho jméno. Roku 1957 byla na památku vynálezce v Plánici odhalena jeho busta. Jeho významná životní jubilea si město Plánice připomíná dodnes. V roce 1997 se ve městě konaly velké oslavy u příležitosti 150. výročí Křižíkova narození. V roce 2007 se zde uskutečnily slavnosti s názvem František Křižík a jeho doba.\n\nDne 24. března 1886 se v Plánici narodil hudebník Vladimír Helfert, jenž byl uznávaným hudebním vědcem i skladatelem. Roku 1920 založil Hudební archiv Moravského zemského muzea v Brně, byl dirigentem Orchestrálního sdružení v Brně (1920–1939). Pro své pokrokové smýšlení byl za okupace několikrát vězněn. Při návratu z Terezína onemocněl skvrnitým tyfem a 18. května roku 1945 zemřel v Praze v Nemocnici na Bulovce.\n\nCentrální historické jádro Plánice představuje náměstí Františka Křižíka s dominantou stavby radnice a historicky cenným areálem zámku. Dále se na náměstí nachází objekty zajišťující základní občanskou vybavenost a objekty obytné. Ze západního konce náměstí vede Klatovská ulice, která je lemována především obytnými objekty a je zároveň spojnicí se zástavbou v historickém okolí kostela sv. Blažeje. Za novodobě osídlené je možné označit několik částí Plánice. Ve 20. a 30. letech 20. století nově vznikla obytná zástavba s domky vilkového typu nacházející se severně pod náměstím a rozrostla se také západní část Plánice. K dalšímu výraznému zastavění souborem rodinných domků došlo jižně od náměstí, mezi Sušickou ulicí a státní silnicí č. 187 směřující k Hnačovu. K nové zástavbě se řadí i nevelký komplex čtyřpodlažních bytových domů stojících jižně od sportovního areálu. Izolovaně umístěný městský hřbitov parkového typu se nachází ve vzdálenosti cca 300 metrů jihozápadním směrem od kostela sv. Blažeje. Hlavní sportovně-relaxační funkci v městečku plní víceúčelový sportovní areál, jenž je vystavěn v návaznosti na budovu základní školy. Objekty malých výrobních celků jsou na severozápadním okraji města a objekt zemědělské výroby je situován na jeho východní hranici.\n\nV Plánici lze nalézt dvě historická centra, která spojuje místní komunikace (ulice Klatovská). Jako datačně starší lze označit okolí kostela sv. Blažeje. Ten stojí stranou od náměstí na dosti prudkém protilehlém svahu. Je vyloučeno, že by v této poloze vznikl kostel současně s městečkem, či dokonce až po jeho založení. V okolí kostela, tedy ještě před založením městečka, existovala vesnice. Tato ves snad měla rozptýlený charakter. Na počátku 14. století zaujalo nově vznikající městečko oproti původní vesnici izolovanou vyvýšenou polohu. Městečko nebylo veliké. Jako hlavní prostor vzniklo náměstí obdélníkového tvaru s mírně svažitým terénem. Tvar náměstí byl původně zřejmě pravidelný. Díky druhotnému zásahu se tvar náměstí při své severovýchodní části deformoval budovou zámku. Pravděpodobně až po založení městečka došlo k osídlení podél ulice spojující původní vesnici s novým městečkem. Z historického centra města se uliční síť omezovala na komunikaci spojující nové městečko s původní vesnicí, což byla současně dálková spojnice Klatov s Horažďovicemi (západně od náměstí ulice Klatovská). Z této komunikace se oddělovala severním směrem silnice k Nepomuku (ulice Nepomucká). Významná byla též silnice vybíhající z jihovýchodního rohu náměstí směřující k Hnačovu. Ta také zřejmě tvořila linii zaniklé východní části náměstí. Z jihozápadního konce náměstí vybíhala silnice směřující k jihu lemována zástavbou (ulice Sušická).\n\nPlánici lze charakterizovat jako model tradičního města, kde organizace hmoty sídelních útvarů je uspořádána jak organicky (nepravidelně), tak i v jistém geometrickém řádu. Charakter městské zástavby je nedílně spjat s historickými souvislostmi. Jedná se o středověké, lokátorsky založené městečko, které se sloučilo s původní, již existující vesnicí. Centrální městská zóna má volnou lineární formu, která kopíruje hlavní uliční linii. Je možno ji vymezit na lokalitu náměstí Františka Křižíka a Klatovskou ulici, která vytváří spojnici s okolím kostela svatého Blažeje.\n\nNáměstí je položeno na izolované vyvýšenině. Z funkčního hlediska si udržuje smíšený charakter. Tvoří centrální zónu města s historickými prvky, ve které je spojena funkce obytná s funkcí občanského vybavení, včetně drobné zemědělské a průmyslové výroby. Zástavbu tvoří jednopodlažní rodinné domky řadového uspořádání a nízkopodlažní obytné domy městského typu. Oba typy jsou datačně zasazené do doby přelomu 19. a 20. století s pozdějšími stavebními úpravami. V zástavbě náměstí je možno vidět také domy novější, z druhé poloviny 20. století. Výraznou stavbou, která připomíná druhou polovinu 20. století, je budova nákupního střediska. V severovýchodní části náměstí se nachází barokní brána se znakem města, za níž leží budovy zámku. V prostoru náměstí stojí empírová radnice s hodinovou věží. Na náměstí je vyhrazeno místo pro veřejnou zeleň a parkování. Terén Klatovské ulice nejprve klesá (západním směrem od náměstí), po té vede po rovině a následně prudce stoupá do vrchu, až téměř dosáhne úrovně stavby kostela svatého Blažeje. V této části města je možno nalézt zástavbu obdobného typu jako na náměstí. Výjimku tvoří v uliční linii umístěná výrazná budova školy v podobě z roku 1905, na jejíž zadní část navazuje novodobá přístavba. Klatovskou ulici lemují různé drobné provozovny základního občanského vybavení.\n\nV okolí kostela svatého Blažeje, jež je postaven na vrcholu poměrně prudkého svahu, se nachází spíše izolované rodinné domky. Zástavba zde netvoří tak zcela pravidelnou řadovou uliční linii, jako tomu je v případě náměstí a Klatovské ulice. Velice častým typem domu, který se vyskytuje v celé lokalitě města, je venkovský typ domu. Ten je charakterizován přímou vazbou funkce bydlení s hospodářstvím. Je v něm kladen důraz na skladové prostory, drobný chov domácích zvířat a hospodářsko-zahradnický provoz. V Plánici se také dochovala hodnotná lidová architektura, která je typická pro zmíněnou lokalitu.\n\nNa místě plánického zámku stávala renesanční tvrz. Ta byla vybudována po roce 1556 Vilémem ze Šternberka. Její podoba není známa. Je jisté, že při ní stála věž připomínána roku 1604. Stavba prošla častými úpravami a počátkem 18. století za držení Martiniců, byla barokně přestavěna. V areálu zámku lze nalézt vlastní zámeckou budovu (čp. 181), která představuje dvoukřídlou patrovou budovu krytou mansardovou střechou s přístavkem při severním křídle. O vnitřní podobě zámku nejsou doloženy záznamy. Plánický zámek sloužil od roku 1945 pro potřeby Jednotného zemědělského družstva Úslava a jsou v něm vybudovány bytové jednotky. Dále se v areálu nachází administrativní a hospodářská budova (čp. 1), pivovar (čp. 179), tři domy (čp. 240, 241, 257) a dvě stodoly se špýcharem. Vlastní budova zámku má položenou novou střešní krytinu, byla provedena výměna oken. Fasáda je z části připravena k obnově. Budovu pivovaru kryje nová střešní krytina, fasáda prochází rekonstrukcí. Ostatní objekty náležící k zámku jsou v neudržovaném stavu.\n\nKostel (kulturní památka od roku 1964) byl budován od roku 1755 na místě starší, pravděpodobně románské stavby. Některé prameny uvádí, že se na jeho přestavbě podílel Kilián Ignác Dientzenhofer. Kostel je jednolodní, obdélného půdorysu, s věží v západním průčelí, s užším čtvercovým, apsidou uzavřeným presbytářem se sakristií po severní a obdélným přístavkem po jižní straně. V kostele se udržuje neobvyklý zvyk, kdy výzdoba hlavního oltáře, včetně soch a obrazů, je v průběhu roku měněna podle hlavních svátků v liturgickém kalendáři. Kostel sv. Blažeje prošel rekonstrukcí střešního pláště. Fasáda na obnovu stále čeká. Roku 2010 se podařilo navrátit kostelu původní počet zvonů. Ty tvořil soubor dvou velkých a jednoho malého zvonu. Za druhé světové války byly zvony uschovány a po jejím skončení bylo rozhodnuto, že se zvony vrátí na původní místo. Malý zvon se ale již nenašel a jeden z velkých se při zavěšování rozbil. Až rok 2010 přinesl návrat všech tří zvonů. K původnímu, přes 500 let starému zvonu, tak přibyl nový velký zvon. Byl financován z rozpočtu města. Malý zvon byl odlit díky finanční sbírce místních obyvatel. U kostela sv. Blažeje se nachází budova bývalé márnice (čp. 347, kulturní památka od roku 1998). Budova se nachází v soukromém vlastnictví. Je upravena na obytný dům.\n\nS kostelem sousedí barokní budova fary (čp. 109, kulturní památka) krytá mansardovou střechou. Vznik fary je datován do doby výstavby kostela. Objekt fary byl rekonstruován v letech 1999–2001.\n\nPlánickému náměstí dominuje empírová budova radnice (čp. 180, kulturní památka). Je datována do roku 1753. V roce 1784 prošla úpravami a přestavěna do dnešní podoby byla roku 1836 zednickým mistrem Josefem Edltem z Týnce u Klatov. Jen původní dřevěná hodinová věž byla roku 1847–1848 nahrazena zděnou věží. Ve věži byly umístěny věžní hodiny s bicím mechanismem, které po částečných úpravách slouží dodnes. V roce 2010 byla dokončena oprava fasády objektu a věžních hodin.\n\nZákladní škola (čp. 129) získala dnešní podobu po přestavbě roku 1905. Od výročních oslav Křižíkových devadesátých narozenin v roce 1937 byla škola přejmenována na Základní školu Dr. ing. Františka Křižíka.\n\nV malé plánické chalupě (čp. 86, kulturní památka) se 8. července 1847 narodil významný český vynálezce František Křižík. Tato chalupa je klasickým příkladem pošumavské lidové architektury. Stáří objektu není známo. Předpokládá se, že vznikl před rokem 1800. Stavení má trojdílnou dispozici, obvodové konstrukce jsou roubené i kamenné. Dům kryje střecha s polovalbou na uliční straně, zadní zakončení je sedlové. Na střeše je položen dřevěný šindel. Významnými stavebními úpravami prošla chalupa v letech 2008–2010. Nadále v tomto objektu funguje Muzeum Františka Křižíka s novou expozicí. Ta se snaží návštěvníky oslovit zajímavou a interaktivní formou za pomoci moderní techniky. Mimo jiné láká návštěvníky na funkční obloukovou lampu a dynamo.\n\nNicov leží v katastrálním území Plánice dva kilometry východním směrem od města. Nicov býval původně vsí, zmiňován je již ve 14. století. Přibližně z této doby pochází zdejší poutní tradice. Voda v místní studánce má prý schopnost zázračně uzdravovat nemocné.\n\nU studánky byl vystavěn kostelík. Ten, spolu s vesnicí, padl za oběť husitským nepokojům. Kostelík byl znovu obnoven a byla do něj umístěna soška Madony s Ježíškem (P. Marie Nicovská). Ta je od roku 1622 umístěna ve františkánském kostele ve Vídni. Za třicetileté války byl kostelík znovu poničen. Martinicové, tehdejší majitelé plánického panství, se rozhodli věnovat místu velkolepý chrám. O projekt se postaral Kilián Ignác Dientzenhofer. Stavba probíhala v letech 1720–1727. Poutní kostel Narození Panny Marie v Nicově (kulturní památka) z architektonického hlediska reprezentuje styl označovaný jako dynamické baroko. Interiér se vyznačuje hodnotnou barokní výzdobou s kopií sochy P. Marie Nicovské z 18. století. Sama vesnice již po skončení husitských válek nikdy obnovena nebyla. Zůstávala zde jen malá osada. V roce 1902 je v tomto místě zmiňován k Plánici patřící poplužní dvůr, fara a hospoda. Dvoutřídní škola náležela k obci Zborovy. Stav této památky není dlouhodobě utěšený. Existují snahy na získání finančních prostředků k jeho obnově. Ta již byla započata, ale její postup je velmi pomalý především z důvodu nedostatku finančních prostředků.\n\nPanně Marii Nicovské byla zasvěcena 24. kaple Svaté cesty z Prahy do Staré Boleslavi, která byla založena v letech 1674–1690.\n\nToto barokní sousoší je situováno do horní části náměstí (kulturní památka). Mariánský sloup zakončený korintskou hlavicí byl postaven kolem roku 1742 pravděpodobně jako poděkování za skončení dobytčího moru . Tato památka prošla rekonstrukcí v letech 1998–1999.\n\nJedna ze soch sv. Jana Nepomuckého je umístěna na náměstí před budovou radnice. Druhou je možno spatřit v Křižíkově ulici (kulturní památka).\n\nPlánice má v lokalitě náměstí a při kostelu sv. Blažeje dochované historicky cenné prvky dláždění. Na plánickém náměstí je možno spatřit několik typů dláždění. Náměstí samo o sobě disponuje značnou plochou, kterou pokrývá řada nejrůznějších materiálů odlišného stáří. Ve zjednodušeném popisu lze uvést několik typových lokalit. Jedná se především o lokalitu za radnicí, tedy v okolí sloupu Nejsvětější Trojice. Zde je dlážděno nepravidelným kamenem. V návaznosti na stupně kamenné terasy je možno vidět vyspádování kamenné dlažby do mělkého rigolu pro odvod dešťové vody. V tomto prostoru stály do lípy v alejovitém uspořádání. Na počátku roku 2013 byly z důvodu jejich špatného stavu vykáceny. V souvislosti s terénními podmínkami je sloup Nejsvětější Trojice vystavěn na kamenné terase, kterou doplňují nevelké schůdky s jednoduchými kamennými historickými detaily. Prostor náměstí jižně pod radnicí navazuje na výše zmíněnou kamennou dlažbu chodníkem tvořeným novodobou dlažbou, dále následuje silniční část, jejíž krajnice je opět historického charakteru z nepravidelného kamene. Její spád pomáhá odvodu srážkové vody do kanalizace. V hlavní silniční linii je dlažba kroužkové skladby. Za silničním pásmem následuje opět pás dlažby z nepravidelného kamene, kterou dále překrývá asfaltový povrch směřující až k jižnímu konci náměstí (chodníku s novodobou dlažbou). Před budovou radnice je položena nová zámková dlažba. Na severní straně od radnice je povrch pokryt asfaltem. Náměstí ústí při své západní části do Klatovské ulice, kde nalezneme drobné pozůstatky historických dlažeb z různých časových období.\n\nHistoricky cenné je dláždění cesty stoupající příkře vzhůru ke kostelu sv. Blažeje. Dochovala se zde unikátní původní historická dlažba z nepravidelného kamene. Datace doby jejího vzniku je nejasná. Taktéž historicky cenné je schodiště vedoucí podél zmíněné cesty, které je ovšem doplněné novějším dlážděním stupňů.\n\n\nJako mnohá jiná města tak i Plánice vzdává touto formou čest památce padlým vojínům. Na okraji zahrady v Nepomucké ulici je situován drobný pomníček k připomenutí památky padlého vojína. Větší pomník je umístěn v blízkosti místního hřbitova.\n\n\n\n"}
{"id": "151339", "url": "https://cs.wikipedia.org/wiki?curid=151339", "title": "Rovensko pod Troskami", "text": "Rovensko pod Troskami\n\nRovensko pod Troskami (německy \"Rowensko bei Turnau\") je město, které se nachází v okrese Semily v Libereckém kraji. Žije zde  obyvatel.\n\nPrvní písemná zmínka o obci pochází z roku 1374, kdy je zmiňována ves Týn, jako městečko vzniklé pod touto vsí, s níž brzy splynulo, roku 1407. Od konce 15. století se po více než 200 let v okolí těžila železná ruda, obyvatelé se živili broušením českých granátů a jiných polodrahokamů. Neověřené jsou zprávy, že z Rovenska pochází mnoho kamenů zdobících kapli sv. Kříže na Karlštejně a svatováclavskou kapli v Chrámu svatého Víta na Pražském hradě.\n\nRoku 1629 nastala velká neúroda a hlad. Podle dopisu, který 13. srpna zaslal úředník panství Gerard Taxis Valdštejnovi „v celém vévodství není ani jediného, kdo by sklidil tolik co zasil“. Když se nezmenšovaly kontribuce a naopak je zvyšována robota, poddaní v městečku povstali. Současně téhož roku docházelo k násilné rekatolizaci, k níž je do městečka povolán jezuita Matěj Burnatius z Jičína, a tak povstání mělo i charakter protikatolický. Burnatius si povolal na potlačení povstání pěší a jízdní vojsko z frýdlantské posádky. Rovenští se o tom dozvěděli a když zvědové zjistili blížící se vojsko, byli zvoněním svoláváni lidé i z okolních vesnic na pomoc. Rovenští se uchýlili k zoufalému odporu, zatarasili a obsadili cesty. Lid ozbrojený zemědělským nářadím vpadl na nepočetné vojsko rázně. Vojáci se smířili se zapálením zvonice, k boji nedošlo a vojsko ustoupilo. Zvony se požárem rozlily a zvonice shořela, při hašení požáru zahynul hrnčíř Václav Jiruda. Když se ozbrojení sedláci dozvěděli, že Burnatius očekává na faře v Libuni oznámení o pokoření Rovenska, vytáhli proti němu. Rozlícení sedláci jej a jeho průvodce, žáka Jana Rokytu ubili na farské zahradě v Libuni.\n\nPovstalci pak táhli k Turnovu, ale tentokrát proti nim vyrazilo silnější vojsko z frýdlantské posádky. Vojáci porazili nedostatečně vyzbrojenou, vojensky špatně připravenou a vyhladovělou selskou armádu na kopci Výšinka nad městem Turnov. Sedmnáct pochytaných sedláků mělo být popraveno, avšak život si zachránili na domluvu jezuitů přestupem ke katolické víře. Jen jeden z nich to odmítl a byl popraven.\n\nNa místě vyhořelá zvonice byla v roce 1630 postavena zvonice nová. S ohledem na to, že zvony byly použity k svolání ke vzpouře proti vrchnosti vyústilo v represivní nařízení, kterým hruboskalská vrchnost nařídila za trest otočit zvony dnem vzhůru, aby se na ně nedalo zvonit. Rovenští se snažili příkaz obejít a vyřešili to tak, že asi o půl metru zkrátili táhla, za která se tahávalo provazem, zkrátili i délku srdíček o 15–20 cm a pokusili se zvony uvádět do pohybu šlapáním. Tento způsob zvonění přetrval až dodnes.\n\nZajímavostí v rovenských dějinách je vystěhování několika rodin do Brazílie roku 1893. Po zrušení otroctví totiž Brazílie projevovala zájem o imigranty z Evropy. Rakouské úřady se tomu marně snažily zabránit. Nejpozoruhodnější českou výpravu zorganizovala skupina z Rovenska pod Troskami. V 90. letech se na Turnovsku ocitlo v krizi broušení granátů a zhoršilo se tak postavení mnoha rodin. Někteří spatřovali východisko ve vystěhovalectví. Když se dozvěděli o nabídce brazilské vlády, několik rodin z Rovenska se rozhodlo emigrovat, nakonec však jejich počet dosáhl devadesáti.\n\nVýprava měla v jižní Brazílii vytvořit ohnisko české zemědělské kolonizace. Občané odjeli na několika povozech do Turnova, kde se k nim přidali lidé z Mladoboleslavska. V polovině září přibyli do Hamburku a nalodili se na německý parník \"Argentina\". Když však 9. října vystoupili v Rio de Janeiru, zjistili, že v Brazílii vypukla revoluce a v cestě do Rio Grande do Sul pokračovat nemohou. Někteří se pak dali najmout na práci v Riu, největší skupina odjela do São Paula, do Rio Grande se dostalo jen málo rodin. Ty nemohly udržet český jazyk a přes vytváření českých spolků naši krajané postupně v Brazílii asimilovali.\n\nV lednu 1943 byla v Rovensku na plovárně zlikvidována odbojová výsadkářská skupina Antimony.\n\nDne 10. května 1945 došlo ve městě k masakru německých civilistů, odzbrojených vojáků, žen i dětí. Sověti a místní obyvatelé zde bez soudu postříleli 365 Němců.\nV místní škole probíhal jakýsi soud nad Němci. Během poprav se podařilo jednomu příslušníku SS uprchnout. V následné přestřelce a potyčce zastřelil ruského partyzána Ivana Mělipoviče. To rozběsnilo vojáky Rudé armády, partyzány i revoluční gardisty a vedlo k masakru 365 civilistů. Do davu běženců střílel v podstatě každý, kdo měl zbraň, a to včetně přítomných občanů Rovenska. Němci, kteří se ještě hýbali, byli následovně nemilosrdně doráženi kulkou do hlavy.\n\nKostel sv. Václava na Týně je postaven z hruboskalského pískovce. Původní je gotický presbytář s pěti okny z poloviny 14. století, loď byla přestavěna goticko-renesančně v 16. století, kdy byla k severnímu boku lodi přistavěna i sakristie, mladší je předsíň v průčelí. Loď má rozměry 19 x 12 metrů, presbytář 9 x 7 metrů. V kostele je rodová hrobka Smiřických, leží v ní i zakladatel rodu Zikmund.\n\nDřevěná zvonice z roku 1630 připomíná zmíněné povstání sedláků proti robotním povinnostem a náboženskému útisku z roku 1629. Vznikla na místě starší, pravděpodobně ze 16. století, která byla zapálena vojáky za povstání. Zvonice je dole osmiboká, mohutná a rozložitá, věž je čtyřboká. Stavba ma nízkou stanovou střechu. Unikátem v Česku (s výjimkou zvonice v Kouřimi) jsou zvony obrácené „rebelantsky“ srdcem vzhůru. Jsou rozhoupávány šlapáním, trojice zvonů je sladěna a vyžaduje zvonění v jistém rytmu, což si vyžadovalo zapojení čtyř zvoníků. Dva zvony byly ulity roku 1630, třetí roku 1639. Váží 1500, 1200 a 600 kg a nikdy nebyly zrekvírovány! Proč byly ve skutečnosti obráceny, se přesně neví. Dle tradice proto, aby připomínaly povstání 1629, dle jiné, že to bylo „na husitský“ způsob.\n\nVelký zvon ze zvonice prý dokáže splnit přání dívce, která udeří třikrát srdcem o zvon.\n\n\n\n\n"}
{"id": "151340", "url": "https://cs.wikipedia.org/wiki?curid=151340", "title": "Fairchild A-10 Thunderbolt II", "text": "Fairchild A-10 Thunderbolt II\n\nFairchild-Republic A-10 Thunderbolt II je americký vojenský jednomístný, dvoumotorový proudový letoun určený k poskytování přímé palebné podpory (\"Close Air Support\", CAS) jednotkám pozemních sil (ničení tanků, obrněných vozidel a dalších pozemních cílů). Rovněž může působit jako předsunutý letecký návodčí a navádět jiné letouny na pozemní cíle.\n\nJe to první typ letounu letectva USA od počátku navržený pro plnění úkolů přímé palebné podpory. Oficiální bojové jméno je odvozeno od letounu z druhé světové války P-47 Thunderbolt, který byl velmi efektivní při plnění stejných úkolů. V letectvu je ale častěji neoficiálně označován jako Warthog (prase bradavičnaté) nebo jednoduše jen Hog (prase). Stroje A-10 sloužící v americkém letectvu ve funkci předsunutých leteckých návodčí nosí oficiální označení OA-10.\n\nModernizační programy by měly zajistit, že budou letouny A-10 součástí amerického letectva až do roku 2022. Poté by je měly nahradit stealth stíhačky F-35, které budou mít mnohem větší šance na přežití v prostředí s vyspělou protivzdušnou obranou. Americké letectvo však uvažuje i o nízkonákladové alternativě A-10 v podobě letadla Scorpion od firmy Textron AirLand nebo AT-6 od společnosti Beechcraft.\n\nBěhem války ve Vietnamu se ukázalo, jak zranitelná jsou dobová americká letadla poskytující pěchotě blízkou palebnou podporu. Američané ztratili v této válce stovky letadel A-1 Skyraider, ale i moderních vrtulníků AH-1 Cobra. Většinu ztrát si připsalo ne severovietnamské letectvo, ale jejich protivzdušná obrana. A mnohdy nešlo jen o sofistikované systémy jakým byl sovětský S-75 Dvina. Smrtelné byly i rakety 9K32 Strela-2 odpalované z ramene a vysoké nebezpečí představovala i \"obyčejná\" střelba z ručních zbraní. Americké letectvo proto požadovalo těžce vyzbrojené letadlo, které by mohlo rychle reagovat na výzvu o pomoc. Mělo mít také schopnost ničit tanky, dělostřelecké baterie a různé typy nepřátelských opevnění. Klíčová nebyla ani tak rychlost letadla jako dobrá manévrovatelnost a schopnost hlídkovat nad bojištěm co nejdéle. K dalším požadavkům patřila nízká cena letadla, snadná údržba a vysoká schopnost přežití v nepřátelské palbě ze země. Letadlo bylo určeno pouze pro denní operace v pěkném počasí.\n\nVšechny tyto požadavky byly 6. března 1967 zaslány do 21 firem, které měly předložit své návrhy na nové letadlo. Program dostal označení A-X (Attack-Experimental), což byla zkratka pro projekt \"útočně-experimentálního\" letadla. V následujících letech byly požadavky ještě upravovány, na základě čeho předložilo v roce 1970 své návrhy 6 společností. Do užšího výběru se nakonec dostali firmy Fairchild-Republic a Northrop, které získaly zakázku na stavbu prototypů.\n\nNorthrop přišel s prototypem YA-9A a letadlo Fairchild-Republic neslo označení YA-10A. Letové zkoušky prototypů byly zahájeny v květnu 1972 a oba stroje prošly také důkladnými testy údržby. Prohlášením amerického letectva ze dne 10. ledna 1973 se vítězem soutěže nakonec stal stroj společnosti Fairchild-Republic.\n\nSériová výroba letadel A-10 byla zahájena v říjnu 1975 a dodávka prvních strojů se uskutečnila v březnu 1976. Produkce pokračovala až do roku 1984, přičemž základní konstrukce draku zůstala po celou dobu nezměněna. Celkem bylo vyrobeno 715 letadel, z toho 2 prototypy a jedna upravená verze s tandemovým uspořádáním sedadel.\n\nOd roku 1987 byla podpora a modernizace letadel A-10 zajišťována firmou Northrop Grumman. V březnu 2005 byla s firmou Lockheed Martin uzavřena smlouva na modernizaci letadel Thunderbolt II do úrovně A-10C. Předmětem modernizačního balíčku bylo hlavně integrace přesných zbraní, jako jsou pumy JDAM a hloubková modernizace kabiny pilota. V červnu 2007 získala společnost Boeing zakázku v hodnotě 2 mld. USD, na jejímž základě má do roku 2018 dodat 242 náhradních křídel.\n\nK prvnímu nasazení strojů A-10 došlo v roce 1991 během operace Pouštní bouře (Operation Desert Storm). Letadla A-10 \"Warthog\" nalétala celkem 8100 misí, vystřelila 90% raket AGM-65 Maverick a zaznamenala 95,7 procentní úspěšnost při plnění úkolů. Během svého působení zničila 987 tanků, 926 dělostřeleckých baterií, 501 obrněných transportérů, 72 bunkrů a množství jiných pozemních cílů. Naopak irácké protivzdušné obraně se podařilo sestřelit čtyři americké A-10, dvě letadla po zásahu raketou země-vzduch havarovala během přistávání a několik jich bylo vyřazeno v důsledku velkého poškození.\n\nNásledně se letadla A-10 zúčastnila všech konfliktů, ve kterých se angažovalo americké letectvo. V roce 1995 se zapojila do operací proti Srbům, v roce 2001 proti jednotkám Talibanu v Afghánistánu, od roku 2003 byla nasazena v Iráku, v roce 2011 se zúčastnila útoků na pozemní jednotky Kaddáfího v Libyi a od září 2014 se podílejí i na bojích proti organizaci Islámský stát. Jejich význam a nasazení však postupně klesá, a to i z důvodu, že piloti A-10 jsou na moderním bojišti vystaveni mnohem většímu riziku než posádky jiných letadel. Dokonce i protivník bez vyspělé protivzdušné obrany, který používá jen raketový komplet odpalování z ramene (jako např. Igla nebo Stinger), je v současnosti pro stroje A-10 velkou hrozbou. Z tohoto důvodu byly letouny A-10 \"Warthog\" od roku 2001 nasazeny pouze na 20% všech misí přímých podpor pozemních sil. Zbývajících 80% útoků provedly stíhačky F-15E, F-16 a F/A-18 nebo strategické bombardéry, jako jsou B-52 a B-1B. Právě tato letadla mohou díky moderním zaměřovačům a přesné, laserem nebo GPS naváděné munici, zajistit blízkou palebnou podporu i v budoucnu. A navíc jsou vystavena mnohem menšímu riziku, protože jsou schopna letět rychleji a útočit z větších výšek.\n\nAmerické letectvo proto plánovalo v letech 2015 až 2019 postupně vyřadit všechna letadla A-10C. Hlavním argumentem bylo, že by se tak podařilo jen za dané období ušetřit 3,7 mld. USD. Uspořené prostředky by mohly být použity na financování nových stíhaček F-35A Lightning II, které by měly být zařazeny do výzbroje letectva již koncem roku 2016. V únoru 2016 však Kongres schválil rozpočet na následující období a prodloužil financování letadel A-10C až do roku 2022.\n\n\n\n\n\n\n\nPavel Týc: \"Ilustrovaná historie letectví\", Iljušin Il-2, Junkers J.I, Fairchild A-10 Thunderbolt II. Naše vojsko, 1990, ISBN 80-206-0092-2\n"}
{"id": "151342", "url": "https://cs.wikipedia.org/wiki?curid=151342", "title": "Chářovice", "text": "Chářovice\n\nObec Chářovice se nachází v okrese Benešov, kraj Středočeský, asi 10 km severozápadně od Benešova. Žije zde obyvatel.\n\nPrvní písemná zmínka o obci pochází z roku 1394.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Chářovice \"(přísl. Dunávičky, 200 obyvatel)\" byly v roce 1932 evidovány tyto živnosti a obchody: 4 hostince, kovář, lom, mlýn, obuvník, obchod se smíšeným zbožím, 2 rolníci, 2 trafiky, zednický mistr.\n\nDopravní síť\n\nVeřejná doprava 2012\nObcí vede turistická trasa Týnec nad Sázavou – Chářovice – Chrášťany – Neštětice.\n\nSDH Chářovice –  Nynější členskou základnu SDH Chářovice tvoří 55 členů. V současné době se hasičský sbor zabývá pořádáním kulturních, společenských a sportovních akcí, které probíhají pod záštitou obce Chářovice.\n\nSbor byl založen v březnu 1928. Více zde: <nowiki>http://sdhcharovice.webnode.cz/o-nas/</nowiki>\n\n"}
{"id": "151344", "url": "https://cs.wikipedia.org/wiki?curid=151344", "title": "Celné", "text": "Celné\n\nCelné (německy \"Zöllnei\", dále uváděno \"Zöllney\", \"Czelney\", \"Tzelnay\" či \"Zelnei\") je podorlická údolní vesnice v sudetské oblasti, v nadmořské výšce 470–520 m n. m. První písemná zmínka pochází z roku 1574. Od roku 1960 je částí obce Těchonín. Funguje zde obchod s potravinami, fotbalové hřiště, letní tábor pro děti, Malá vodní elektrárna, hřbitov, soukromá farma a jeden větší podnikatelský subjekt.\n\nVesnice má autobusové spojení. Přestože okrajem vesnice prochází železniční trať Letohrad - Lichkov, vlakové spojení je nejblíže v Mladkově (2km) a v Těchoníně (2.5km).\n\nObec byla založena až v průběhu 16. století. Lze však předpokládat, že na jejím místě bylo již nějaké osídlení, snad celnice při starodávné cestě vedoucí z Jablonného nad Orlicí do Mladkova dále do Kladska. Podle ní pak byla pravděpodobně nová osada pojmenována. Některé prameny uvádějí, že první písemná zmínka pochází až z roku 1601. Jisté je, že se poprvé připomíná již roku 1574, kdy Jan mladší z Valdštejna kupuje od Čeňka Žampacha z Potštejna kyšperský díl někdejšího rozsáhlého žampašského panství. Tento díl se později konstituoval v samostatné kyšperské panství. Jeho součástí bylo Celné až do zrušení patrimoniální správy.\n\nV roce 1850 se stává samostatnou a samosprávnou obcí.\n\nV dobách poválečného odsunu a dosídlování obec Celné disponovala veřejnou knihovnou, hostincem, jednotřídní národní školou, kinem a prodejnou Jednoty. Bylo zde založeno Jednotné zemědělské družstvo III. typu. Ještě v roce 1956 obec disponovala 5 volnými domky určenými k dosídlení za účelem pomoci při budování socialismu.\n\nV důsledku rozsáhlé správní a územní reformy v roce 1960, je Celné s platností od 1.7.1960 sloučeno se sousední obcí Těchonín.\n\nVývoj názvu obce:\nVesnicí protéká řeka Tichá Orlice, jejíž celý tok je vyhlášen Evropsky významnou lokalitou z důvodu poměrně hojného výskytu Mihule potoční. Na území obce se nacházejí dva přírodní parky: Orlice (zřízen 1996) a Suchý vrch - Buková hora (zřízen 1987).\n\nČastou zastávkou turistů je Celenský kříž s pohledem na Celné a pohoří Králického Sněžníku. Jako cvičný horolezecký terén a cíl turistů je využívaná největší skalní skupina Orlických hor ve Studenských skalách s výhledem na Suchý vrch.\n\n\n\n\n\n"}
{"id": "151346", "url": "https://cs.wikipedia.org/wiki?curid=151346", "title": "Stanovník", "text": "Stanovník\n\nStanovník () je část obce Těchonín. Má 15 stálých obyvatel. Je zde 9 stavení.\n\nV roce 1772 byla vesnička Stanovník založena a roku 1850 připojena k Těchonínu.\n"}
{"id": "151351", "url": "https://cs.wikipedia.org/wiki?curid=151351", "title": "Tvaroh", "text": "Tvaroh\n\nTvaroh je mléčný výrobek smetanové chuti, tužší konzistence a obvykle bílé barvy. Vzniká srážením mléčné bílkoviny – kaseinu. Označují se tak všechny nezralé sýry připravované z odstředěného kravského nebo kozího mléka. Jedná se o velmi hodnotnou potravinu, která ve vhodných úpravách a ve spojení s ostatními vhodnými surovinami dává zdravé, syté a vysoce výživné jídlo.\n\nTvaroh se může srážet dvěma způsoby:\n\nV Česku je běžně v prodeji v baleních po cca 250 g v těchto úpravách:\n\n\n"}
{"id": "151367", "url": "https://cs.wikipedia.org/wiki?curid=151367", "title": "Chameleon jemenský", "text": "Chameleon jemenský\n\nChameleon jemenský (\"Chamaeleo calyptratus\") je druh velkého chameleona žijícího v hornatých oblastech Jemenu a Saúdské Arábie. Je typický velmi vysokou přilbou a výrazným hrdelním hřebenem. Často je chován jako terarijní zvíře. V CITES je zařazen v příloze II.\n\nSamec může dorůst do délky až 65 cm, samice je výrazně menší, do 45 cm celkové délky. Chameleon jemenský má širokou tlamu a nezávislé na sobě pohyblivé oči, hlava nese nápadnou přilbu, která může být u dospělého samce až 8 cm vysoká. Hrdelní hřeben je dobře vyvinutý, tvořený ostnatými šupinami, vysoký jednořadý hřeben má chameleon jemenský také na hřbetě. Tělo je bočně zploštělé a nohy mají prsty srostlé v klíšťky, které jsou na hrudních končetinách tvořeny třemi vnějšími a dvěma vnitřními prsty, na pánevních končetinách je tomu naopak. Prsty jsou opatřené silnými drápy. Ocas je dlouhý a ovíjivý.\n\nZákladní barva kůže je zelená, která se v závislosti na náladě mění ze světle citronově zelené do jednolité tmavě olivové. Zelená základní barva je přerušována pruhy a skvrnami žluté, hnědé a modré. Nerozmnožující se samice a mladí chameleoni mají obvykle jednotnou zelenou barvu se skvrnami v bílé barvě. Rozmnožující se a březí samice jsou velmi temně zelené s modrými a žlutými skvrnami. Výraznost těchto znaků závisí na několika faktorech, mimo jiné na zdraví, náladě a teplotě těla ještěra.\n\nChameleon jemenský obývá horské a podhorské polopouště na jihu a jihozápadě Arabského poloostrova v oblasti od provincie Asír s Saúdské Arábii až do Jemenu k okolí města Aden. Zde se vyskytuje se v nadmořských výškách mezi 1200 – 2000 m n. m. Ferální populace, vzniklé únikem či vypuštěním chameleonů chovaných v zajetí, existují na Floridě a na Havajských ostrovech.\n\nJe to stromový živočich, žije ve větvích akácií, na sukulentních rostlinách a keřích, nebo i v blízkosti člověka, v alejích, nebo i na kulturních plodinách, jako je kukuřice. Den tráví ve výšce 1 – 3 m nad zemí, nocuje na nejvyšších větvích.\n\nJe to samotářské zvíře. Je velice žravý, dlouhým jazykem lapá členovce i drobné obratlovce, jako jsou ještěrky, gekoni, nebo mláďata ptáků. Dospělí chameleoni jemenští přijímají i rostlinnou potravu, požírají zelené listy, květy i plody.\n\nObdobí páření připadá v přírodě na září a říjen. Samec i samice se navzájem odstrašují výstražným zbarvením a nafukováním, samotná kopulace trvá asi 5 minut. Chameleon jemenský je vejcorodý, za 30-45 dní po spáření samice do 20 cm hluboké, vyhrabané jamky, snáší 20-70 vajec. Ty po snesení zahrabe. Mláďata se líhnou za 150-200 dní a ihned po vylíhnutí jsou samostatná. Samice pohlavně dospívají v šesti až sedmi měsících, samci o něco později.\n\nV zajetí se chameleon jemenský páří celoročně a samice může mít až tři snůšky vajec za rok.\n\nChameleona jemenského je velice výjimečně možno chovat v páru v teráriu, které má minimální rozměry 120x90x100 cm, nebo jednotlivě v teráriu aspoň 80x70x150 cm velkém. Nelze chovat víc samců pohromadě. Terárium musí být vyhříváno na teplotu 28-35 °C, s nočním poklesem na pokojovou teplotu. Terárium je nutné vybavit větvemi na šplhání, kameny a ideální jsou živé rostliny, které pomáhají udržovat mikroklima. Vhodný je například ibišek, voděnka, nebo fíkus malolistý či šplhavý.\n\nV zajetí je chameleon krmen především cvrčky vhodné velikosti, dobré je ale, když je strava co nejpestřejší, lze nabízet též sarančata, šváby, pavouky, octomilky, mouchy a jiný hmyz. Nutné je doplnění vitamíny a minerály.\n\n"}
{"id": "151368", "url": "https://cs.wikipedia.org/wiki?curid=151368", "title": "Chameleoni", "text": "Chameleoni\n\nChameleoni (Chamaeleoninae) je skupina ještěrů z čeledi chameleonovitých. Zahrnuje 4 rody, kterým všem přísluší české označení chameleon. Zásadní fámou týkající se chameleonů je, že dokáží měnit barvu podle prostředí. To ale není pravda, svou barvu totiž mění podle emocí. Dále se dívají každým okem zvlášť (monokulární vidění) a jejich vymrštitelný jazyk je stejně dlouhý jako jejich tělo.\n\nChameleoni se vyvinuli patrně koncem křídy z čeledi Agamidae. Jejich fosilie jsou známé z konce mongolské křídy a z miocénu. Tehdy žili i na území dnešního Česka – jeden z nejstarších miocéních nálezů čelisti chameleona (jednalo se o druh \"Chameleo caroliquarti\") byl učiněn v chebské místní části Dolnice.\n\nChameleoni žijí ve více jak 150 druzích ve 190 poddruzích (a stále jich přibývá), které se řadí do šesti rodů ve dvou podčeledích. Rod Chameleo, který je z nich, se dále dělí na dva podrody: Chameleo a Trioceros.\n\nChameleoni žijí v Africe mimo oblasti, kde se nacházejí extrémně suché pouště. Zřídka se mohou vyskytnout i v jižní Evropě (např. Španělsko) a na Blízkém východě. Hlavní výskyt chameleonů je však na Madagaskaru, kde žije nadpoloviční většina všech druhů chameleonů, dále pak také Indii a na Srí Lance. Na Madagaskar se chameleoni dostali pravděpodobně v období neogénu na plovoucích kusech vegetace z východního pobřeží Afriky. V současné době žije v Evropě pouze jediný druh, chameleon obecný, který je rozšířený kolem celého Středozemního moře v jižním Španělsku.\n\nDomovem pro chameleony jsou nejrůznější oblasti: pouště a polopouště, savany, nížinné i horské deštné lesy, alpínské louky až do nadmořských výšek 4500 m. Většina druhů žije na stromech a vysokých keřích, ale některé druhy jsou restrické.\n\nOči chameleona jsou svou stavbou považovány za nejdokonalejší v téměř celé živočišné říši. Oči samotné jsou na bocích hlavy ukryty ve dvojitých víčkách, která jsou tmavě modrá. Oko a víčko jsou srostlé, to spolu se silnými očními svaly způsobuje enormní pohyblivost oka. Chameleon může své okolí sledovat ve velmi širokém rozsahu, vertikálně může otáčet očima o 120° a horizontálně o 190°. Za hřbetem se však nachází mrtvý bod, kam chameleon nedohlédne. Pohybuje každým okem nezávisle na sobě a obrazy se neslučují (nesyntetizují) dohromady v jeden, ale mozek je vyhodnocuje každý zvlášť. Při hledání potravy chameleon kouká každým okem zvlášť a teprve když chce na objekt vystřelit jazykem, zamíří na něj oběma očima. Pro některé druhy není problém vidět potravu vzdálenou až 1000 m. Zajímavá vlastnost oka je, že aniž by chameleon pohnul tělem, dokáže se na daný objekt dívat z několika různých úhlů. Dá se to vysvětlit tak, že vidí dva cvrčky v zákrytu za sebou a malým pohybem oka je najednou vidí z pohledu, kdy cvrčci jsou vedle sebe. K tomuto jevu dochází posunem tzv. uzlového bodu, který leží mimo osu rotace. Ve spánku oko otáčí zřítelnicí dolů; v této poloze mu poskytují ochranu kostěné destičky.\n\nJazyk chameleona je další z jejich nepřehlédnutelných znaků. V klidovém stadiu je dutý a uložený v hltanu a v okamžiku, kdy je spatřena kořist, se naplní tekutinou. Jazyk chameleon vystřeluje na kořist kontrakcí kruhového svalstva v řapíku jazyka a stahy svalu, který spojuje jazylku s hrudním košem. Na jeho konci je rozšířený a nachází se tam sliznice s lepkavým adhézním sekretem zajišťující jeho lepkavost, která pomáhá při uchopení kořisti. Některé africké druhy tuto sliznici nemají, ale je to nahrazeno malým chápavým prstíkem, který též pomáhá uchopit kořist. Proces vystřelení, uchopení kořisti a zpětného zatažení zpět do úst je velice rychlý, proto většina potravy je proti tomuto způsobu lovení úplně bezbranná. Jazyk často přesahuje délku celého těla samotného chameleona, někdy je dokonce dvakrát delší než jeho tělo.\n\nOcas chameleona je přibližně stejně dlouhý (u některých druhů někdy i delší) jako tělo, u těla kulatého průřezu, pak je průřez elipsovitý, ze stran je stlačen a na vrcholu je zahrocený. Ocas je chápavý a při šplhání slouží jako pátá končetina. Když je ocas utrhnut nebo useknut, není schopen regenerace. Při šplhání po stromech slouží jako dodatečná pátá končetina a v klidu nebo ve spánku je spirálovitě stočený.\n\nZabarvení a chování chameleonů se sebou úzce souvisí. Jednak podle zbarvení těla můžeme poznat, jak se chameleon cítí nebo jakou má náladu, a jednak to slouží i k domluvě mezi samotnými chameleony (např. si zbarvením dávají najevo svou přítomnost, aniž by se museli hýbat) a namlouvání (pomocí zbarvení se zajišťují, že se nespáří s jiným druhem). Samotná změna barvy netrvá dlouho, stačí na to 3 sekundy. Zabarvení nezáleží ale pouze na náladě a prostředí, ale také na stavu, teplotě, intenzitě a spektru osvětlení, denní době, ročním období, atd. Barvy jsou mimořádně pestré, avšak není pravda, že se chameleoni mohou vybarvit do jakékoliv barvy – každý druh má svou omezenou paletu barev. U většiny druhů převládají všechny možné odstíny zelené, hnědé a černé barvy. Některým druhům nedělá problém se vybarvit i do žluté, oranžové, modré a fialové barvy. Změnu barvy pokožky vyvolávají tzv. chromatocyty umístěné ve třech vrstvách v podkožní tkáni – první vrstva je tvořena žlutými a červenými buňkami, druhá vrstva modrými a bílými a třetí vrstva černými buňkami. Tyto buňky mají výběžky, které se rozšiřují nebo mění svoji velikost a přibližují se nebo oddalují od pokožky, která je průhledná, a proto jsou přes ni tyto barevné buňky vidět. Takto jsou pod kůží některých druhů chameleonů vidět dokonce i kosti.\n\nKdyž je chameleon podrážděný, tak se nafukuje, aby okolí ukázal, že je velký a vybarví se do nejtmavších odstínů zelené, hnědé a černé barvy.\n\nKdyž chameleon spí, tak jeho tělo je naprosto uvolněné a vybarví se do nejsvětlejšího odstínu zelené barvy, jaké je schopen.\nPři vyhřívání se na slunci se zpravidla vybarvuje do hnědých odstínů, jelikož hnědá přijímá daleko lépe teplo než zelená barva.\nPři namlouvání se sameček před samičkou „naparuje“ svým krásným zbarvením a vybarvuje se do všech barev, kterých je schopen, aby samičku uchvátil.\n\nKončetiny jsou uzpůsobeny životu na větvích a keřích takovým způsobem, že mají prsty srostlé v jakési kleštičky. To jim zaručuje pevné obejmutí větvičky a potřebnou stabilitu těla při lovu. Na noze mají srostlé vždy tři prsty a dva prsty až po předposlední článek. Na předních končetinách jsou na vnější straně dva prsty a na vnitřní straně tři. Na zadních nohou je to naopak. To umožňuje chameleonovi stejné rozložení sil při uchycení se. Končetiny jsou celkově dlouhé, štíhlé, ale silné, a enormně pohyblivé v ramenním a kyčelním kloubu – to jim také pomáhá při pohybu ve větvích stromů.\n\nPři namlouvání se chameleon chová jako ke každému jinému chameleonovi, kterého potká – odstrašuje ho. Když po nějaké době zjistí, že se jedná o samičku, změní svoje chování o sto procent. Začne se vybarvovat a ukazovat svoji krásnou kresbu a trhavými pohyby se pomalu přibližuje k samičce. U druhu Chameleo Jacksonii toto namlouvání bývá doplněno koulením očí. Když se samička nevybarví do tmavých barev, čímž dává najevo neschopnost se pářit nebo nezájem, tak ji sameček skoro celý den všude doprovází, přičemž se sem tam pokusí o kopulaci. Kopulace samotná trvá tak 10 – 30 min a po skončení se prudce zvedá samiččina agresivita, což vede k rychlému vzdálení se samečka.\n\nSamice jsou živorodé.\n\n\n"}
{"id": "151370", "url": "https://cs.wikipedia.org/wiki?curid=151370", "title": "ICP-OES", "text": "ICP-OES\n\nICP-OES (\"Inductively coupled plasma atomic emission spectroscopy\" (ICP-AES), nebo \"Inductively coupled plasma optical emission spectrometry\" (ICP-OES)) neboli emisní spektrometrie s indukčně vázaným plazmatem je stopová analytická metoda sloužící ke stanovení obsahu stopových i významných koncentrací jednotlivých prvků v analyzovaném vzorku. Tato technika umožňuje analyzovat téměř všechny prvky periodické tabulky, které je možno převést do roztoku citlivostí od jednotek ppb po stovky ppm. V posledních přibližně 30 letech se stala masově používanou analytickou technikou a ve světě pracují v současné době tisíce těchto spektrometrů.\n\nRoztok analytického vzorku je zmlžen a vzniklá mlha je proudem argonu vedena do hořáku, ve kterém je za pomoci střídavého vysokofrekvenčního magnetického pole udržováno argonové plazma o teplotě 6 000 – 10 000 K.\n\nZa takových podmínek se rozpouštědlo okamžitě odpaří a zanikají chemické vazby v molekulách přítomných sloučenin. Energie v plazmatu je dostatečná k tomu, aby došlo k excitaci elektronů přítomných atomů do vyšších energetických hladin. Protože excitovaný stav atomu je nestabilní, vrací se vybuzené elektrony zpět na své původní energetické hladiny a přitom emitují světlo o přesně definované vlnové délce, určené energetickým rozdílem obou hladin.\n\nkde \"∆E\" je energetický rozdíl hladin elektronu v atomu, \"h\" je Planckova konstanta (6.626×10 J.s), \"ν\" je frekvence světelného vlnění, \"c\" je rychlost světla ve vakuu a \"λ\" je vlnová délka světla.\n\nEmitované světlo je poté vedeno na velmi výkonný monochromátor, který rozdělí zachycené světelné záření podle jeho vlnových délek a fotony tohoto rozděleného světla dopadají na citlivý detektor, který převede intenzitu dopadajícího záření na elektrický signál. Intenzita signálu, odpovídající charakteristické vlnové délce světla vznikajícího přechodem energetických stavů analyzovaného prvku pak odpovídá množství prvku, přítomného v analyzovaném roztoku.\n\nPrakticky všechny vzorky měřené technikou ICP-OES je třeba před analýzou převést do roztoku. Jeho transport do plazmatu probíhá obvykle pomocí peristaltické pumpy (někdy se také označuje jako peristaltické čerpadlo). Jeho pomocí se vzorek dostává do zmlžovače, který z původně kapalného vzorku vyrobí jemný aerosol a tato „mlha“ kapiček roztoku a je proudem argonu unášena do plazmového hořáku.\nPřitom se obvykle používá dvou až pěti cestné čerpadlo, které v prvním kanále transportuje roztok vzorku do zmlžovače, v druhém kanále je hadička pro odvod zkondenzovaného vzorku ze zmlžovací komory, ve třetím může být roztok interního standardu, čtvrtý může být použit například pro in-line ředění příliš koncentrovaných vzorků a pátý může být použit ve spojení se speciální zmlžovací komorou pro přívod hydridotvorného činidla.\n\nNejčastěji jsou používány pneumatické kapilární zmlžovače, které jsou konstrukčně nejvíce propracovány. V těchto zmlžovačích se slabý proud roztoku vstřikuje tenkou tryskou do proudu argonu a v systému několika koncentrických trubic vzniká poměrně velmi dobře definovaný a homogenní aerosol vzorku. Jeho hlavní nevýhodou je možnost zanesení trysky malými nerozpuštěnými částečkami ve vzorku nebo vykrystalovanými solemi při analýze příliš koncentrovaných roztoků. Pro takové roztoky je proto lépe využít pneumatického Babbingtonova zmlžovače, který dovoluje pracovat i se silně zasolenými roztoky nebo suspenzemi pevných částic, nevytváří však tak jemný a dobře definovaný aerosol. Novým typem zmlžovače je zmlžovač typu One-neb, který poskytuje výhody Babbingtonova zmlžovače z hlediska odolnosti vůči koncentrovaným a zasoleným roztokům a zároveň vytváří velmi jemný homogenní aerosol s velikostí kapének menší než je tomu u koncentrického kapilárního zmlžovače a zvyšuje tak citlivost metody.\n\nSpeciálním případem je generování plynných hydridů a jejich dávkování do plazmatu. Tento postup vede k mimořádné citlivosti analýz, má však řadu omezení - je použitelný pouze v omezené skupině prvků jako arsen, selen, antimon, cín nebo bismut a současně nesmí analyzovaný roztok obsahovat významné koncentrace těžkých kovů.\n\nPři vstupu analyzovaných prvků do plazmatu dochází k vybuzení jejich emisních čar, jak bylo popsáno v úvodu článku. Aby bylo možné využít těchto emisních čar pro analytické účely, je třeba odvést vznikající záření do součásti, která je schopna jej rozdělit podle jeho vlnových délek. Takzvané sekvenční spektrometry využívají k rozdělení záření na jednotlivé vlnové délky tzv. monochromátor. Intenzita světla o dané vlnové délce odpovídající koncentraci analytu je pak měřena na detektoru (obvykle fotonásobič). Vývojově novější jsou tzv. simultánní ICP-OES spektrometry, které využívají pro rozdělení emitovaného záření tzv. polychromátor, ze kterého je svazek světla rozdělený dle vlnových délek nasměrován na detektor (nejčastěji) typu CCD, který umí detekovat kontinuální svazek světa v obvyklém rozsahu 165-780 nm (přístroje s optikou typu Echelle), nebo (ojediněle) na skupinu více detektorů v přerušeném nekontinuálním poli (přístroje s optikou typu Paschen-Runge) .\n\nProtože energetické podmínky v používaném plazmatu se významně liší v různých prostorových částech výboje, je velmi důležité správné umístění pozorovacího místa, z nějž se spektrum zaznamenává. V běžném plazmatickém hořáku se teploty generovaného plazmatu liší až o několik tisíc °C mezi prostorem těsně za hlavicí hořáku (kde plazma vzniká) a jeho ukončení, tedy na vzdálenost přibližně pouhých dvou centimetrů. Díky tomu je pochopitelně výrazně odlišná intenzita vybuzeného záření v různých místech plazmatického kužele, protože ta je dána především energií, předávanou atomům plazmatem, tedy vlastně teplotou plazmatu.\n\nSoučasné přístroje se proto podle typu pozorování vzniklého typu v zásadě dělí na axiální a radiální:\n\nVzhledem k tomu, že existuje několik tisíc emisních spektrálních čar různých prvků nebo molekul, je základní podmínkou pro získání kvalitních analytických dat dokonalé odečtení intenzity právě hledané emisní čáry měřeného prvku tak, aby současně nebyla měřena emise i jiného prvku a nedocházelo tak ke vzniku falešných kladných signálů. Proto lze říci, že srdcem každého emisního spektrometru je monochromátor, tedy optický člen, který je schopen rozdělit dopadající zařízení podle jeho vlnových délek. Na dokonalosti této separace jednotlivých spektrálních oblastí (čar) závisí schopnost přístroje měřit i velmi malá množství určeného prvku ve velkém nadbytku prvků jiných (selektivita měření).\n\nNejstarším disperzním prvkem pro rozklad světla je disperzní hranol, jehož účinnost je však pro požadavky metody ICP-OES příliš nízká.\n\nPro účely emisní spektrometrie poměrně dobře vyhovuje rozlišení optických mřížkových disperzních členů. Přitom se obvykle používá rozlišení až ve vyšším spektrálním řádu (20 – 50), kde lze dosáhnout odlišení jednotlivých spektrálních čar o 0,005 nm.\n\nV současné době je pravděpodobně nejvíce používaným disperzním členem ICP spektrometrů tzv. Echelleho uspořádání, které kombinuje optický hranol jako vstupní člen a za něj se umísťuje optická mřížka, která primárně rozložené světlo ještě dále jemně disperguje.\n\nNásledující tabulka uvádí hodnoty vlnových délek spektrálních čar, které se v metodě ICP-OES používají k analýze obsahu prvků v roztocích:\n\nKonečnou fází celé spektrální analýzy je kvantitativní vyhodnocení naměřených údajů umožňující výpočet obsahu sledovaného prvku v měřeném vzorku. Základním členem pro toto vyhodnocení je detektor, jehož úkolem je změřit intenzitu dopadajícího záření o příslušné vlnové délce – toto záření na něj pošle výše zmíněný disperzní člen, obvykle mřížka typu echelle.\n\nDetektor je proto na svém povrchu pokryt speciální polovodičovou fotocitlivou vrstvou, která je schopna převést intenzitu dopadajícího světla na velmi slabý elektrický proud. Po jeho zesílení se přesně určí intenzita vzniklého elektrického proudu a ta je pak výchozím údajem pro určení obsahu měřeného prvky v analyzovaném roztoku.\n\nStarší přístroje obvykle pracovaly tak, že se monochromátor postupně natáčel tak, aby na detektor vysílal předem zvolenou vlnovou délku záření, která odpovídala spektrální čáře měřeného prvku. Postupně tak podle předem zvoleného počítačového programu proměřil všechny prvky, které měly být analyzovány. Tento postup byl poměrně pomalý, protože pro získání kvalitního signálu je třeba každou spektrální čáru proměřovat minimálně několik sekund a běžná analýza, zahrnující například 10 prvků tak trvala přibližně 5 - 10 minut.\n\nPodstatné zkrácení doby analýzy, i když za cenu částečného zvýšení ceny zařízení, přineslo použití tzv. polychomátorů , které fungovaly na principu klasických kvantometrů, běžně používaných v hutním průmyslu. Disperzní člen zde zůstával v nehybné pozici a na místa, kam bylo vysíláno světlo o požadované vlnové délce byly umístěny detektory. Celá analýz tak proběhla za podstatně kratší dobu, protože se současně měřily všechny prvky naráz. Problémem byla nutnost instalace poměrně drahých detekčních členů pro každý měřený prvek a dále také fakt, že přístroj byl schopen měřit vždy jen předem vybranou a nainstalovanou sérii prvků. Proto takové přístroje nacházejí uplatnění především v kontrole sériové výroby, kde je nutno kontrolovat stále stejné parametry.\n\nV posledních přibližně 10 letech se objevily přístroje, které namísto jednotlivých nákladných detektorů mají instalováno tzv. diodové pole, tedy soustavu až několika milionů pixelů, z nichž každý je schopen měřit intenzitu emise světla v určitém vlnovém rozsahu. Dnešní přístroje disponují detektory, které jsou schopny pokrýt škálu vlnových délek od 160 až do 900 nm s digitálním rozlišením 0,002 – 0,005 nm. Měření pak probíhá opět současně na všech zvolených vlnových délkách a snímání signálu se omezuje na vybrané pixely spíše z důvodu rychlosti zpracování získaných dat, i když tento problém u moderních přístrojů se zdokonalováním počítačové techniky také odeznívá. Detektory tohoto typu je třeba při měření chladit na poměrně nízké teploty, obvykle postačí teploty asi -35 °C, kde se používá Peltierova efektu. Některé citlivější přístroje vyžadují chlazení až pod -100 °C a tam je jako chladicí médium využíván kapalný dusík. Chlazení na teploty pod -35 °C však přináší úskalí v podobě rizika kondenzace v plynech přítomné vlhkosti. Pro velkou většinu analytů (vyjma halogenidů) je však dostačující rozsah detektoru od 167nm do 785 nm umožňující stanovení Al na čáře 167.019 nm (v dolním rozsahu detektoru) a draslíku na čáře 769.897 nm (v horním rozsahu detektoru). Nejmodernější ICP-OES spektrometry dnes využívají díky pokročilé výpočetní technice detektory, které umožňují simultánní záznam celého spektra a to bez vlivu na délku analýzy, což přináší značnou flexibilitu při analýzách a úspory provozních nákladů.\n\nPřestože technika ICP-OES poskytuje vynikající detekční limity pro velké množství analyzovaných prvků, existují i zde jistá omezení, která limitují použití této metody. Tato omezení jsou dána především komplikovaností emisních spekter prvků v analyzovaném vzorku tak samotného argonového plazmatu.\n\nNejběžnějším rušivým jevem je koincidence čar, která je způsobena překryvem spektrálních čar, ležících natolik blízko sebe, že je použitý detektor nedokáže vzájemně odseparovat. Míra rušivého vlivu je pak dána především vzájemným poměrem intenzit obou překrývajících se čar a pochopitelně i poměrem koncentrací měřeného a interferujícího prvku.\n\nTypickým rušivým prvkem je železo, které se vyznačuje mimořádně vysokým počtem spektrálních linií a současně je velmi často přítomno ve většině analyzovaných matric (geologické vzorky, výluhy půd atp.). Železo tak ruší například stanovení hliníku na čáře 167,081 nm, arzenu při 193,696 nm, kadmia na 226,502 nm, kobaltu 238,892 nm, chromu 205,552 nm, manganu 257,610 nm, selenu 196,026 nm, cínu 235,848 nm nebo vanadu při 289,332 nm. Tento problém spektrálních interferencí je však dnes možné celkme efektivně řešit. Přední výrobci spektrometrů nabízejí v rámci svých softwarů rozkrývání spektrálních čar pomocí funkcí umožňujících matematické dekonvoluce složených spekter.\n\nPodobným typem je koincidence molekulových pásů vznikajících emisí nedokonale disociovaných sloučenin v plazmatu. Tyto spektrální pásy se vyznačují značně větší šířkou než klasické atomové emisní čáry. V běžných analyzovaných matricích se na interferencích podílejí pásy molekul: N, NO, CN nebo OH.\n\nJiným typem spektrální interference je tzv. reverze spektrálních čar. Tento jev nastává při zvyšování koncentrace měřeného prvku nad jistou hranici, kdy je záření excitovaných atomů z centrální horké části plazmatu pohlcováno atomy stejného prvku v chladnější části na okrajových částech plazmatické zóny. Výsledkem je silně zakřivení kalibrační křivky nad jistou koncentraci analyzovaného prvku.\n\nDo kategorie nespektrálních interferencí patří jevy, které negativně ovlivňují analytickou informaci díky různým chemickým vlastnostem analyzovaného roztoku nebo jeho fyzikálními vlastnostmi analyzovaného roztoku.\n\nNejobvyklejší chemické vlivy jsou tvorba nerozpustných solí a jejich sorpce na stěnách analytických nádob nebo v přívodních hadičkách, vedoucích vzorek do plazmatu. Přitom vzhledem k poměrně nízkým obsahům běžně analyzovaných látek nemusí analytik tento jev vůbec zaznamenat a může se tak dopustit hrubé chyby v interpretaci získaných dat. Typickým příkladem může být například analýza obsahu stříbra v přítomnosti chloridových iontů nebo barya v roztocích obsahujících sírany. Pro eliminaci uvedených chyb je nutná důkladná znalost celého analyzovaného systému a pochopitelně i podrobná znalost chemického chování jednotlivých prvků.\n\nK fyzikálním vlivům lze přiřadit především rozdílnou viskozitu analyzovaného roztoku a roztoku pro kalibraci přístroje. Viskozita může být často ovlivněna především vyššími obsahy solí nebo kyselin ve vzorcích a její eliminace spočívá jednak v naředění analyzovaného roztoku (pokud je to možné) a dále v použití vnitřního standardu, který se přidává do kalibračních roztoků i analyzovaného vzorku a z měření jeho odezvy lze pak usoudit na případnou interferenci.\n\nPosledním typem nespektrálních interferencí jsou ionizační jevy. Dochází k nim především při analýzách roztoků s vyššími obsahy prvků s nízkým ionizačním potenciálem jako jsou alkalické kovy nebo kovy alkalických zemin. U těchto prvků postačuje energie normálně používaného argonového plazmatu k tvorbě nabitých iontů Me nebo Me. Tvorba těchto částic v plazmatu má však za následek odčerpávání volných elektronů, které by jinak vstupovaly do reakcí s volnými atomy ostatních prvků. To má za následek snížení analytického signálu prvků s vyššími ionizačními potenciály (což je případ drtivé většiny reálných vzorků při analýzách životního prostředí). Možností, jak analyzovat takovéto vzorky s potlačením matrix efektu je analýza s použitím již zmiňovaného vnitřního standardu. Obsah vnitřního standardu je ve všech (kalibračních i neznámých) roztocích stejný, přičemž je měřen na dvou vlnových délkách. První z nich odpovídá emisní atomové čáře (deexcitace), druhá pak iontové čáře (deionizace). Je nezbytné aby analytická metoda byla vystavěna tak, že atomová čára analytu bude korigována na atomovou čáru vnitřního standardu, resp. iontová na iontovou, neboť jak již z principu metody vyplývá, spektrum bohaté na iontové čáry bude úměrně tomu chudší na čáry atomové a naopak.\nDalší výhodou metody interního standardu je to, že operátorovi dává v reálném čase informace o stabilitě plazmatu, případném ucpání tubingu (přívodu vzorku) a koriguje rozdíly viskozity roztoků\n\nTechnika ICP-OES patří v současnosti mezi velmi obvyklé techniky v prvkové analýze. Její výhodou je poměrně značná citlivost a rychlost analýzy, handicapem je poměrně značné ovlivnění signálu matricí vzorku (i když s její pomocí lze analyzovat i vzorky se značným obsahem rozpuštěných látek) i vyšší náklady na provoz díky značné spotřebě argonu.\n\n\n\n\n\n"}
{"id": "151371", "url": "https://cs.wikipedia.org/wiki?curid=151371", "title": "Kozí hřbet (Lužické hory)", "text": "Kozí hřbet (Lužické hory)\n\nKozí hřbet je závěr rozsochy vybíhající z Pěnkavčího vrchu v Lužických horách v nejsevernější části České republiky, v okrese Děčín. Vybíhá přes Čertovu pláň k severozápadu, jde o úzký žulový hřbítek (592 m) mezi údolím Lesenského potoka a Milířky. Na vrcholu je \nřídký porost statných buků a občasné paseky umožňující dílčí výhledy. Kozím hřbetem prochází linie lužického přesmyku, podél něhož došlo k vyzdvihnutí starší žuly a k jejímu styku s pískovcem. \nNa hřebenu je těžní jáma, zbytek středověkého dolování stříbra.\nPo hřebeni vede hornická naučná stezka Údolím Milířky.\n"}
{"id": "151376", "url": "https://cs.wikipedia.org/wiki?curid=151376", "title": "Kníže Lech", "text": "Kníže Lech\n\nKníže Lech je legendární postava českých a především polských dějin. Podle pověsti přivedl Poláky do Polska a založil Hnězdno. Zatímco v českých pověstech vystupuje jako bratr slavnějšího Čecha, v Polsku je tomu naopak - je zde přirozeně pokládán za staršího z obou bratrů. Trojici v některých pramenech doplňuje ještě bratr Rus, jenž byl praotcem ruských národů (Rusů, Ukrajinců a Bělorusů).\n\nLech přišel v dávných časech na české území společně s bratrem a velkou družinou. Několik let žil společně s Čechem nedaleko hory Řípu, když si pak umínil odebrat se se svou čeledí dále na východ. Vojvoda Čech a celý lid ho neradi pouštěli a prosili jej, aby neodcházel daleko, aby jim v případě napadení mohl přispěchat na pomoct. Lech slíbil, že daleko nepůjde a že jim dá znamení, kde se nachází, pomocí velkého ohně, který oni budou moci vidět z hory Říp. Tak Lech učinil a podle velkého kouře nazval místo, kde se usadili, Kouřim. Tam je po něm pojmenovaná rulová skalka - Lechův kámen. Po Čechově smrti lidé neměli svého správce a to vedlo k mnohým sporům a bojům. Protože se zlo čím dál více šířilo, sešli se starší rodu a usnesli se, že musí najít správce pro tuto zemi. Rozhodli se pro Lecha, ten však tuto nabídku odmítl se slovy, že neplánuje dlouho zůstat v Kouřimi, ale poradil jim, ať zkusí požádat Kroka, starostu mocného rodu. Lech potom poslal posly, aby šli obhlédnout krajinu na východ, ti se vrátili s chválou té země. Tak se Lech rozloučil s Krokem, a se svou rodinou a čeledí se vydal do krajů označených posly. A usadil se v dnešním Polsku, kde založil města jako Hnězdno a Krakov.\n\nLetopisy království Franků (805)\n\nVe franských letopisech je k roku 805 zmínka, že vojenská výprava vyslaná Karlem Velikým zabila jakéhosi slovanského vůdce \"Lecha\", snad přibližně někde na našem území. Panuje však značná pravděpodobnost, že toto jméno vzniklo jako chyba v překladu a ve skutečnosti bylo slovanským označením funkce, obdobně jako například vladyka.\n\nKronika velkopolská\n\nNení zcela jasné, kdy byla tato latinsky psaná kronika napsána. Dovedena je do roku 1273, napsal ji snad v letech 1283–1296 Godzisław Baszko, další významné úpravy zřejmě proběhly v letech 1377–1384. Podle jiných historiků ji ovšem vytvořil Janko z Czarnkowa až ve druhé polovině 14. století. To komplikuje situaci okolo Lecha zejména ve vztahu k českým kronikám, neboť není jasné, které prameny jsou původnější.\n\nPodle této Kroniky velkopolské jsou Slované potomci Jávana, syna Jáfetova, syna Noemova. Jejich Pravlastí je Panonie, jejíž název je odvozován od jejího vládce, Pána. Ten měl tři syny- nejstaršího Lecha, prostředního Rusa a nejmladšího Čecha, kteří se rozhodli vydat na sever.\nLech putuje rovinatou zemí, která je nazvána právě podle svého rovinatého charakteru Polsko. V jednom kraji se mu zalíbí a se slovy „Zde uvijeme hnízdo“ založí Hnězdno –polsky Gniezno.\n\nKronika tak řečeného Dalimila (kolem roku 1310)\n\nPrvní česky psaná kronika - slovo \"lech\" je zde v pověsti o příchodu praotce Čecha použito jako jeho přídomek, snad právě jako označení vůdcovské funkce: \"V srbském jazyku jest země, jiež Charvátci jest jmě. V tej zemi bieše lech, jemuž jmě bieše Čech.\"\n\nKronika Přibíka Pulkavy z Radenína (cca 1374)\n\nPatrně první česká zmínka o Lechovi jako samostatné postavě - za zmínku jistě stojí, že i tato kronika byla v původní verzi psána latinsky (ačkoliv ji sám Pulkava později přeložil do češtiny, ovšem poměrně nepřesně), což by mohlo napovídat teorii o vzniku postavy Lecha jako chyby v překladu.\n\nPodle Pulkavy Lech přišel spolu s Čechem z Charvátska a sám pak pokračoval dále do Polska. Není zde ještě jednoznačně uvedeno, že se jednalo o bratry. \"…Takž pak i byl jest jeden člověk v Charvátiech jménem Čech, jenžto pro vraždu nad jedniem pánem znamenitým učiněnú, z těch krajin Charvatské země postúpiv i s bratří a s tovařistvem svým, bral sě jest hledat sobě vlasti nové, v niěž to by bezpečně bydliti mohl. (...) Bratr pak Čechóv nebo tovařiš jménem Lech, jenž s ním přišel bieše, přešel jest přěs sněžné hory, ješto Čechy dělé s Polskem, i uzřel jest velmi velikú a dlúdhú až do mořě roveň; i posadil sě jest tu, a tak pokolením svým naplnil ji…\"\n\nPodle spisů Anály Długoszovy (1415-1480)\n\nByla pozdější metropole kmene Polanů - Gniezno - založena v místech blízko jezer, kde hnízdili orli. Případně se nové město mělo stát hnízdem (ochranným útočištěm) pro nový lid. Po smrti Lechově vládli Polsku jeho potomci, ale, podle Długosze, jejich osudy, činy a války nebyly zaznamenány jako u jiných národů.\n\nKronika Václava Hájka z Libočan (1541)\n\nVáclav Hájek uvádí celou řadu zdánlivě přesných dat a údajů. Jeho kroniku je ale třeba číst spíše jako beletrii, která nemá zvláště v pásážích počátku českých dějin s dějinami mnoho společného.\nHájek popisuje již život knížecích bratrů Čecha a Lecha v charvátské pravlasti, odkud přišli: \"…Kronikáři pak někteří, muží víry hodní, jako Filip Kalimachus a mistr Matěj Měchovský i jiní, to pilně z starých kronik vyhledavše vypisují, že času jednoho v té krajině charvatské byli dva bratří vlastní, knížata, jímžto byla jména jednomu Čech a druhému Lech. On Lech měl své sedění na hradě řečeném Krapina, kterýžto dodnes stojí. Starší bratr, totiž Čech, měl svuoj byt na hradě řečeném Psáry nad potokem prudkým, kterýž Krupá slove...\"\nDo Čech podle Hájka oba bratři dorazili roku 644. Roku 673 vyslal Lech průzkumníky do krajin dnešního Polska a ti se vrátili s chválou navštívené země za řekou Odrou. Roku 674 se Lech rozhodne vzdát svého kouřimského knížectví a předává je Bořislavovi. Se svými lidmi, kteří se podle něj budou nadále nazývat Lechité, a se svou těhotnou ženou Čimislavou se vydává na cestu. Cestou porodí Čimislava svému muži syna, kterého nazývají Krokem. Po něm také nazývá jeden ze svých hradů Krokov.\n\nLužický pastor - Josef Ladislav Píč (1847-1911)\n\nHistorik, archeolog, tvůrce pravěkých sbírek Národního muzea a autora díla Starožitnosti země české uvádí: \"Neníť nám neznámo z knih dějepisných, že Čech, Lech a Rus, tré bratří, kteří původu byli Illyrského neb Slavonského, kolem léta Páně 500 s velikým a nesčetným vojskem v Sarmatské krajiny, toho času opuštěné, nevzdělané a neobydlené, přišli, tam základy tří říší, České, Polské a Ruské položili.\"\n\"Neboť Čech s osadníky svými Čechy, spolu s obojí Lužicí, Lech zemi Polskou na Visle, jižto obyvatelé dnes po úrodnosti a plochosti polí Polany se zovou, Rus zemi kolem Moskvy osadil.\"\n\nZnakem Polska je stříbrný, jednohlavý orel na červeném pozadí se zlatou korunou. Nyní je umístěn ve štítu francouzského novodobého tvaru.\nDle legendy zakladatel státu Polanů Lech v okolí Poznaně k večeru uviděl veliké hnízdo na stromě. V tomto byl bílý orel s dvěma mláďaty. Když se Lech na něj díval, tento roztáhl křídla, za kterými hořelo červené nebe při západu slunce. Lechovi se to zalíbilo a rozhodl se tam usídlit, orla si dal do znaku a ono místo na památku této události nazval Hnězdno (polsky: Gniezno, od slova hnízdo, pol. gniazdo).\n\n\"…Lech kniže, mladší bratr Čechuov, maje velikú čeled pod svú správú, umínil se osaditi na východ slunce a té vší krajiny bratru svému staršímu postúpiti. Oblíbiv sobě místo jedno, od bratra i ode všech odpuštění vzav a přátelsky se s ními rozžehnav, tam se obrátil. Oni pak, ač nerádi, jej sú propustili, snážně jeho prosíce, aby daleko od ních neodcházel proto, jestliže by kdy ruka nepřátelská chtěla jím uškoditi, aby jim jako své rodině pomocníkem byl. A on k ním pověděl: „Bratří milí i všickni přátelé, třetího dne, dřív než dennice vzejde, vstupte na Zřip a já toho času v lese oheň nesmírný učiním, a kdež uzříte blesk ohně a dýmu kouření, tu znajte mé osazení.“ A tu hned toho času počal jest města stavěti a velikými valy kázal osypati a od toho kouření dal jemu jméno Kouřim.\"\n\n"}
{"id": "151381", "url": "https://cs.wikipedia.org/wiki?curid=151381", "title": "Praotec Čech", "text": "Praotec Čech\n\nPraotec Čech je legendární prapředek, který podle českých pověstí o svém původu přivedl svůj lid do země, která po něm byla pojmenována Čechy. Pojmenování kmene či národa podle postavy řadí Čecha mezi takzvané eponymní hrdiny, jako je římský Romulus, řecký Hellén nebo francký Francion. V Kosmově kronice je nazýván jménem \"Boemus\", které souvisí s latinským označením Čech \"Boemia\", odvozeným od keltského kmene Bójů. Jméno Čech se objevuje až v Dalimilově kronice. Titul, který je mu v různých pramenech přisuzován se liší. V Kosmově kronice je označován pouze jako stařešina (\"senior\") a pán, Dalimilova kronika mu přisuzuje nejasný titul \"lech\" a Hájkova kronika titul knížete, zatímco ve Starých pověstech českých je označován jako vojvoda.\n\nV některých dílech je mu také přisuzován bratr jménem Lech. Tato postava se však nejdříve objevila v uherských a polských kronikách 13. a 14. století a to společně s postavou jménem Rus. V českých pramenech se poprvé objevuje až v kronice Přibíka Pulkava z Radenína sepsané na konci 14. století. Postavu Lecha se poté objevovala i v pozdějších dílech, například Hájkově kronice či Starých pověstech českých.\n\nNěkteří amatérští badatelé spojují postavu Čech s dřívějším keltským osídlením a považují tak za jeho předobraz například Segovese.\n\nV latinsky psané \"Kosmově Kronice Čechů\" se vypráví o příchodu bezejmenného lidu do dnešních Čech, kde\n\nNásleduje Čechova oslavná řeč na zem do které dorazili a otázka jak by měla být pojmenován. Jeho lid mu odpověděl takto:\n\nNásledně byl Čech dojat a pronesl další řeč k nové zemi.\n\nV česky psané veršované \"Kronice tak řečeného Dalimila\" z počátku 14. století se poprvé objevuje motiv Charvátské země, vraždy, výstup na Říp a titul lech:\n\nV \"Kronice české\" Přibíka Pulkavy z Radenína z druhé poloviny 14. století příběh vychází z Dalimilovy kroniky, ale Čech je líčen jak obyčejný člověk, nikoliv stařešina či lech. Objevuje se zde však postava jeho bratra Lecha, který osídlil Polsko.\n\n\"Kronika česká\" Václava Hájka z Libočan z první poloviny 16. století vychází z předchozích zpracování látky, ale zároveň přináší řadu nových motivů, zpravidla považovaných za autorovu literární invenci. Přesto právě toto dílo svojí velkou čteností zajistilo popularizaci příběhu o Čechovi a stalo se kanonickým až do dob Jiráskova zpracování. Příchod Čecha do nové vlasti je Hájkem datován do roku 644 a v charvátské zemi je mu přisouzen hrad Psáry, zatímco jeho bratru Lechovi Krapina. Taktéž je jmenován Čechův syn Kleň, zakladatel Klenče.\n\nV Hájkově kronice je Čechovi přisouzen hrob v obci Ctiněves na úpatí Řípu kde měl roku 661 skonat a být pochován. O tomto hrobu existuje řada pověstí.\n\nČech se také objevuje v díle \"Legenda o praotci Čechu\" Sofie Podlipské z roku 1888. Je zde představen jako charvátský válečník bojující proti Hunům a Markomanům. Navštěvuje také budoucí Čechy kde se objevuje řada keltských motivů jako \"korkonti\" „krkonošští obři“ a druidi, s kterými se přátelsky stýká. Také je zmíněn hrad Zvíkov, údajně vystavěný Římany bojujícími proti Markomanům.\n\nVe \"Starých pověstech českých\" Aloise Jiráska je příběh o Čechovi již silně rozvinut a obsahuje řadu pozdních motivů. Zde následuje počátek vypravování z této knihy:\n\nNa českém internetu lze nalézt pověst o dceři Čecha, která se zamilovala do muže, kterého její otec nesnášel. Proto se svým milým utekla na jih země, kde je po letech Čech potkal a usmířil se s nimi. Manželé se však odmítli odstěhovat zpět domů, protože si na tom místě, pozdějším Zvíkově, „již zvykli“.\n\nVětšina historiků považovala příběh o Čechovi za ohlas, přinejmenším vzdálený, „pravé lidové“ pověsti, a hledala v ní určitý historický základ. Za autentické byly považovány již Pavlem Josefem Šafaříkem a Františkem Palackým, ale také badateli pozdějšími, motivy které se objevily až v Dalimilově kronice, například příchod Čechů z Charvátska (Charvátská země).\n\nAutenticitu Kosmova vyprávění, a jeho následovníků, odmítl v duchu pozitivismu Lubor Niederle a považoval jej za literární fikci, přinejlepším inspirovaný nějakou místní pověstí o Řípu. V Kosmově líčení příchodu do Čech je nalézána řada shod s Vergiliovou \"Aeneidou\", a biblický příběh o příchodu Izraelitů vedených Mojžíšem do Kanaánu, Dalimilův motiv odchodu z domova z důvodu spáchané vraždy zase připomíná Mojžíšův odchod z Egypta.\n\nV Dalimilově kronice je uváděna jako vlast Čecha a jeho lidu Charvátsko. V důsledku všeobecně přijímaného názoru o příchodu Čechů z východu nebyla tato země ztotožněna s jihoslovanským Chorvatskem, ale Bílým Charvátskem zmiňovaným Konstatinem Porfyrogenetem. Umístění české pravlasti na Balkán by tak bylo Dalimilovým omylem.\n\nLubor Niederle v souvislosti s Dalimilovým přisouzením balkánské pravlasti Čechům upozornil na učenou teorii v ruské Pověsti dávných let o ilyrském či panonském původu Slovanů. Podle tohoto konceptu by po zmatení jazyků museli předci Čechů putovat z Šineáru do Čech přes Balkán. Problémem této hypotézy je však že na základě této geografické logiky, která ostatně nebyla středověkému myšlení vlastní, by musely hledat své předky na Balkáně všechny evropské národy, snad s výjimkou Rusů, u nichž měla právě tato teorie vzniknout.\n\n\n\n"}
{"id": "151382", "url": "https://cs.wikipedia.org/wiki?curid=151382", "title": "Mikrometr", "text": "Mikrometr\n\nMikrometr (symbol µm) je odvozená jednotka soustavy SI v délce jedné milióntiny metru (0,000 001 metru). Někdy bývá označována také jako \"mikron\".\n\nMikrometr je tisíckrát menší než milimetr a tisíckrát větší než nanometr.\n\nPro zápis mikrometru se používá symbol µ (označení v Unicode je codice_1; v HTML codice_2) – měl by vypadat jako řecké písmeno mý (μ) (závisí na použitém fontu). Pokud symbol µ není k dispozici, bývá mikrometr zapisován jako „um“.\nTato jednotka se používá např. při udávání definování ultrakrátkých a infračervených vlnění. V těchto jednotkách se také v elektronice porovnávají rozměry u integrovaných obvodů a čipů.\n\nSlovem mikrometr bývá také označován jemný měřící přístroj určený pro přesné měření délek. Používá se zejména v průmyslu strojírenském. Mikrometry jsou konstruovány jak pro měření vnějších, tak i vnitřních rozměrů. Jsou zpravidla odstupňovány pro měření po 25 mm. Přesnost měření mikrometrů je různá, nejčastěji po 0,01 mm. Přesnější se používají v laboratorních podmínkách.\n"}
{"id": "151389", "url": "https://cs.wikipedia.org/wiki?curid=151389", "title": "Gymnázium Opatov", "text": "Gymnázium Opatov\n\nGymnázium Opatov (zkratka GO) je střední škola všeobecného zaměření, která nabízí osmileté a čtyřleté studium. Gymnázium se nachází v jihovýchodní části Prahy na sídlišti Jižní Město. Založeno bylo v roce 1993 a jeho zřizovatelem je hlavní město Praha.\n\nGymnázium je umístěno v jihovýchodní části hlavního města Prahy, zhruba ve středu sídliště Jižní Město. Leží mezi stanicemi pražského metra Háje a Opatov na lince C, na jižním okraji tzv. Centrálního parku. Nedaleko gymnázia se nacházejí také zastávky několika autobusových linek PID. Gymnázium sídlí v rozsáhlém areálu, jehož součástí je také waldorfské lyceum a mateřská škola.\n\nZřizovatelem gymnázia je hlavní město Praha a jako samostatná instituce vzniklo v roce 1993. Předtím budova fungovala po dobu školního roku 1992/1993 jako pobočka Gymnázia Na Vítězné pláni. V čele gymnázia stojí již od jeho založení v roce 1993 ředitel RNDr. Jan Peřina. Škola nabízí možnost připojení k internetu pomocí sítě Wi-Fi.\n\nKaždý rok se na této škole otevírají dva ročníky osmiletého a jeden ročník čtyřletého studia. Přijetí do osmiletého studia je podmíněno úspěšným složením přijímacích zkoušek, mezi další hodnocená kritéria patří známky na vysvědčení a úspěšnost uchazečů ve vědomostních soutěžích. Zájemci o čtyřleté studium většinou (mj. v letech 2008, 2009, 2014, 2015 a 2016) přijímací zkoušky neskládají a ředitel školy namísto toho hodnotí uchazeče podle jejich vysvědčení, schopností, vědomostí a zájmů.\n\nVšechny třídy na gymnáziu si uchovávají svoje unikátní písmenné označení po celou dobu studia. Ve školním roce 2018/2019 zde v osmiletém studiu existují tyto třídy: 1. L, 1. M, 2. A, 2. B, 3. C, 3. D, 4. J, 4. K, 5. G, 5. H, 6. R, 6. S, 7.P , 7. Q, 8. T, 8. U. V rámci čtyřletého studia se jedná o třídy 1. Y, 2. X, 3.V, 4. Z.\n\nGymnázium uvádí, že nabízí náročné a kvalitní studium ve vlídné atmosféře. Každý rok je v rámci školy volen studentský senát gymnázia, skládající se ze zástupců jednotlivých tříd. Všechny učebny jsou vybaveny dataprojektorem a projekčním plátnem. Na gymnáziu se dále nachází také 6 interaktivních učeben a 2 multimediální učebny. Gymnázium má k dispozici 3 vnitřní tělocvičny a 2 venkovní hřiště; stravování pak probíhá ve dvou samostatných jídelnách. Nacházejí se zde knihovny s tituly v českém, anglickém a německém jazyce.\n\nVýznamným úspěchem studentů bylo sestavení unikátní Wilsonovy mlžné komory, která umožňuje sledování drah elektricky nabitých částic. Gymnázium Opatov se tak stalo jedinou školou v Česku, která má podobné zařízení k dispozici. U příležitosti slavnostního otevření expozice mlžné komory školu v roce 2014 navštívil vicepremiér Andrej Babiš nebo tehdejší ministr školství Marcel Chládek.\n\nV roce 2014 Ministerstvo školství, mládeže a tělovýchovy v rámci programu \"Excelence středních škol\" vyhodnotilo gymnázium jako druhou nejlepší střední školu v Praze. V roce 2015 bylo ze strany ministerstva dokonce vyhodnoceno jako vůbec nejlepší střední škola v Praze.\n\nV roce 2015 byla na gymnáziu provedena inspekční činnost České školní inspekce (ČŠI). Gymnázium bylo ve všech bodech hodnoceno na nadstandardní úrovni. Mezi silné stránky patří především systematické řízení školy, plně kvalifikovaný pedagogický sbor, nadstandardní výuka anglického jazyka, příznivé klima ve vzdělávacím procesu a kvalitní vybavení školy moderními technologiemi.\n\nV každém ročníku mají studenti možnost zúčastnit se několikadenního pobytu:\n\nKromě těchto akcí jsou pořádány také kurzy specificky zaměřené na určitý předmět, např. poznávací jazykové zájezdy do Německa, Velké Británie, Francie a dalších zemí, výměnné pobyty, návštěvy významných vědeckých institucí v Evropě (např. CERN) a další. Každoročně jsou také pořádány různé akce v Praze, např. divadelní festival, toulky Prahou, sportovní den a imatrikulační a maturitní ples.\n\n"}
{"id": "151392", "url": "https://cs.wikipedia.org/wiki?curid=151392", "title": "Matěj Stropnický", "text": "Matěj Stropnický\n\nMatěj Stropnický (* 18. září 1983 Praha) je český politik, novinář a herec. V letech 2006 až 2018 byl zastupitelem městské části Praha 3 zvoleným za Stranu zelených (v rámci koalice Žižkov nejen sobě), od června 2012 do listopadu 2014 byl místostarostou pro kulturu a bytovou politiku. V letech 2014 až 2018 působil jako zastupitel a mezi roky 2014 a 2015 také jako náměstek primátorky hlavního města Prahy pro územní rozvoj a územní plán, od roku 2016 předsedal výboru dopravy zastupitelstva hl. m. Prahy. V letech 2012 až 2014 byl 3. místopředsedou Strany zelených, od ledna 2016 do října 2017 pak předsedou strany.\n\nJe synem herce, diplomata a politika Martina Stropnického a scenáristky Lucie Stropnické. V devadesátých letech dlouhodobě žil s rodiči v Lisabonu a Římě, kde studoval na místních školách. Maturoval na Francouzském lyceu v Praze, na Fakultě sociálních věd Univerzity Karlovy absolvoval žurnalistiku a mezinárodní teritoriální studia, na téže fakultě také studoval magisterský obor mediální studia.\n\nV říjnu 2017, krátce před parlamentními volbami, Stropnický po předchozích spekulacích bulvárních médií veřejně potvrdil svou homosexuální orientaci a aktuálně asi dvouměsíční vztah s hercem Danielem Krejčíkem. V srpnu 2018 si společně za 12 milionů korun koupili zámek ze 17. století v Osečanech na Příbramsku. Opuštěnou historickou budovu chtějí zachránit.\n\nOd roku 2003 je členem Strany zelených (zatímco jeho otec se posléze stal vysoce postaveným členem konkurenčního hnutí ANO a za něj ministrem obrany ve vládě Bohuslava Sobotky).\n\nPo prvních několika letech v komunální politice coby opoziční kritik způsobu vedení Prahy 3 a ve vnitrostranické politice SZ jako proponent evropsky-levicového pojetí zelené politiky neúspěšně kandidoval za Stranu zelených ve volbách do Poslanecké sněmovny PČR v roce 2006. Tehdy i v následujících letech vystupoval jako veřejný kritik tehdejšího vedení strany. V roce 2007 se vyslovil pro odstoupení bývalého místopředsedy vlády Jiřího Čunka, proti umístění americké vojenské základy systému protiraketové obrany v Česku, pro stažení českých jednotek z Iráku či pro odsouzení představitelů zahraniční politiky USA v 70. letech.\n\nV listopadu 2012 byl na sjezdu Strany zelených v České Třebové zvolen 3. místopředsedou strany, když získal 84 hlasů. Ve funkci působil do následujícího sjezdu v Praze v lednu 2014, kdy jej v této pozici nahradil Tomáš Průša. Stropnický ale dále zůstal členem předsednictva Strany zelených.\n\nV komunálních volbách v roce 2014 byl zvolen jako člen SZ za „Trojkoalici“ (SZ, KDU-ČSL a STAN) do Zastupitelstva hlavního města Prahy. Zastupitelem se stal díky preferenčním hlasům, jelikož na kandidátce byl původně na 11. místě a skončil na 4. místě (Trojkoalice přitom získala 8 mandátů). Dne 26. listopadu 2014 byl zvolen náměstkem primátorky hlavního města Prahy. Počátkem roku 2015 žádaly ANO 2011 a ČSSD Stropnického odchod z funkce náměstka primátorky, tato výzva však nebyla vyslyšena. Opětovně spory eskalovaly na konci léta 2015 kvůli pražským stavebním předpisům. Nakonec byl spolu s dalšími třemi radními (2 za ČSSD a 1 za ANO) odvolán na zasedání zastupitelstva, které se protáhlo až do noci z 22. na 23. října 2015.\n\nMeziím v roce 2014 obhájil post zastupitele městské části Praha 3, když jako člen SZ vedl kandidátku volebního subjektu „Žižkov (nejen) sobě – koalice Strany zelených, KDU-ČSL, STAN a nezávislých kandidátů“. Toto uskupení volby na Praze 3 vyhrálo. I přesto skončilo v opozici a Stropnický následně přišel o post místostarosty ve straně.\n\nDne 23. ledna 2016 byl na sjezdu Strany zelených v Praze zvolen předsedou strany. Získal 117 hlasů od 222 delegátů (53 %), když porazil Petra Štěpánka i Jana Šlechtu.\n\nVe volbách do Poslanecké sněmovny PČR v roce 2017 se stal lídrem Zelených v Praze. V průběhu sčítání volebních výsledků s předběžnými očekáváními pod 1,5 % pro Stranu zelených oznámil rezignaci na funkci předsedy strany.\n\nVe druhé polovině dubna 2018 oznámil, že nebude v komunálních volbách na podzim 2018 kandidovat do Zastupitelstva hlavního města Prahy, ani do Zastupitelstva městské části Praha 3. Od politiky si chce dle svých slov „dát přestávku“ a věnovat se dalšímu studiu a své práci žurnalisty.\n\nV srpnu 2018 podpořil částkou dva tisíce korun uskupení \"\"Změna je možná!\"\", které kandiduje do zastupitelstva města Mohelnice na Šumpersku. Za uskupení přitom kandidují i dva členové hnutí SPD, navíc do městského zastupitelstva kandidují členové Zelených společně s TOP 09 pod názvem \"\"Společně pro město\"\". Ve Straně zelených tento krok vyvolal negativní reakce.\n\nStropnický byl odpůrcem stavby amerického protiraketového radaru v Brdech a o svém otci Martinu Stropnickém, který byl stoupencem stavby radaru, prohlásil, že má nekritický postoj ke Spojeným státům. Stropnický v dubnu 2008 uvedl, že si o „Bushově demokratické Americe“ nedělá žádné iluze.\n\nV prezidentských volbách v lednu 2013 v druhém kole podpořil Miloše Zemana, podle vlastního projevu na sjezdu Strany zelených o 3 roky později tak učinil v nouzi.\n\nV roce 2014 podpořil uvalení sankcí na Rusko. Odmítl také výstavbu izraelských osad na okupovaných palestinských územích.\n\nV lednu 2016 kritizoval prezidenta Zemana i ministra vnitra Chovance za jejich odmítavý postoj k uprchlíkům během evropské migrační krize. Podle Stropnického by Praha mohla přijmout až 12 tisíc uprchlíků.\n\nPo zvolení Donalda Trumpa americkým prezidentem 9. listopadu 2016 Stropnický uvedl, že „vítězství Trumpa je zoufalý pokus o návrat nadvlády bílého muže ve světě, který již bílým mužům nepatří.\n\nV roce 2007 ztvárnil ve filmu \"Máj\" hlavní postavu vůdce loupežnické bandy Viléma, v seriálu \"Borgia\" (2011) hrál Dona Gaspara, snoubence Lucrezie Borgie.\n\n"}
{"id": "151393", "url": "https://cs.wikipedia.org/wiki?curid=151393", "title": "Diagram aktivit", "text": "Diagram aktivit\n\nDiagram aktivit je jeden z UML diagramů, které popisují chování. Tento diagram se používá pro modelování procedurální logiky, procesů a zachycení workflow. Každý proces v diagramu aktivit je reprezentován sekvencí jednotlivých kroků, které jsou v modelu zakresleny jako\n\n\nSekvenci jednotlivých kroků v diagramu aktivit určuje řídicí tok.\n\nAktivita je to, co je modelováno pomoci diagramu aktivit, tedy business proces, workflow nebo procedurální logika.\n\nAktivita může přebírat na vstupu objekty (data) jako parametry a naopak předávat objekty na výstupu . Aktivita je pak spuštěna, pokud jsou všechny parametry naplněny (a případné řídicí toky přivedeny).\n\nAkcí se rozumí činnost, která je aktivně vykonávána uvnitř aktivity s tím, že akcí může být i vnořená aktivita.\n\nAkce může být vykonávána buď člověkem v určité roli, nebo systémem. V diagramu aktivit jsou jednotlivé role a systémy znázorněny jako oblasti – zobrazené jako čáry se jménem rozdělující aktivitu. Do každé oblasti se kreslí akce vykonávané člověkem v určité roli nebo systémem.\n\nModelují se pouze aktivní akce. Pokud je systém použit pouze jako nástroj např. k uložení dat, není v tomto modelu zvlášť kreslena akce „Uživatel zadá data“ a „Systém uloží data“, ale pouze „Uživatel vloží data“. Detailní informace bude zanesena teprve při modelování pro implementaci daného systému – na úrovni modelu business procesu (ne systému) není takováto informace relevantní (v případě potřeby lze informaci o použitém systému zadat do popisu – poznámky – aktivity nebo akce).\n\nAktivita začíná v bodě, který je obvykle označen pomocí symbolu inicializace ( ). Inicializačních bodů může být v aktivitě více - pak se současně spouští paralelní toky. Podobně se spouští toky ve všech krocích, které nemají žádný vstupní tok (kromě událostí). Pokud není explicitně tok řízení vyznačen, může být startovacím bodem událost, která je aktivovaná hned po inicializaci aktivity (nemá vstupní tok), nebo je první akce v rámci aktivity inicializovaná objektem, který je do aktivity předán z vnějšku (parametr aktivity).\n\nCelá aktivita je ukončena po průchodu koncovým bodem ( ). Pokud chceme ukončit pouze jednu větev procesu, použije se symbol konce toku ( ).\n\nSekvence vykonávání jednotlivých kroků je definována pomocí šipek, které označují řídící tok.\n\nŘídící tok je možno omezit podmínkou. Poté dojde k vyvolání následujícího kroku pouze v případě, že je podmínka splněna.\n\nPodmíněný tok se typicky používá na výstupech symbolu rozhodnutí (). Rozhodnutí není z hlediska procesu chápáno jako krok – tj. aktivně prováděná činnost, ale pouze jako informace, že bude tok procesu pokračovat jednou z větví podle definovaných podmínek.\n\nTok lze také podmínit pomocí vstupních (pre-condition) a výstupních podmínek (post-condition). Není-li splněna vstupní podmínka, nebude krok spuštěn. Podobně, pokud nedojde ke splnění výstupní podmínky, nebude krok ukončen a řízení předáno.\n\nPokud je krok procesu následovníkem více kroků, pak je tento krok spuštěn a vykonán až po provedení všech předchozích kroků (přesněji po příchodu řídícího toku ze všech větví – za splnění případných omezujících podmínek).\n\nPokud chceme vykonat krok po provedení jakéhokoliv kroku předchozího, musíme použít symbol spojení (merge - ; stejný symbol se používá i pro rozhodnutí), do kterého vstupuje více kroků a vystupuje jeden krok.\n\nV případě paralelně prováděných akcí, je možné použít rozdělovník (fork) a spojovník se synchronizací (join). Tok je pak rozdělen do více větví a před spojením dochází k synchronizaci, tj. čeká se na dokončení všech větví.\n\nV některých případech je nutné, aby proces reagoval na nějakou událost zvenčí. Například:\n\n\nTakováto událost se v procesu kreslí pomocí symbolu pro příchozí událost (receive - ) a znamená, že po každém výskytu události, je spuštěn příslušný řídicí tok \n\nJiným typem události je reakce na uplynutí daného časového úseku od spuštění akce. Tento typ události je v modelu znázorněn s použitím symbolu časová událost (receive time event - ). Řídící tok se spustí po uplynutí definovaného časového úseku od spuštění akce.\n\nMnohdy je třeba omezit vyvolání reakce na událost pouze po průchodu určitými kroky procesu. V tom případě se řídící tok aktivující reakci na událost přivede na vstup události.\n\nV případě, že chceme na událost reagovat jen po určitou dobu, nebo čekáme na více událostí, dokud nenastane první z nich, je nutné události omezit výstupní podmínkou.\n\nAktivita také může generovat událost pro jiný proces (nebo jinou část aktivity). Pro generování události se použije symbol spuštění události (send - ). Generování události neovlivňuje aktuální tok aktivity (dá se říci, že se jedná o zvláštní typ akce).\n\nV některých případech je nutno po výskytu události zrušit provádění části procesu a vykonat nějakou jinou činnost (např. opravu, storno apod.). Část procesu, kterou můžeme chtít přerušit – typicky „transakci“, ohraničíme pomocí regionu (interruptible activity region - ). Událost pomocí přerušovacího toku (interrupt flow - ) spouští aktivitu, která typicky zajišťuje zrušení prováděných (provedených) akcí. Původní tok v regionu zaniká.\n\nPokud jsou mezi jednotlivými akcemi či aktivitami předávána procesně významná data, modelují se objektové toky. Informace o předávaném typu objektu/třídě je připojena k symbolu akce či aktivity.\n\nNebo lze použít jinou notaci pro znázornění předávaného objektu.\n\nPodobně jako u řídících toků je akce provedena až v případě, že jsou provedeny všechny předcházející kroky (řídící toky) a jsou k dispozici všechny objekty (objektové toky).\n\nPokud je objekt předáván do více kroků, je prvním prováděným krokem uzamčen a není již k dispozici. Proto je možno takovéto předání použít pouze v případě, že můžeme z kontextu vyloučit potřebu provedení více kroků.\n\nV případě, že je potřeba použít objekt ve více následných krocích, je potřeba použít rozdělovník. V tomto případě dojde k vytvoření kopie objektu a nedojde k jeho uzamčení „konkurenčními“ kroky.\n\n\n"}
{"id": "151395", "url": "https://cs.wikipedia.org/wiki?curid=151395", "title": "Nový Hradec Králové", "text": "Nový Hradec Králové\n\nNový Hradec Králové () je katastrální území a současně místní část města Hradec Králové, která se nachází v jeho jihovýchodní části. K evidenční části Nový Hradec Králové patří i katastrální území Kluky. Je nejobydlenější místní část Hradce Hrálové a jde také o část nejrozsáhlejší, ačkoli je tvořena převážně lesy.\n\nPůsobí zde komise místní samosprávy \"Nový Hradec Králové\", ale pouze na vymezené části území, zbývající části Nového Hradce Králové spravují komise \"Moravské Předměstí – sever\" a \"Moravské Předměstí – východ\", částečně také \"Třebeš\" a \"Malšovice\".\n\nV době, kdy bylo město Hradec Králové prohlášeno Josefem II. za pevnost, musela být zbourána všechna předměstí města. Obyvatelům zdejších domků byly nabídnuty nové lokality u nedalekého lesa, kde byl v letech 1766 až 1774 vystavěn Nový Hradec Králové s kostelem sv. Antonína Poustevníka. V roce 2016 si občané připomněli 250. výročí založení obce výstavou šesti panelů s vysvětlujícím textem a kopiemi historických obrazů a fotografií. Byl také vydán almanach.\n\nMístní část Nový Hradec Králové se rozkládá na dvou katastrálních územích – kromě stejnojmenného katastru leží i na k. ú. Kluky. Cesta z centra města do původního Nového Hradce Králové vede přes novější, převážně panelákovou zástavbu, která je nazývána Moravské Předměstí, ačkoli patří už do místní části Nový Hradec Králové. Zástavba vlastní čtvrti i dřívější osady Kluky je tvořena převážně rodinnými domy, v centru původní obce se nachází kostel sv. Antonína Poustevníka. Naopak přímo k centru města přiléhá areál fakultní nemocnice. Největší část území Nového Hradce Králové ovšem tvoří vyhledávané Hradecké lesy. Kromě rozrostlého lesa zde lze najít několik rybníků, z nichž nejznámější je Biřička, dále Cikán a Datlík, v jehož blízkosti je rybník Roudnička.\n\nNový Hradec Králové je jedním z mála míst, kde je trolejbusová doprava opravdu plně využita. Jedná se totiž o převážně dlouhé ulice, kde mohou trolejbusy jet vysokou rychlostí. Na hlavní zastávku Nového Hradce Králové se lze dostat trolejbusy č. 1 a 2, z čehož právě prvně jmenovaný trolejbus jednou na hodinu pokračuje motorovým pohonem na zastávky Domov důchodců a Kluky planetárium.\n\n"}
{"id": "151396", "url": "https://cs.wikipedia.org/wiki?curid=151396", "title": "Barbora Klímová", "text": "Barbora Klímová\n\nBarbora Klímová (* 18. září 1977) je umělkyně, performerka a absolventka Fakulty výtvarných umění Vysokého učení technického. Je laureátkou Ceny Jindřicha Chalupeckého za rok 2006.\n\n\n\nV roce 2006 zvítězila ve finále Ceny Jindřicha Chalupeckého se svými performance. Jsou to performance pěti českých performerů ze sedmdesátých a osmdesátých let, které přenesla do současnosti. Projektu dala název \"Replaced\". Například zasadila květinu do otvoru po dlažební kostce u brněnského kulturního centra Nový Špalíček, nocovala přes noc na stromě na Moravském náměstí v Brně, ležela mezi lidmi hlavou k zemi a také se snažila seznámit se s mužem.\n\n"}
{"id": "151399", "url": "https://cs.wikipedia.org/wiki?curid=151399", "title": "Trolejbusová doprava v Mostě a v Litvínově", "text": "Trolejbusová doprava v Mostě a v Litvínově\n\nTrolejbusová doprava byla ve dvou severočeských městech, v Mostě a v Litvínově, provozována mezi lety 1946 a 1959. Trolejbusy spojovaly obě města se Zálužím, kde se nachází významné chemické závody.\n\nObě města sice již byla od počátku 20. století spojena tramvajovou tratí, avšak ta vedla mimo Záluží, více východně v místech kde jsou dnes povrchové doly. Vzhledem k rozvoji této chemičky v 30. letech 20. století začala být tedy otázka zajištění vhodné dopravní obslužnosti stále více aktuální.\n\nPráce na projektu trolejbusové trati započaly již v roce 1941; celá trať byla vyprojektována do roku 1943. Se stavbou se začalo, avšak vzhledem k válečným událostem postupovala velmi pomalu. Při osvobozování Československa byla výstavba přerušena. Původní plány počítaly pouze s jednostopou tratí s výhybnami, která by obě města spojila právě se Zálužím. Po opětovném zahájení prací na začátku roku 1946 ale byl projekt přepracován na dvoustopou trať. Výstavba trolejbusové dráhy byla ukončena v prosinci téhož roku.\n\nSlavnostní otevření se odehrálo 6. prosince 1946, tehdy však existoval pouze úsek mezi Zálužím a Litvínovem. Do provozu byla nasazena italská vozidla, jež potkal za války osud konfiskace a dovezení do Československa. Deponována byla v litvínovské tramvajové vozovně (předtím umístěna v nedalekých lesích, kde chátrala).\n\nK otevření trati přes Souš do Mostu, kde byla též zprovozněna i nová vozovna pro trolejbusy, došlo roku 1948. Nedlouho předtím byla do provozu také předána i další italská vozidla. Kromě toho přibyl také ojetý prototyp trolejbusu Tatra T 86 z Prahy. Italská vozidla byla nakonec vystřídána českými vozy Tatra T 400.\n\nV roce 1950 fungovala v celé síti jen jediná linka, s označením A (později přeznačena na č. 6), o délce zhruba 13 kilometrů. Její interval činil 5 - 20 minut, vypravováno bylo celkem okolo 7 - 9 trolejbusů.\n\nSvého maxima dosáhla síť v roce 1953, kdy byl otevřen nový úsek do Loučné kolem Koldomu. Dodány byly opět nové trolejbusy, nyní již typu Škoda 7Tr. V polovině 50. let se však nakonec rozhodlo vybudovat rychlodrážní tramvajovou meziměstskou trať, vedenou mezi oběma městy i přes Záluží, a zlikvidovat jak úzkorozchodné tramvaje, tak i trolejbusy. Jediná meziměstská linka byla (v roce 1957) rozdělena na dvě (označené čísly 6 a 7, úsek mezi nimi dále fungoval jako manipulační), což však velmi prodlužovalo dobu výjezdů vozů na linku a tudíž i celý provoz výrazně prodražilo. O rok později došlo ještě k přeložce trolejbusové trati v Litvínově (přes smyčku Litvínov, východ), což bylo zapříčiněno prodloužení rychlodráhy v Litvínově. Provoz trolejbusové dopravy byl ukončen 31. ledna 1959 po otevření dalšího úseku rychlodráhy do centra Litvínova; zbývající provozovaná trolejbusová vozidla našla nakonec uplatnění v dalších českých městech.\n\nProvoz trolejbusů v Mostě a Litvínově zahajovaly výhradně italské vozy typu OMS-Isotta-TIBB (první kloubová vozidla v Československu) a Fiat-Varesina-Breda, které původně jezdily v Miláně. V roce 1949 byl zakoupen také ojetý prototyp trolejbusu Tatra T 86, který zahajoval trolejbusovou dopravu v Praze. Italské vozy postupně na začátku 50. let nahradily mohutné československé trolejbusy Tatra T 400 a několik vozů Škoda 7Tr. Pravděpodobně v roce 1954 byl do zdejšího provozu dodán také poslední italský trolejbus. Tentokrát ale šlo o nově vyrobený vůz Alfa Romeo-Ansaldo San Giorgio.\n\nOjeté italské trolejbusy byly vyřazeny během 1. poloviny 50. let. Ostatní vozy (kromě prototypu T 86, trolejbusu Alfa Romeo–Ansaldo San Giorgio a jednoho vozu 7Tr) byly po vyřazení předány do ostatních trolejbusových provozů v Československu.\n\n\n\n"}
{"id": "151403", "url": "https://cs.wikipedia.org/wiki?curid=151403", "title": "Acidobazická rovnováha", "text": "Acidobazická rovnováha\n\nAcidobazická rovnováha (ABR) je dynamická rovnováha kyselin a zásad uvnitř organizmu, tj. stálý poměr mezi jejich tvorbou a odbouráváním, respektive vylučováním. Je nezbytná pro udržení homeostázy. V klidovém stavu dochází k větší produkci kyselých látek, které jsou ovšem neutralizovány systémem pufrů a vylučovány z těla pryč. Pufry upravují výkyvy pH (normální hodnota pH extracelulární (mimobuněčné) tekutiny je 7,36-7,44) jen do výše své pufrovací kapacity. Pokud je tato kapacita vyčerpána, pak dochází k poměrně rychlým změnám pH. V krvi se jako pufry uplatňují erytrocytární a plazmatický hydrogenuhličitanový systém (HCO), z nehydrogenuhličitanových systémů pak hemoglobin/oxyhemoglobin, anorganické a organické fosfáty a bílkoviny plazmy.\n\nPorucha acidobazické rovnováhy ve prospěch kyselin vede k acidóze (snížení pH), porucha ve prospěch zásaditých látek k alkalóze (zvýšení pH). Slučitelné se životem jsou hodnoty pH krve v rozmezí maximálně \"7,70-6,80\".\n\nJe navozena poruchami ve výměně krevních plynů dýchacím systémem. \n\nRůzné příčiny, které vedou ke snížení ventilace v plicních sklípcích (alveolech), způsobí nahromadění oxidu uhličitého (CO) v organizmu a tím dojde k poklesu extracelulárního (mimobuněčného) pH na kyselou stranu. Výsledkem je respirační acidóza. Opačný děj, kdy se zvýší alveolární ventilace, vede k respirační alkalóze.\n\nK \"respirační acidóze\" vedou mimo jiné:\n\n\"Respirační alkalóza\" je méně častá. Nastává při nadměrné ventilaci, kdy se snižuje koncentrace CO v krvi (například při psychickém vzrušení, intoxikaci salicyláty, při nižší koncentraci O ve vdechovaném vzduchu, která vede k hyperventilaci – ve vysoké nadmořské výšce).\n\nRespirační výkyvy ABR jsou kompenzovány ledvinnými mechanismy.\n\nU respirační acidózy se rozvine v rozmezí 1-6 dnů zvýšené vylučování protonů (H+) v renálních kanálcích, ke zpětné absorpci hydrogenuhličitanu (HCO) a k návratu pH skoro do normálního stavu. K opačným dějům dojde při respirační alkalóze, tj. omezí se vylučování protonů a sníží zadržování hydrogenuhličitanových iontů. \n\nNa regulaci dýchání, tak aby byla udržována ABR, se podílejí stimulačním účinkem nevázané, nepufrované protony mozkomíšního moku, které aktivují dechová centra prodloužené míchy.\n\nO metabolické acidóze či alkalóze hovoříme vždy, když dochází ke změnám extracelulárního pH, z příčin jiných, než je nahromadění či nedostatek oxidu uhličitého v tělesných tekutinách.\n\nU \"metabolické acidózy\" jsou mimo jiné příčinami:\n\n\"Metabolická alkalóza\" je ve srovnání s acidózou vzácná.\nObčas jí lze navodit:\n\nMetabolické alkalóza a acidóza jsou kompenzovány dýchacím systémem. Tato kompenzace se rozvine během několika minut, nebývá tak účinná jako kompenzace renální. \n\n\n"}
{"id": "151404", "url": "https://cs.wikipedia.org/wiki?curid=151404", "title": "A capella rock", "text": "A capella rock\n\nA capella rock (ital. \"a capella\" – bez hudebního doprovodu) je odnož rockové hudby, založená na zpěvu interpreta nebo sboru bez hudebního doprovodu. Největší rozmach zažil tento žánr v padesátých letech 20. století na počátku rock and rollu a byl doménou hlavně černošských skupin a zpěváků. K hlavním představitelům patří skupina Nutmegs.\n"}
{"id": "151405", "url": "https://cs.wikipedia.org/wiki?curid=151405", "title": "Eulerova rovnost", "text": "Eulerova rovnost\n\nEulerova rovnost (také Eulerova identita) je základní vzorec komplexní analýzy. Svým jednoduchým a elegantním vyjádřením (formula_1) a fundamentálním významem připomíná Einsteinovu rovnici (E=mc²).\n\nEulerova rovnost je vzorec formula_1, kde\n\nEulerova rovnost dává do souvislosti tři základní aritmetické operace (součet, součin a mocnina) s pěti základními analytickými konstantami (e, i, π, 0, 1). Přitom se v této rovnosti vyskytuje každá z operací i každá z konstant právě jednou a žádné jiné operace ani konstanty se v ní nevyskytují.\n\nEulerova rovnost je speciálním případem Eulerova vzorce, který říká\n\npro každé reálné číslo \"x\". Speciálně pro\n\ndostaneme\n\nProtože\n\na\n\nvyplývá odtud\n\na převedením na druhou stranu\n\nEulerova rovnost je speciálním případem obecnější identity, která říká, že součet všech \"n\"-tých odmocnin z jedné je nulový pro \"n\" > 1:\nEulerova rovnost vznikne dosazením \"n = 2\".\n\n"}
{"id": "151409", "url": "https://cs.wikipedia.org/wiki?curid=151409", "title": "Petra Kolínská", "text": "Petra Kolínská\n\nPetra Kolínská (* 14. června 1975 Praha) je česká politička, v letech 2006 až 2010 a opět v letech 2014 až 2018 zastupitelka hlavního města Prahy, v letech 2016 až 2018 náměstkyně pražské primátorky, v letech 2006 až 2016 zastupitelka městské části Praha 6 (mezi lety 2014 a 2015 byla i místostarostkou MČ), členka Strany zelených.\n\nAbsolvovala Gymnázium Litoměřická a vystudovala Filozofickou fakultu Univerzity Karlovy.\n\nV roce 1993 pracovala rok jako asistentka v Institutu pro demokracii a jednotnou Evropu, v roce 1995 se podílela na vzniku nezávislého měsíčníku Parlamentní zpravodaj, ve kterém pracovala sedm let jako redaktorka a zástupkyně šéfredaktora.\n\nMezi roky 2002 a 2003 působila jako redaktorka a šéfredaktorka portálu pro neziskový sektor Econnect. V letech 2004 a 2005 koordinovala činnost koalice SOS Praha a vedla projekt Dopravní alternativa (). Později byla na pozici projektové manažerky občanského sdružení Oživení, jehož náplní je problematika transparentnosti veřejné správy, prevence korupce a propagace ekologicky udržitelné dopravy.\n\nV létě 2007 nastoupila na pozici vedoucí Oddělení vnitřní a vnější komunikace Státního fondu životního prostředí.. Od dubna 2011 do prosince 2014 pracovala jako ombudsmanka projektu Zelená úsporám.\n\nVe Straně zelených zastávala funkci předsedkyně pražské organizace Strany zelených v letech 2005 až 2011 a 2. místopředsedkyně Strany zelených v letech 2010 až 2012.\n\nV komunálních volbách v roce 2014 byla zvolena jako členka SZ za „Trojkoalici“ (SZ, KDU-ČSL a STAN) do Zastupitelstva Hlavního města Prahy. Zároveň obhájila post zastupitelky Městské části Praha 6, když jako lídryně vedla kandidátku Strany zelených. V listopadu 2014 se navíc stala místostarostkou Městské části Praha 6, na starosti měla oblasti dopravy, bezpečnosti a památkové péče. Dne 27. listopadu 2015 však byla z této pozice odvolána. Podle starosty městské části Ondřeje Koláře rozhodla dlouhodobá nespokojenost s prací radních za Stranu zelených. Podle Kolínské se jednalo o zástupné důvody. Dle jejích slov se blížila rozhodnutí v oblasti hospodaření městské části, při kterých by zelení zřejmě byli na obtíž. V červnu 2016 pak z důvodu změny trvalého bydliště na mandát zastupitelky městské části rezignovala.\n\nV zastupitelstvu hlavního města byla v roce 2014 zvolena předsedkyní výboru pro legislativu, veřejnou správu, protikorupční opatření a informatiku.\n\nV komunálních volbách v roce 2018 znovu kandidovala do Zastupitelstva hlavního města Prahy za Zelené, ale mandát zastupitelky se jí nepodařilo obhájit. Neuspěla ani s kandidaturou do Zastupitelstva městské části Praha 7 jako členka Zelených za subjekt \"\"Piráti a Zelení Praha 7\"\". Po obměně dozorčí rady Dopravního podniku hlavního města Prahy (DPP) zůstala z důvodu \"zachování kontinuity práce dozorčí rady\", coby \"odbornice na územní plánování\" na pozici její místopředsedkyně.\n\nDne 28. dubna 2016 byla zvolena náměstkyní pražské primátorky, ve funkci nahradila Matěje Stropnického, který byl v říjnu 2015 ze své pozice odvolán. Pro Kolínskou hlasovalo 34 zastupitelů, na starost má územní rozvoj.\n\nPo svém zvolení se přihlásila k aktivnější bytové poltice města. Pokračovalo se v transformaci tzv. brownfieldů (dnes opuštěné pozemky), Kolínská podmiňuje jejich zástavbu vznikem podrobnější územně plánovací dokumentace, jako je například územní studie nebo regulační plán. Příkladem je bývalé nákladové nádraží Smíchov, kde vzniká nová moderní čtvrť tzv. „Smíchov City“, bývalé nádraží Bubny, nebo Rohanský ostrov. Město tak bojuje proti rostoucím cenám bydlení. Kolínská obecně prosazuje transparentnější proces pořizování změn územního plánu a větší a včasné zapojení lidí nejen do územního plánování - z její iniciativy byla proto spuštěna aplikace Změna plánu. V té lze sledovat aktuální průběh pořizování změn a úprav platného územního plánu nebo si nastavit tzv. hlídacího psa s automatickou upomínkou na veřejné projednání.\n\nZ její iniciativy se vypsala architektonicko-urbanistická soutěž na celkové řešení jednoho z největších náměstí v Praze - Vítězného náměstí, zlepšit by se měla kvalita života místních obyvatel a dopravní situace v okolí. Soutěže o návrh dlouhodobě prosazuje jako nejspravedlivější způsob zadávání architektonických veřejných zakázek vedoucí k nejlepším výsledkům.\n\nNa její návrh byl do Prahy pozván významný dánský architekt a urbanista Jan Gehl, který navrhl projekt humanizace pražské severojižní magistrály. Rada hl. m. Prahy následně tento projekt, který měl vést k jejímu celkovému zklidnění, v roce 2015 schválila. V únoru 2018 byl projekt pozastaven pražskou primátorkou Adrianou Krnáčovou. Dalším plánovaným řešením dopravy v Praze je dostavba Pražského okruhu, ve kterém se Kolínská staví za údajně rychlejší, úspornější a šetrnější variantu tzv. „Duálu“. V rámci příprav stavby nové trasy metra D Kolínská se zasazovala o vypsání veřejných soutěží na podobu stanic metra, vyšla tak vstříc např. petici obyvatel, která soutěže požadovala. Kritizovala pak podmínky založení dceřiné obchodní společnosti Dopravního podniku (DPP), tzv. Společného podniku pro jeho výstavbu.\n\nJedním z jejích dalších témat je regulace reklamního smogu. Postupně se po dobu jejího mandátu v pražských ulicích regulace zpřísnila, reklama mizí například z ploch patřících magistrátu. Postupně by měla cílit i na plochy soukromé. Dlouhodobě také upozorňuje na problematiku prázdných domů v Praze a za jejího působení se veřejnosti zpřístupnily tzv. Radniční domy, nebo se v dříve opuštěném komplexu v Hybernské 4 založil kampus Filozofické fakulty Univerzity Karlovy. V kauze Libeňský most podporuje jeho zachování a rekonstrukci. Byla členkou přípravných skupin pro regulační řád při smogových situacích a pro přípravu hlavního města na klimatickou změnu. Byla též členkou Komise pro dokončení územního plánu hlavního města Prahy.\n\nV září roku 2016 pražští radní odvolali ředitele Institutu plánování a rozvoje (IPR) Petra Hlaváčka, což vzbudilo kontroverze především na české architektonické scéně. Kolínská rozhodnutí zdůvodnila tím, že Metropolitní plán údajně nerespektoval schválené zadání a nebyl v souladu s nadřazenou Územní plánovací dokumentací (ÚPD). Pořízení Metropolitního plánu inicioval tehdejší první náměstek primátora a radní pro územní rozvoj, od června 2013 již primátor hl. m. Prahy, Tomáš Hudeček (TOP 09). Zastupitelstvo tehdy ubezpečil, že nový územní plán bude hotový do roku 2015. Příprava návrhu, který by byl v souladu s platnou legislativou, se ale zpozdila natolik, že Praha nebude mít územní plán hotový ani v roce 2020, jak požadoval stavební zákon. Petr Hlaváček oznámil kandidaturu do zastupitelstva hlavního města Prahy na období 2018 - 2022 za TOP 09.\n\n"}
{"id": "151410", "url": "https://cs.wikipedia.org/wiki?curid=151410", "title": "Tramvajová trať Most–Litvínov", "text": "Tramvajová trať Most–Litvínov\n\nTramvajová trať Most – Litvínov tvoří samotný základ tramvajové sítě, jež se nachází mezi těmito dvěma městy. Je rychlodrážního charakteru a celá dvoukolejná. Kolejový svršek má v celé délce tratě otevřený.\n\nTato tramvajová trať vznikla v 50. letech 20. století; nahradila předchozí úzkokolejnou trať vedenou více východně obcemi, jež nakonec podlehly povrchové těžbě hnědého uhlí. Její historie začala roku 1950, kdy byly zpracována studie ohledně rozvoje MHD na Mostecku. Ta již počítala se zřízením trati s rozchodem 1435 mm. Navíc bylo též nutné nahradit nevyhovující trolejbusovou síť, jež v této době jako jediná zajišťovala dopravní obsluhu závodů v Záluží. \n\nS výstavbou rychlodráhy se začalo 1. dubna 1952, stavělo se směrem od Litvínova k Mostu. První část trati k Záluží byla cestujícím zprovozněna k 1. dubnu 1957, tedy po pěti letech výstavby. Touto dobou již místní dopravce vlastnil první normálněrozchodné tramvaje – jednalo se o vozy typu T (Tatra T1 a T2), jež byly schopné provozu na nové trati. Prodloužení trati dále na jih, do Mostu, bylo dokončeno teprve až 30. prosince 1957. Na tento úsek navázala postupně i litvínovská městská trať, a další tratě i v novém Mostě, jež byl nedlouho po otevření této trati budován. V současné době je tak meziměstská trať tou historicky nejstarší funkční.\n\nZastávky na trati jsou budovány tak, aby umožnily vysoký obrat cestujících, mnohé z nich jsou propojené podchody či zastřešené. U zastávky \"Chemopetrol\" se nachází smyčka, na které je možné obracení vlaků; a to jak ve směru z Mostu, tak i z Litvínova. \n\nZastávky na této trati jsou následující: \n\n\nFotogalerie tramvajových tratí v Mostě na stránkách jejich provozovatele, včetně meziměstské trati\n"}
{"id": "151411", "url": "https://cs.wikipedia.org/wiki?curid=151411", "title": "Wu-Tang Clan", "text": "Wu-Tang Clan\n\nWu-Tang Clan je americké rapové uskupení, které vzniklo v roce 1993 v New Yorku. Tvoří jej tři členové z Brooklynu a šest ze Staten Islandu. Jejich nejúspěšnějším albem je \"Wu-Tang Forever\" z roku 1997.\n\nV roce 1992 bratranci RZA, GZA/Genius a ODB zakládají skupinu, která se jmenuje All in Together Now. Později se postupně přidávají i členové Method Man, Inspectah Deck, U-God, Ghostface Killah, Raekwon a Masta Killa. Dvorním DJ klanu je Allah Mathematics, který se v této funkci střídá s DJ Sueside. Neoficiálním (a v jednu chvíli i oficiálním) členem Wu je také Cappadonna.\n\nTak vzniká Wu-Tang Clan. Jméno si propůjčili z kung-fu filmů podle legendárního samurajského meče, který má magickou moc (Wu Tang je také jedna z odnoží kung-fu). Vliv kung-fu filmů je znát i v jejich tvorbě. Wu nadefinovali vlastní zvuk, který se dá poznat po pár sekundách poslechu. Syrové beaty a samply z kung-fu filmů doplněné velmi agresivním rapem, to je typické pro těchto devět MCs. V roce 1993 vyšlo jejich debutové album \"Enter the Wu-Tang (36 Chambers)\" a velké labely se začaly předhánět v nabídkách. Producent, zakladatel a obchodník RZA se ale držel zpátky. Nakonec se mu povedlo využít situace. Dostal smlouvu, která zaručovala, že každý z členů může vydat svoje album kdy a kde bude chtít. V roce 2007 skupina navštívila Prahu, v roce 2008 byla její druhá návštěva v hlavním městě České republiky plánována na 10. července.\n\n\n\npřezdívky:\n\nVlastním jménem: Robert F. Diggs\n\nNarozen: 5. července 1969 v Brooklynu\n\nProducent a hlava celého klanu. Rapper, uznávaný producent. Jeho jméno je navždy zapsáno v dějinách této hudby. Je považován, mezi umělci, za jednoho z nejlepších hip hopových producentů na světě. Kromě Wu-Tangu se účastnil mj. i projektu Gravediggaz, který přivedl na světlo světa tzv. Horror Core Rap. Dnes se zabývá filmovou hudbou. Mezi známější soundtracky patří \"Kill Bill\", \"Blade 3\", \"\". V Praze vystoupil v roce 2001 s Masta Killem a roku 2003 s holanďanem The Cilvaringz.\n\nDiskografie:\n\n\"přezdívky:\" Genius, Justice, Allah Justice, Maximilion\n\n\"vlastním jménem:\" Gary Grice\n\n\"narozen:\" 22. srpna 1966 v Brooklynu\n\nZakladatel Wu Tangu. Nejstarší člen a jeden ze tří zakládajících. Jeho styl rapu je velmi osobitý. Podle kritiků má ze všech 9 členů údajně nejpropracovanější texty, které kombinují filozofii šachů a východní kultury. Prahu navštívil v roce 2006.\n\nDiskografie:\n\n\"přezdívky:\" Dirty, A son unique, Dirt McGirt, Big Baby Jesus, Ol' Dirty Blocks, Ol' Dirty Chinese Restaurant,BZA\n\n\"vlastním jménem:\" Russel Jones\n\n\"narozen:\" 15. listopadu 1968 v Brooklynu\n\n\"zemřel:\" 13. listopadu 2004\n\nNejkontroverznější, nejcharizmatější rapper z Wu-tangu. Jeho styl se pohyboval někde mezi šílenstvím a genialitou. Dodnes je milován a uznáván po celém hip hopovém světě. Jeho hit Shimmy Shimmy ya slavil úspěch v komerční sféře. Kromě clanu byl členem \"Brooklyn Zoo\". Tento muž se potýkal celý svůj život se zákonem. Strávil tak docela dost času ve vězení, ať už kvůli neplacení alimentů, drogám, které se mu staly osudným, nelegálnímu držení zbraní nebo krádežím.\nZemřel v nahrávacím studiu v roce 2004 na srdeční kolaps. Z údajného předávkování kokainu v kombinaci s tarambolem.\n\nDiskografie:\n\n\"přezdívky:\" Tical Iron Lung, MZA, Johnny Blaze,Mef\n\n\"vlastním jménem:\" Clifford Smith\n\n\"narozen:\" 1. dubna 1971 Long Island\n\nPrvní člen, který vydal sólo album po vzniku Clanu. Method Man je také jediným členem, který získal cenu Grammy za singl \"I'll Be There for You/You're All I Need\" s Mary J. Blige.\nUmístil se také v žebříčku rapperů, kteří vykouří nejvíce Marihuany na druhém místě hned za Snoop Doggem. Je typický nakřáplým hlasem a podle RZA nejlepší flow z celé skupiny. 2. dubna 2010 navštívil sólově Prahu.\n\nDiskografie:\n\n\n\"přezdívky:\" Lex Diamonds, The Chef, Shallah\n\n\"vlastním jménem:\" Corey Woods\n\n\"narozen:\" 12. ledna 1970 Staten Island\n\nČlen, o kterém je známo, že dbá hodně na svůj vzhled. Člen s minulostí, o které se příliš nemluví. Jeho sólo debut je dodnes mnohými kritiky považován za nejlepší.\n\nDiskografie:\n\n\"přezdívky:\" Tony Starks, Ironman, Pretty Toney\n\n\"vlastním jménem:\" Dennis Coles\n\n\"narozen:\" 9 března 1970 Staten Island\n\nNejaktivnější a nejkreativnější člen. Jako jeden z mála celebrit odmítá ochranku. Tvrdí, že Bůh je jeho bodyguard. Je velmi lehce poznatelný podle hlasu. Je o něm známo, že se stará i o charitu. Pomáhá newyorským bezdomovcům. Kromě Wu je také členem Theodore Unit. Navštívil Prahu v roce 2004 a 2009.\n\nDiskografie:\n\n\"přezdívky:\" Rebel INS, Rollie Fingers, Fifth brother, Sir I, Manifesto,\n\n\"vlastním jménem:\" Jason Hunter\n\n\"narozen:\" 6. července 1970 Staten Island\n\nTýmový hráč. I podle počtu vydaných sólo projektů je jasné, že dává přednost clanu před sólo dráhou. Vedle rapu se věnuje také produkci. Je známý svými „prvními slokami“, které RZA označuje jako \"nakopávající\". Navštívil ČR v roce 2005.\n\nDiskografie:\n\n\"přezdívky:\" Golden Arms, 4 Bar Killer, U-godzilla,\n\n\"vlastním jménem:\" Lamont Jody Hawkins\n\n\"narozen:\" 11. října 1970 Staten Island\n\nNejhrubší hlas. Patří k nejtajemnějším členům. Říká se o něm, že vždy, když něco potřeboval, sehnal to prakticky okamžitě. Ať už šlo o peníze nebo o nějaký předmět.\n\nDiskografie:\n\n\"přezdívky:\" High Chief, Jamal Irief\n\n\"vlastním jménem:\" Elgin Turner\n\n\"narozen:\" 18. srpna 1969 Brooklyn\n\nNejtajemnější člen. Známý je jako odpůrce interview. Má podobně jako GZA velmi charismatický styl přednesu. V Praze se objevil společně s RZA v roce 2001.\n\nDiskografie:\n\nProtože fenomén Wu-Tangu zasáhl bezesporu celý rapový svět a spousta MCs chtěla v odkazu Wu-Tangu pokračovat, vytvořila se skupina, která se nazývá \"Killa Beez\" neboli rodina Wu-Tang Clanu. Tato rodina má velký počet členů, kteří se vyskytují po celém světě. Členové těchto skupin jsou například: \"Brooklyn Zu, Sunz of Man, Killarmy, Royal Fam, Gravediggaz, Black Knights, GP Wu, Northstar, Division, Wu-Syndicate, Wu-Tang Killa Beez, 4th Disciple, Streetlife\" aj.\n\n"}
{"id": "151422", "url": "https://cs.wikipedia.org/wiki?curid=151422", "title": "Gödelova věta o úplnosti predikátové logiky", "text": "Gödelova věta o úplnosti predikátové logiky\n\nGödelova věta o úplnosti predikátové logiky (také jen Gödelova věta o úplnosti či věta o úplnosti) je základní větou matematické logiky. Dává do souvislosti syntaktický pojem dokazatelnosti a sémantický pojem pravdivosti v modelu.\n\nVětou o úplnosti se obvykle nazývá následující ekvivalence. Implikace zleva doprava se někdy nazývá věta o korektnosti.\n\n\"Formule formula_1 je dokazatelná v teorii T, právě když formula_1 platí v každém modelu T.\"\n\nGödelova věta o úplnosti má zcela základní význam pro celou matematickou logiku. Vyplývá z ní mnoho důležitých tvrzení a vět, například:\n\nVětu o úplnosti dokázal poprvé v roce 1929 Kurt Gödel, v současné době se však častěji uvádí důkaz podaný později Leonem Henkinem.\n\n"}
{"id": "151423", "url": "https://cs.wikipedia.org/wiki?curid=151423", "title": "Eppur si muove", "text": "Eppur si muove\n\nEppur si muove! (italsky doslova \"A přece se pohybuje\") do češtiny obvykle překládáno jako \"A přece se točí\" je fráze, kterou podle legendy publikované v Querelles Littéraires (1761), Galileo Galilei zašeptal poté, co byl nucen se veřejně zříci Koperníkova učení před inkvizičním soudem. \n"}
{"id": "151424", "url": "https://cs.wikipedia.org/wiki?curid=151424", "title": "Adenom hypofýzy", "text": "Adenom hypofýzy\n\nAdenom hypofýzy je benigní (nezhoubný), pomalu rostouci nádor hypofýzy.\n\nExistuje několik druhů tohoto nádoru.\nCytologicky se dělí na:\n\nCytologické dělení však nemusí odpovídat klinickým projevům, pro kliniku je důležitější spíše dělení podle produkovaného hormonu:\n\nKlinicky se adenom projevuje především nadprodukcí příslušného hormonu. Při růstu může utlačovat zrakový nerv a tak se může projevit i výpadky zorného pole.\n"}
{"id": "151426", "url": "https://cs.wikipedia.org/wiki?curid=151426", "title": "Tuková buňka", "text": "Tuková buňka\n\nTuková buňka (adipocyt) je buňka, která je základní stavební jednotkou tukové tkáně. Ve vazivu se vyskytuje buď jednotlivě nebo v malých skupinách. Má schopnost vytvářet a hromadit tuk, a to buď v jedné velké vakuole (univakuolární buňky, tvoří bílý tuk) nebo v podobě množství menších vakuol (multivakuolární buňky, tvoří hnědý tuk).\n\nUnivakuolární tukové buňky tvoří bílé tukové vazivo, které představuje běžný typ tukového vaziva většiny savců. Tyto buňky obsahují tzv. hormon senzitivní lipázu (HSL), která při zvýšení koncentrace katecholaminů a kontaregulačních hormonů v krvi štěpí tuky (v tomto případě triacylglyceroly – TAG) na glycerol a volné mastné kyseliny (FFA). Ty jsou vázány na albumin a takto transportované plazmou až do cílových tkání, kde jsou využity v procesu betaoxidace k tvorbě energie prakticky ve všech tkáních kromě erytrocytů a CNS (hematoencefalitická bariera), popř. v játrech pro tvorbu tzv. ketolátek (náhradní en. substrát v době hladovění).\n\nMultivakuolární tukové buňky jsou součástí hnědého tuku, který se vyskytuje hlavně u hibernujících savců a u mláďat. U novorozenců je jeho největší koncentrace mezi lopatkami a jde v tomto věku o nejdůležitější termoregulační prvek. Mitochondrie těchto adipocytů totiž na své vnitřní membráně obsahují tzv. odpřahovací proteiny, které ruší vodíkový gradient, vzniklý v dýchacím řetězci, za současné tvorby tepla (protein termogenin).\n"}
{"id": "151429", "url": "https://cs.wikipedia.org/wiki?curid=151429", "title": "Aage Niels Bohr", "text": "Aage Niels Bohr\n\nAage Niels Bohr (19. června 1922 Kodaň – 8. září 2009 Kodaň) byl dánský fyzik zabývající se jadernou fyzikou a kvantovou mechanikou, nositel Nobelovy ceny za fyziku z roku 1975. Jeho otcem byl fyzik Niels Bohr, laureát téže ceny z roku 1922.\n\nAage N. Bohr se narodil v Kodani v roce 1922 jako čtvrtý syn Nielsu Bohrovi a Margarethe Bohr rozené Nørlund. Vyrůstal obklopen takovými fyziky jako Wolfgang Pauli a Werner Heisenberg, kteří pracovali společně s jeho otcem v Ústavu teoretické fyziky (nyní Niels Bohr Institute) při Kodaňské universitě.\n\nV roce 1940, v témže roce kdy se začal věnovat studiu fyziky na Kodaňské univerzitě, obsadila Dánsko okupační vojska nacistického Německa. V roce 1943 utekl jeho otec Niels Bohr i s rodinou před zatčením do Švédska. Krátce na to se odstěhoval do Anglie, kde začal pracovat na projektu Manhattan. Syn Aage N. Bohr jej následoval a jako jeho asistent s ním cestoval mezi Londýnem, Washingtonem a Los Alamos a podílel se na jeho práci.\n\nV roce 1945 se rodina Bohrova vrátila do Dánska a Aage pokračoval v přerušeném studiu fyziky, které dokončil v roce 1946. Začátkem roku 1948 začal pracovat v Institute for Advanced Study v Princetonu. Od ledna 1949 do srpna 1950 působil na Columbia University v New Yorku. Při svém pobytu ve Spojených státech si v New Yorku roku 1950 vzal za ženu Mariettu Soffer. Pár má spolu tři děti, které pojmenovali Vilhelm, Tomas a Margrethe.\n\nBohr se stal profesorem na univerzitě v Kodani v roce 1956 a po smrti svého otce v roce 1962 ho nahradil na místě ředitele Niels Bohr Institute. Tuto pozici zastával až do roku 1970. Byl také členem představenstva Nordic Institute for Theoretical Physics (Nordita) od jejího vzniku v roce 1957, v roce 1975 se stal jejím ředitelem. Od roku 1978 byl členem Papežské akademie věd.\n\nDo konce čtyřicátých let dvacátého století bylo známo, že částice atomového jádra nemohou být vysvětleny pomocí v té době známých modelů (mimo jiné ani kapkovým modelem jádra atomu od Nielse Bohra). Slupkový model, vytvořený v roce 1949, umožnil vysvětlit další funkce a to zejména tzv. magická čísla. Nicméně neobjasňoval všechny vlastnosti, včetně nesférického rozmístění náboje v některých jádrech.\n\nJames Rainwater z Columbia University navrhl model jader, který mohl vysvětlit nesférické rozmístění náboje ve svém spisu z roku 1950. Bohr, v tu dobu pobývající na Columbia University, nosil v hlavě podobnou teorii, která zpracovávala stejnou otázku jen v obecnějších rysech a publikoval ji ve svém spisu přibližně měsíc po Rainwaterovi. Bohr později rozvinul tuto ideu šířeji a v roce 1951 publikoval spis, který souhrnně vysvětloval vztahy mezi oscilacemi na povrchu jádra a pohyby jednotlivých nukleonů.\n\nPo svém návratu do Kodaně v roce 1950 začal Bohr spolupracovat s Benem Mottelsonem. Porovnávali teoretické práce s experimentálními daty. Ve třech spisech, které společně publikovali v roce 1952–1953, demonstrovali úzkou souvislost mezi teorií a výsledky pokusů, svědčících například o tom, že energetické hladiny některých jader by mohly být popsány pomocí rotačního spektra. Tato práce stimulovala další teoretické a experimentální studie.\n\nBohr a Mottelson pokračovali v práci společně a publikovali dvousvazkovou monografii Nuclear Structure, první díl Single-Particle Motion vychází v roce 1969 a druhý díl Nuclear Deformations v roce 1975.\n\nBohrovi, Mottelsonovi a Rainwaterovi byla udělena Nobelova cena za fyziku v roce 1975 za objev vztahů mezi pohybem jádra atomu a pohybem částic uvnitř tohoto jádra a rozvoj teorie struktury atomových jader na základě těchto vztahů. Tato teorie je známa jako kolektivní model.\n\n\n"}
{"id": "151432", "url": "https://cs.wikipedia.org/wiki?curid=151432", "title": "Agonie", "text": "Agonie\n\nAgonie (řec. αγωνία \"agónia\", zápas) znamená umírání, poslední fázi života, která končí smrtí. \n\nV přeneseném smyslu se užívá i o \"umírání\" institucí a podobně.\n\nAgonie je přechod organismu ze života do smrti. Zpravidla nejde o přechod náhlý a přesně ohraničený, ale o postupný proces uvadání a ustávání životních funkcí. Agonie trvá různě dlouhou dobu v závislosti na druhu nemoci, věku i konstituci. Pozoruje se především při nenásilných způsobech úmrtí. \n\nPorušeno je dýchací centrum - dýchání je nepravidelné, srdce bije slabě, často se zastavuje, proto nedodává krev k okysličovaní mozku, čímž dochází k poruchám vyšší nervové činnosti a bezvědomí. Tělesná teplota se podstatně snižuje a jen výjimečně se značně zvýší. Chladnutí se projevuje především na okrajových částech těla. Pokožka nápadně bledne, oči zapadnou. Těsně před smrtí je možné pozorovat svalové záškuby či prudké svalové kontrakce. Po definitivním zastavení srdeční činnosti a dýchání agonie končí a nastává klinická smrt.\n\n"}
{"id": "151440", "url": "https://cs.wikipedia.org/wiki?curid=151440", "title": "Russell Alan Hulse", "text": "Russell Alan Hulse\n\nRussell Alan Hulse (* 28. listopadu 1950, New York) je americký radioastronom. Spolu s Josephem Taylorem je nositelem Nobelovy ceny za fyziku za rok 1993 když pomocí radioteleskopu v Arecibu v Portoriku našli první radiový pulsar v dvojhvězdě a tím umožnil další studium gravitace.\n\n\n"}
{"id": "151442", "url": "https://cs.wikipedia.org/wiki?curid=151442", "title": "Olšava", "text": "Olšava\n\nOlšava je řeka v České republice. Je to levostranný přítok řeky Moravy. Délka toku je 44,9 km. Plocha povodí měří 520,5 km². Ve středověku ze severu vymezovala hraniční tzv. Luckou provincii na pomezí Moravy a Uher. Dříve byla nazývána Olsava.\n\nPramení v Bílých Karpatech, na západním úbočí vrchu Bašta (652 m), v nadmořské výšce 634 m v k.ú. Šanov. Po celé své délce toku teče převážně západním směrem, protéká například skrz Pitín, Bojkovice, Uherský Brod či Kunovice. Ústí do řeky Moravy u obce Kostelany nad Moravou, jihozápadně od Uherského Hradiště, v nadmořské výšce 177 m.\n\n\nPrůměrný průtok v Uherském Brodě na 22,10 říčním kilometru činí 2,14 m³/s. Stoletá voda zde dosahuje 270 m³/s.\n\nVětšina toku řeky Olšavy byla převážně za komunistického režimu necitlivě regulována. Z přirozeného toku řeky zůstala jen torza.\n\nZbytek přirozeného neregulovaného koryta řeky Olšavy, který se nachází mezi obcemi Podolí a Míkovice, byl v roce 1999 vyhlášen přírodní památkou.\n\nNa březích roste vrba bílá, topol černý, trnovník akát, bez černý a popínavá dřevitá liána plamének plotní. Podmínky ke hnízdění tu nachází ledňáček říční, strakapoud malý, slavík obecný, moudivláček lužní, rákosník zpěvný, rehek zahradní, žluna zelená či žluva hajní.\n"}
{"id": "151445", "url": "https://cs.wikipedia.org/wiki?curid=151445", "title": "Akné", "text": "Akné\n\nAcne vulgaris (česky trudovitost, případně trudovina), běžně nazývané akné, je jedno z nejčastějších chronických onemocnění kůže a nejčastější kožní onemocnění v pubertě. Nejméně jednou v životě akné postihne 85 až 100 % lidí. Nejvýraznějším projevem nemoci je vznik vřídků, zvaných \"trudy\", \"nežity\", \"neštovice\", odborně \"furunkly\", hovorově \"uhry, jebáky\", \"beďary\" nebo \"beďáky a beďárky a pupínky\". Tyto vřídky jsou způsobeny zánětem vývodů mazových žláz, resp. jejich uzavřením. Stagnace sekretu mazových žláz má za následek poškození těchto žláz a vznik hlubokých zánětů, po nichž zůstávají jizvy. Stav zhoršuje přítomnost roztočů, kvasinek a bakterií.\nPokožka s akné obsahuje vyšší aktivitu 5-alfa-reduktázy, která přeměňuje testosteron na silnější androgen – dihydrotestosteron. Proto se akné nevyskytuje u eunuchů se suchým typem kůže. Akné se nachází v oblastech kůže s nejvyšší hustotou folikulů, tj. na obličeji, a to zejména v t-zóně, na ramenou, v horní části hrudi a na zádech.\n\nAkné je nejběžnější během puberty; obtěžuje více než 85 % mladistvých a často přetrvává až do dospělosti. Příčinou vzniku akné během dospívání je zejména nárůst produkce mužských hormonů, který probíhá u obou pohlaví. U většiny lidí akné vymizí během dvacátého až třiadvacátého roku života, avšak není možné určit, jak dlouho který jedinec bude touto chorobou trpět. Zranění způsobené akné se typicky projevuje formou komedonů, zánětlivých pupínků, uzlin nebo puchýřků.\n\nKromě jizev akné zanechává další následky, které bývají hlavně psychické. Jedná se zejména o snížené sebevědomí, v některých případech eskalující v depresi, jež může vyústit až v sebevraždu. Akné taktéž může vést k dosud málo známé psychické poruše dermatilománii (\"akné excoriée\"), projevující se silným nutkáním škrábat, mačkat, olupovat či si jinak poškozovat kůži. Jelikož akné se nejčastěji začíná projevovat v pubertě – právě ve chvíli, kdy jsou si lidé z jiných důvodů dost nejisti sami sebou –, doporučuje se – aby byly zmírněny dopady, které na daném jedinci zanechá – léčit již v raném stádiu.\n\nNení dosud zcela jasné, proč někteří lidé trpí akné, a jiní ne. Mezi faktory patří:\n\n\nDále je s tvorbou akné spojeno několik hormonů: androgenní testosteron, dihydrotestosteron (\"DHT\"), dehydroepiandrosteron sulfát (\"DHEAS\") a také faktor inzulinového růstu 1 (IGF-I). V souvislosti s posledním uvedeným je namístě uvést, že kůže postižená akné se jeví jako imunní vůči inzulínu.\n\nLéčebných procedur vedoucích k omezení výskytu akné v obličeji, dekoltu i jinde na kůži, existuje vícero typů.\n\nJe spousta přípravků pro omezení tvorby mazu; její redukcí se potlačuje tvorba bakterií. Tyto preparáty se typicky aplikují nanesením roztoku na vatičku, a poté pomazáním po pleti; zpravidla se tak činí dvakrát denně (ráno a večer). Také se dají používat tzv. bodové terapie – pomocí nanotkaniny, která je přes noc přiložena na pupínku. Nanotkanina má póry velké pouze v řádech několika desítek nanometrů, díky čemuž nepropustí mikroorganismy, jež způsobují problémy při hojení, současně však propustí molekuly vzduchu, které jsou pro léčbu naopak důležité; to hojení výrazně urychlí.\n\nPoužívání různých hygienických přípravků (např. micerální voda, hydratační prostředky) může mít na celkovou léčbu pozitivní dopad. \n\nLaser a softlaser jsou zařízení používaná pro neinvazivní laserovou terapii (\"LLLT\", \"Low Level Laser Therapy\"). Lasery fungují na principu biostimulace – stimulují mitochondrie v buňkách k výrobě ATP (adenosintrifosfátu). ATP energizuje buňku, a tak probíhá rychlejší reprodukce, což vede k větší produkci kolagenu. Softlaser rovněž podporuje výměnu přes buněčnou stěnu. Oba tyto efekty vedou ke zdravější kůži a zkrácení doby léčby.\n\nNejjednoduššími a nejpoužívanějšími terapeutickými prostředky jsou externě aplikované látky, bohaté primárně na síru, zinek a bór a sekundárně na ivermektin, pyrethroidy či niacin (zvaný též nikotinamid). Poslední jmenovaný, kromě toho, že je vitamínem, má i insekticidní účinky. Zasažení demodexu je ztíženo tím, že v kůži se nachází hlouběji; proto se účinné látky vpravují do vnitřních vrstev pokožky pomocí penetrantu. S odumíráním demodexu je spojeno přemnožení asociovaných bakterií; to může vést k dočasnému zhoršení, což bývá pacienty chybně interpretováno tak, že lék nepomáhá a stav zhoršuje.\n\nFototerapie se využívá k léčbě u lehčích forem akné, a to v kombinaci s antiaknózními kosmetickými přípravky. Jde o fototerapeutickou destrukci bakterií způsobujících akné, čímž dochází k vyléčení zánětlivých ložisek a preventivnímu ovlivnění funkce mazových žláz, spočívající v minimalizaci rizika jejich dalšího zanícení.\n\nTímto se rozumí užívání léků. Působit tyto obvykle začnou až po několika týdnech. Takzvaná celková léčba je charakteristická pro zhoršené případy.\n\nJedná se o takovou úpravu jídelníčku, jíž vznikne lepší prostředí pro střevní bakterie. Smyslem je dosažení zdravějšího metabolismu. Jako velmi vhodné se jeví zařazení acidofilního nebo kefírového mléka, prospěšné jsou též kopřivové nebo mátové čaje, pampeliška lékařská a jiné léčivé byliny čistící krev.\n\nZměna stravování musí vést k vypuzení horkosti z těla a měla by se vhodně kombinovat s přírodními bylinkami. Stravování by také mělo jít ruku v ruce se zlepšenou psychikou.\n\n"}
{"id": "151446", "url": "https://cs.wikipedia.org/wiki?curid=151446", "title": "Joseph Hooton Taylor", "text": "Joseph Hooton Taylor\n\nJoseph Hooton Taylor (* 29. března 1941 Filadelfie) je americký radioastronom.\n\nV roce 1974 spolu s R. A. Hulsem objevil pomocí obřího 305 m radioteleskopu v Arecibu v Portoriku první radiový pulsar v dvojhvězdě. V roce 1992 obdržel Wolfovu cenu za fyziku a roku 1993 mu byla společně s Hulsem udělena Nobelova cena za fyziku.\n"}
{"id": "151454", "url": "https://cs.wikipedia.org/wiki?curid=151454", "title": "Lykáón", "text": "Lykáón\n\nLykáón ( , ) byl v řecké mytologii potomek Pelasgovým.\n\nNěkteré báje uvádějí, že Pelasgos byl prvním člověkem, byl stvořen bohyní Eurynomé ze země a stejně tak ze země povstali další lidé, kmen Pelasgů.\n\nLykáón byl králem arkadského města Lykosúry, byl otcem Kallisty, ta se stala milenkou Diovou. Když bylo vidět, že čeká dítě, vyhnala ji bohyně Artemis ze své lovecké družiny. Kallistó porodila v lese syna Arkada a hned nato ji bohyně Héra ze žárlivosti proměnila v medvědici. Když Arkas dospěl, chtěl tuto medvědici zabít, ale v poslední chvíli tomu zabránil Zeus, proměnil i jeho v medvěda a vyzvedl oba na oblohu jako Velkého a Malého medvěda (Velká a Malá medvědice).\n\nKrál Lykáón byl krutý muž, měl asi padesát synů a ti prý byli ještě horší než on. V té době Zeus byl velmi nespokojen s lidským pokolením, které neuctívalo bohy, vyvyšovalo se nad ně a páchalo násilí a zločiny. Pověst o Lykáónově rodině se donesla k jeho sluchu a on v podobě obyčejného pocestného navštívil králův dům. Lykáón však jeho božský původ poznal, ale žádnou úctu natož bázeň nepocítil. Rozhodl se prověřit božskou vševědoucnost a tak — zřejmě i se svými syny — zabili nejmladšího Nyktima a připravili z něj jídlo, které předložili Diovi. Ten se strašně rozzuřil, bleskem spálil Lykáónovo\nsídlo a krále i jeho zbylých čtyřicet devět synů proměnil ve vlky.\n\nLykáón byl pravděpodobně první, kdo připravil takto hrůznou hostinu, ale měl následovníky, kteří byli stejně krutí a zvrhlí. Byli to Tantalos, Átreus a možná by se našli i další.\n\nPro nejvyššího boha Dia to byla poslední kapka do hodnocení lidí a rozhodl se je vyhubit. Prométheus- otec Deukalióna a jeho manželku Pyrrhu včas varoval aby si postavili lodku ve které by mohli přežít a znovu zalidnit svět, který měl mít lepší obyvatele než dosud.\n\n"}
{"id": "151457", "url": "https://cs.wikipedia.org/wiki?curid=151457", "title": "Alan Lloyd Hodgkin", "text": "Alan Lloyd Hodgkin\n\nSir Alan Lloyd Hodgkin (5. února 1914 – 20. prosince 1998) byl britský fyziolog a biofyzik. V roce 1963 spolu s J. C. Ecclesem a A. F. Huxleym získal Nobelovu cenu za fyziologii nebo medicínu za objev iontového mechanismu membrány nervových buněk.\n\nStudoval na Gresham's School a Cambridge.\n\n"}
{"id": "151462", "url": "https://cs.wikipedia.org/wiki?curid=151462", "title": "Albert Claude", "text": "Albert Claude\n\nAlbert Claude (24. srpna 1898, Longlier – 22. května 1983, Brusel) byl belgický biolog, nositel Nobelovy ceny za rok 1974 (s Ch. de Duve a G. Paladem) za objevy v oblasti strukturální a funkční organizace buněk.\n"}
{"id": "151463", "url": "https://cs.wikipedia.org/wiki?curid=151463", "title": "Petr Štěpánek (1965)", "text": "Petr Štěpánek (1965)\n\nPetr Štěpánek (* 3. září 1965 Kladno) je český politik, biolog a vysokoškolský pedagog, v letech 2018 až 2020 předseda Zelených, v letech 2006 až 2009 radní hlavního města Prahy pro oblast životního prostředí, energetiky a cyklodopravy, v letech 2006 až 2010 a opět v letech 2014 až 2018 zastupitel hlavního města Prahy, v letech 2014 až 2019 starosta městské části Praha 4. Jako předseda spolku Oživení je spoluautorem „etického kodexu zastupitele“.\n\nVystudoval obor Molekulární biochemie na Přírodovědecké fakultě Univerzity Karlovy, vědeckou hodnost získal během pětiletého pobytu (asi) na newyorské State University a v Ústavu experimentální botaniky Akademie věd ČR. Podílel se na zmapování kvasinkového genomu. Vědeckou dráhu opustil v roce 1996.\n\nV 90. letech 20. století učil na State University of New York a později také v pražské pobočce University of New York. Do roku 2006 přednášel na Univerzitě Karlově českou a slovenskou politiku.\n\nPetr Štěpánek byl na konci 80. let 20. století členem Ekologické společnosti, neformální skupiny ekologů okolo Ivana Dejmala. Od počátku 90. let téhož století se orientoval na otázky životního prostředí, cyklodopravy a na boj proti korupci.\n\nMezi roky 1991–1996 byl dobrovolníkem nadace Charter 77 Foundation (později Foundation for Civil Society) se sídlem v New Yorku.\n\nV letech 1996–1997 byl ředitelem sdružení Greenways - Zelené stezky. V roce 2000 působil jako mluvčí kampaně \"Referendum 2000\", což bylo sdružení nevládních organizací pod vedením Hnutí Duha, jehož cílem bylo vypsání referenda o (ne)uvedení Jaderné elektrárny Temelín do provozu.\n\nV roce 1997 založil občanské sdružení Oživení, jehož byl předsedou až do listopadu 2005. Zde se věnoval zejména cyklostezkám, prevenci korupce a střetu zájmů ve veřejné správě. Podílel se na vzniku Greenway Praha–Vídeň, cyklostezky Praha–Drážďany v rámci Greenway Elbe-Labe a na přípravě cyklostezek na Sedlecku-Prčicku, Voticku a Sedlčansku.\n\nV roce 1998 byl mluvčím ministerstva životního prostředí a ředitelem odboru pro styk s veřejností za ministrů Martina Bursíka a Miloše Kužvarta a v roce 1999 se na tomto ministerstvu podílel na vyjednávání o přístupu České republiky k Evropské unii (kapitola \"životní prostředí\", tým vedený Bedřichem Moldanem). Zodpovídal za přistoupení ČR k Aarhuské úmluvě.\n\nMezi roky 1998–2002 byl mluvčí koalice občanských sdružení SOS Praha. Podílel se zejména na odhalování střetů zájmu na radnicích a v boji proti negativním změnám v územním plánu Prahy.\n\nV roce 1990 byl kooptován za Občanské fórum do Národního výboru hl. m. Prahy, dále byl dvakrát zvolen do Zastupitelstva hl. m. Prahy a Zastupitelstva Prahy 4. V celopražském zastupitelstvu se věnoval zejména vyhlašování velkoplošných chráněných území (přírodních parků - viz Seznam chráněných území Prahy) na území Prahy, ekologizaci provozu spalovny odpadů v Malešicích a podporoval rozvoj cyklistické dopravní sítě. Podílel se na koncepci jednotného systému veřejné dopravy s jednotným jízdným (dnes známý jako ROPID) a úspěšně jej předložil zastupitelstvu ke schválení.\n\nV komunálních volbách v roce 2002 jím vedená pražská organizace Strany pro otevřenou společnost kandidovala do ZHMP společně se Stranou zelených pod názvem Moderní město. Společná kandidátka prosazovala mimo jiné \"výstavbu pěší zóny v každém obvodu, vybudování 195 km nových cyklostezek a za prioritu považovala městskou hromadnou dopravu a pohodlí chodců a cyklistů\". Kandidátka získala ve volbě do ZHMP 5,03 % hlasů a obsadila dvě zastupitelská křesla (Petr Moos, Petr Jirava).\n\nV roce 2006 kandidoval do Senátu v Praze 4, kdy získal necelých 11 % hlasů. Ve stejném roce vedl kandidátku SZ v Praze 4, kde ve svém volebním obvodu získal 15,38 % hlasů.\n\nOd roku 2006 byl pražským radním zodpovědným za oblast životního prostředí, energetiku a cyklodopravu. V ZHMP pracoval mimo jiné v bytovém, zahraničním a zdravotním výboru a v komisích pro cyklodopravu, výsadbu zeleného lesního pásu okolo Prahy nebo pro výstavbu Ústřední čistírny odpadních vod v Troji. Během svého volebního období mj. prosadil nákup popelářských aut poháněných ekologičtějším zemním plynem, inicioval zahájení výsadby nových lesoparků, podílel se na nákupu pražských lesů od soukromých vlastníků do majetku města i na získání prestižního certifikátu FSC pro hospodaření v městských lesích. Z jeho iniciativy došlo ke změně projektu přestavby čistírny odpadních vod na Císařském ostrově a k experimentálnímu nasazení LED diod ve veřejném osvětlení v Praze 5. Zasadil se o radikální rozšíření sítě cyklotras v Praze. V roce 2007 byla realizována dostavba pražské spalovny, kde byl nainstalován filtr na nebezpečné dioxiny a oxidy dusíku a doplněna kogenerační jednotka k výrobě elektrické energie z odpadního tepla.\n\nV červenci 2009 ohlásil svou kandidaturu na pozici lídra pražské kandidátky SZ pro předčasné parlamentní volby, které se však nakonec neuskutečnily. Na krajské konferenci SZ v Praze Štěpánek získal podporu více než 80 % delegátů a stal se jedničkou pražské kandidátky. Druhé místo obsadila náměstkyně ministryně školství, mládeže a tělovýchovy Klára Laurenčíková, ze třetího místa kandidoval zastupitel z Prahy 7 Ondřej Mirovský.\n\nV prosinci 2009 rozhodl zastupitelský klub ODS na pražské radnici o tom, že ukončí koaliční spolupráci mezi jejich stranou, SNK-ED a Stranou zelených. Za tímto krokem stál pravděpodobně skandál okolo čipové karty OpenCard a kritika Petra Štěpánka a Markéty Reedové na adresu tohoto projektu.\n\nV senátních volbách 2012 byl společným kandidátem SZ a KDU-ČSL za volební obvod Praha 4. Ziskem 22,75 % hlasů obsadil třetí místo a nedostal se do druhého kola.\n\nV komunálních volbách v roce 2014 do Zastupitelstva Hlavního města Prahy vedl společnou kandidátku Strany zelených, KDU-ČSL a Starostů a nezávislých. Zároveň byl i kandidátem této koalice na post primátora Hlavního města Prahy. Kromě zisku mandátu zastupitele Hlavního města Prahy obhájil také za stejné uskupení post zastupitele Městské části Praha 4. V listopadu 2014 byl zvolen starostou městské části Praha 4.\n\nVe volbách do Poslanecké sněmovny PČR v roce 2017 byl lídrem Zelených ve Středočeském kraji, ale neuspěl. V komunálních volbách v roce 2018 znovu kandidoval do Zastupitelstva hlavního města Prahy za Zelené, ale mandát zastupitele se mu nepodařilo obhájit. Uspěl však s obhajobou mandátu zastupitele městské části Praha 4, kde jako člen Zelených vedl kandidátku subjektu \"\"Praha 4 sobě - Zelení a nezávislí\"\". V polovině listopadu 2018 byl navíc opět zvolen starostou městské části Praha 4. Dne 24. dubna 2019 byl však spolu s většinou dalších radních odvolán zastupitelstvem na návrh opozičních klubů ODS, TOP 09 a hnutí ANO. Záminkou byla nespokojenost se zaváděním parkovacích zón. Na jeho místo starosty byla nově zvolena Irena Michalcová z ANO.\n\nVe volbách do Evropského parlamentu v květnu 2019 kandidoval jako člen Zelených na 5. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyl zvolen.\n\nPetr Štěpánek byl v roce 1991 předsedou Občanského fóra v Praze 4. V 90. letech 20. století členem Strany pro otevřenou společnost, kde byl mezi roky 2001–2003 předsedou pražské organizace. V roce 2003 vstoupil do Strany zelených, v letech 2003–2004 předsedal pražské organizaci SZ. O rok později společně s Martinem Bursíkem usilovali o změnu vedení této mimoparlamentní strany s cílem přiblížit ji běžným voličům. V roce 2004 ho v souboji o funkci předsedy strany těsně (o 9 hlasů) porazil Jan Beránek. V letech 2004 až 2007 byl místopředsedou strany. V současnosti je předsedou krajské organizace SZ v Praze a předsedou klubu zastupitelů SZ v Praze 4.\n\nNa sjezdu Strany zelených v Praze v lednu 2014 kandidoval na post předsedy strany proti Ondřeji Liškovi. Získal však pouze 66 ze 198 odevzdaných hlasů (tj. 33 %), a tedy neuspěl. Následně však byl zvolen řadovým členem Předsednictva Strany zelených. I na dalším sjezdu SZ v Brně v lednu 2015 kandidoval na předsedu strany, ale porazila jej Jana Drápalová v poměru hlasů 115 : 69. Následně byl zvolen 1. místopředsedou strany, když získal hlasy od 109 delegátů.\n\nNa předsedu strany se znovu pokoušel kandidovat na sjezdu SZ v Praze v lednu 2016, ale porazil jej Matěj Stropnický. Následně se rozhodl neucházet o další funkce v předsednictvu strany a skončil tak i jako 1. místopředseda.\n\nNakonec byl zvolen předsedou Zelených dne 20. ledna 2018 na sjezdu v České Třebové. Vystřídal tak Matěje Stropnického, který rezignoval po neúspěchu strany ve volbách do Poslanecké sněmovny PČR v říjnu 2017. Funkci předsedy zastával do ledna 2020, kdy jej vystřídali první spolupředsedové Michal Berg a Magdalena Davis.\n\nPetr Štěpánek je spojován s výstavbou Cyklostezky Rokytka ve Vysočanech, kterou její kritici považují za předraženou. Cena za 3,5 kilometru asfaltové stezky se čtyřmi novými a třemi staršími mosty, jež byla otevřena v březnu roku 2010, se vyšplhala z plánovaných 86 na 140 milionů Kč včetně DPH. Strukturální fondy EU se na této investici podílely 94 miliony, město Praha 46 miliony. Štěpánek i předseda pražské cyklokomise Pavel Polák se hájili, že za navýšení ceny mohou terénní úpravy a zejména stavba ocelového mostu přes ulici Freyova. Neobjevila se významnější konkrétní obvinění, že by cena stezky neodpovídala její kvalitě, byla však vznášena otázka, zda si tak luxusní cyklostezky může město dovolit.\n\nStezka vede po trati bývalé železniční vlečky na pozemcích, jež původně patřily soukromému developerovi. Ty město směňovalo za pozemky vhodné pro bytovou výstavbu. Dle informací Radiožurnálu vzrostla za dva roky hodnota pozemků, jichž se město vzdalo ve prospěch developera, o 1,5 milionu korun. Výkup pozemků organizoval náměstek primátora Pavel Klega (ODS), který upozorňoval, že město nemělo jinou možnost než uskutečnit směnu s tímto developerem a přistoupit na jeho podmínky. Stavbu provedla Skanska, investorem byl Odbor městského investora MHMP, který vedl Jiří Toman a který rovněž spadal do kompetence občanského demokrata Pavla Klegy.\n\nKvůli nejasnostem s transakcemi ohledně výstavby cyklostezky hovořila ČSSD a v té době již členka Věcí veřejných Markéta Reedová o tunelování. Důkazy protiprávního jednání však nepředložili.\n\nExpert na cyklodopravní stavby Vratislav Filler ze sdružení Auto*Mat prohlásil: \"Samotná finanční náročnost stezky se zdá být sice skandální, ale pouze na první pohled. Vzniklé stavbě v zásadě odpovídá. Spekulovat můžeme o tom, zda by v daném místě nemohlo vzniknout něco méně ambiciózního, a přitom téměř stejně funkčního.\"\n\n"}
{"id": "151468", "url": "https://cs.wikipedia.org/wiki?curid=151468", "title": "Školství v Polsku", "text": "Školství v Polsku\n\nPolské školství má v současnosti následující typy škol:\n\n"}
{"id": "151472", "url": "https://cs.wikipedia.org/wiki?curid=151472", "title": "Albuminurie", "text": "Albuminurie\n\nAlbuminurie je typ proteinurie (přítomnosti bílkovin v moči), kdy je převažující bílkovinou albumin.\n\nPro správné hodnocení albuminurie by se mělo měřit množství albuminu vyloučeného na 24 hodin. Protože však skladováním moči může dojít ke zkreslení, používají se i kratší časové intervaly nebo stanovení koncentrace albuminu v moči během jednoho odběru.\n\nLedviny za normálních okolností odfiltrovávají velké molekuly do moči jen v malé míře, navíc je aktivně zpětně resorbují. Albuminurie tedy poukazuje na poškození schopnosti ledvin nepropouštět velké molekuly z krve do moči a na poruchu jejich záchytu.\n\nNejčastější příčiny jsou:\n\n"}
{"id": "151475", "url": "https://cs.wikipedia.org/wiki?curid=151475", "title": "Tex (jednotka)", "text": "Tex (jednotka)\n\nTex je jednotka užívaná v textilním průmyslu pro jemnost příze. Představuje \"délkovou hustotu\", konkrétně hmotnost 1 kilometru příze v gramech.\n\nJednotka 1 tex představuje 1 gram hmotnosti na 1 kilometr délky (nebo také 1 miligram na 1 metr).\n\nHodnota veličiny se tedy vypočte podle vzorce\n\n\n\n\nbavlny mezi 1,5 a 5 dtex, vlny 3 – 30 dtex a přírodního hedvábí 1,2–2 dtex.\n\n\n\n\nVzorec se dá použít jen pro umělá vlákna s kruhovým průřezem. \nSystém tex se začal zavádět na základě mezinárodní dohody z roku 1967 namísto několika rozdílných způsobů označování jemnosti příze.\n\n\nPřechod na nový systém trval v některých regionech a na některých úsecích dlouhá léta. Na příklad šicí nitě se prodávají stále jen metricky číslované. Trojmo skaná šicí nit 10 tex x 3 se dá koupit jen s označením Čm (německy: Nm) 100/3 (snímek vpravo).\n\n\n\nPro přepočet platí:\n\n\n\n\n"}
{"id": "151478", "url": "https://cs.wikipedia.org/wiki?curid=151478", "title": "Kartodiagram", "text": "Kartodiagram\n\nKartodiagram (někdy též \"diagramová mapa\") je grafické znázornění statistických dat buď metodou bodovou, čárovou a nebo plošnou používané v geografii a kartografii. Kromě diagramových znaků mohou být v mapě znázorněny také prvky topografického obsahu (vodní síť, administrativní hranice). Kartodiagram vyjadřuje absolutní hodnoty jevu. Lze jej kombinovat s kartogramem, který vyjadřuje naopak hodnoty relativní.\nKartodiagram se využívá pro znázornění mnoha jevů. Obecně rozlišujeme tyto druhy - bodové, liniové a plošné.\n\nBývá označován též jako bodově lokalizovaný kartodiagram a vyjadřuje data pomocí bodů (dvojrozměrných obrazců) vztažených k dané lokalitě. Často znázorňuje jevy pozorované v určitém místě - stanici, městě.\nBodová diagramy mohou být děleny na\n\nBývá označován též jako bodově lokalizovaný, stuhový (pendlogram), proužkový nebo páskový kartodiagram.\nPoužívají se pro vyjádření kvality či kvantity (průtok, objem dopravy...), zejména u jevů, jejichž podstatou je pohyb. Liniové diagramy mohou být vnitřně strukturované. Rozdělujeme je na\n\nOd bodových se liší tím, že jsou vztaženy k určité části zemského povrchu (např. světadílu, státu).\n\nOznačení používané v anglické literatuře: proportional symbol, graduated symbol, pie chart.\n"}
{"id": "151481", "url": "https://cs.wikipedia.org/wiki?curid=151481", "title": "Mikuláš IV. Opavský", "text": "Mikuláš IV. Opavský\n\nMikuláš IV. Opavský (asi 1400–1437) byl druhým nejstarším synem Přemysla I. Opavského a jeho první manželky Anny Lucké. Společně se starším bratrem Václavem II. byl v letech 1433–1437 opavsko-ratibořským knížetem.\n\nMikuláš se z neznámých důvodů nikdy neoženil a nezanechal potomky. Když zemřel jeho otec, byl už Mikuláš plnoletý, ale ve shodě s Přemyslovou vůlí neobdržel vlastní úděl. Přemysl totiž nechtěl dále drobit rodový majetek. Mikuláš IV. tak zastával jen formální spoluúřad. Tento stav trval jen čtyři roky, protože už roku 1437 kníže zemřel.\n\n"}
{"id": "151482", "url": "https://cs.wikipedia.org/wiki?curid=151482", "title": "Mistrovství světa v orientačním běhu 1966", "text": "Mistrovství světa v orientačním běhu 1966\n\n1. Mistrovství světa v orientačním běhu bylo historicky prvním mistrovstvím tohoto sportovního odvětví. Proběhlo ve Finském Fiskarsu v termínu 1. října až 2. října roku 1966. Těchto dvoudenních závodů se zúčastnilo 93 závodníků z 11 zemí světa. V mužích tak startovalo 58 závodníků a v ženách 35 závodnic. Do štafetových závodů nastoupilo 10 mužských a 8 ženských štafet. Tehdejší Československo reprezentovali: Eva Hohausová, Ludmila Kumbárová, Naděžda Linhartová, Dobruše Novotná, Gustav Barták, Svatoslav Galík, Alois Láznička, Jindřich Novotný a Antonín Urbanec.\n\nÚplná medailová tabulka:\n"}
{"id": "151483", "url": "https://cs.wikipedia.org/wiki?curid=151483", "title": "Monkey Business (hudební skupina)", "text": "Monkey Business (hudební skupina)\n\nMonkey Business je česká hudební skupina hrající pop a funk. Vedle J. A. R. a Sexy Dancers je dalším projektem multiinstrumentalisty a producenta Romana Holého. Skupina byla založena v roce 1999 a hraje dodnes.\n\nSkupina se dala dohromady na začátku roku 1999. Zpěvák Matěj Ruppert působil v kapele Leguar GR, Oldřich Krejčoves v Pan Pot, Pavel Mrázek a Martin Houdek přišli z Doroty B. B. (kterým Roman Holý produkoval v roce 1994 desku \"Santa Puelo\") a Američanka Tonya Graves se vylíhla v elektronicko-tanečně zaměřených Liquid Harmony. Tonya Graves se ke kapele připojuje po vydání prvního alba. To vychází v roce 2000 s názvem Why Be In When You Could Be Out. Přináší 11 převážně anglicky zpívaných skladeb.\n\nStálou sestavu skupiny Monkey Business tvoří:\n\n\nStálým hostem kapely je perkusionista Imran Musa Zangi. Na první desce hostovali přední světový pozounista Fred Wesley (který hrál třeba s B. B. Kingem nebo Tinou Turner) a kytarista David Williams, který nahrával kytarové party pro Michaela Jacksona nebo Madonnu. Desku propagují tři singly: „My Friends“, „Party Shit“ a „Piece of My Life“, na které byly natočeny klipy.\n\nNa albu \"Save the Robots\" dále spolupracovali hosté Hiram Bullock (kytara), Ray Davis (zpěv), Dr. Robert (zpěv), Dennis Chambers (bicí) a opět Fred Wesley (trubka). Z domácích pak Dan Bárta nebo Mario Klemens, který vedl orchestr. Album propagují singly „Monkey Town“ a „Save the Robots“, na které vznikly klipy.\n\nNa \"Resistance Is Futile\" se seznam hostů dále rozrůstá: Hiram Bullock (kytara), Iva Bittová (zpěv, viola), Jiří Stivín (flétna), Roman Dragoun (klávesy Moog), Filip Jelínek (trombón a dechové aranže), František Kop (tenorsaxofon), Radka Kaspar (altsaxofon), Jaroslav Halíř (trumpeta), František Tomšíček (trumpeta), Tomáš Křemenák (flétna, basbarytonový saxofon), Dasha (zpěv), Nada Weppereová (zpěv), Petr Dopita, Michael Fišer (harmonika). Singly alba jsou „Intercooler“ a „We Feel Better Than Jan Hus“.\n\nNa albu \"Kiss Me on My Ego\" kromě Dana Bárty spolupracoval opět kytarista Hiram Bullock a pak přední světový saxofonista David Sanborn a Glenn Hughes (člen legendárních Deep Purple). Singlem alba je „Branded“.\n\nDalší album \"Objects of Desire and Other Complications\", které si kapela vydala v roce 2007 vlastními silami (Sony BMG se již stará jen o distribuci, album vydává Devil Inside – Music Production), se opírá především o domácí hosty. Na didgeridoo například hraje Ondřej Smeykal, dále na albu účinkuje smyčcové kvarteto Epoque Quartet a další. Prvním singlem je skladba „A Song for All Nations“, druhým singlem je „Kit Bike“, na kterou je již hotový klip. Ten byl paradoxně hotov dříve než písnička a tedy song byl skládán dodatečně na hotový klip. Nicméně klip byl úspěšný na udílení cen akademie populární hudby.\n\nŠestou řadovou deskou skupiny je album \"Twilight of Jesters\" vydané rovněž u Devil Inside – Music Production v únoru 2009 (Sony BMG opět album distribuuje). Album nabízí celkem 13 tracků; prvním singlem je „Who Killed My Libido“, na který vznikl i videoklip, a ve kterém ústřední party zpívá Roman Holý (stejně jako v „Nuremberg“). Druhý videoklip je k písni „Gumball“, ve kterém si zahrál krom Matěje Rupperta i Glenn Hughes, Lucie Vondráčková, Eva Jeníčková a mihl se v něm i Peter Gabriel. Mezi hosty na desce se kromě Glenna Hughese právě v „Gumball“ a v „History of Pathos“ objevil především Ashley Slater z Freak Power, který si zazpíval v „ID Song“ a v „London Dealing“.\n\nNa několika vystoupeních Monkey Business na jaře 2008 hostoval Ashley Slater – zpěvák a trombonista skupiny Freak Power.\n\nSedmá deska \"Happiness of Postmodern Age\" vyšla 8. března 2013 a poprvé na labelu Supraphon. Předznamenal ji první singl „The Ferry Tale“, ve kterém kapela vyznává ódy na zpěváka Bryana Ferryho. Album nabídla celkem 13 skladeb, z toho jeden cover americké písničkářky Joan Baez a jeden remix prvního singlu, který obstarali holandští Kraak & Smaak. Joan Baez jako host přidala své party i do písní „Heartburn“ či „My First Daimler“. Opět kapela využila potenciálu Ashleyho Slatera v písni „Midlife Punk's Dilemma“, na který vznikl vůbec první klip k novému albu, který režíroval Zdeněk Suchý. Ashley Slater skladbu otextoval. Dalšími hosty jsou Vojtěch Dyk, Dan Bárta a Tereza Černochová – všichni tři přidali své party v coveru „Diamonds and Rust“. Dalším českým hostem je pak Ivan Mládek, který zahrál v druhé skladbě „Your Girl Looked Like Bill Ward on the Cover of Sabotage“ sólo na banjo.\n\nV květnu 2015 vydali Monkey Business svou osmou desku \"Sex and Sport? Never!\" Kapela opět zapojila do nahrávání mnoho hostů. Ze zahraničních to tentokrát byli Mike Stern a Gábor Presser, z českých Marta Kubišová a Wabi Daněk.\n\nStudiové:\n\nRemixové:\n\n\n\n\n(*) Vyšlo jako příloha hudebního časopisu Ultramix(**) Jednoskladbový singl\n\n\n"}
{"id": "151487", "url": "https://cs.wikipedia.org/wiki?curid=151487", "title": "Vilém I. Opavský", "text": "Vilém I. Opavský\n\nVilém I. Opavský (asi 1410 – 15. srpen 1452) byl synem Přemysla I. Opavského z jeho manželství s Kateřinou z Minstrberka . Byl spoluvládcem na Opavsku společně se starším bratrem Václavem II. v letech 1433-1445/9, poté samostatným knížetem opavsko-ratibořickým (formálními spoluvládci byli mladší bratři – Arnošt a Přemysl II.) a minstrberským. Pocházel z dynastie opavských Přemyslovců.\n\nPo smrti otce v roce 1433 byl společně s bratry vládcem nevelkého teritoria okolo města Opavy. Dbaje o prestiž rodu udržoval politické svazky s vratislavským biskupem Konrádem IV. Umožnilo mu to stát se roku 1443 generálním starostou Slezska a po smrti matky převzetí minstrberského údělu. 8. července 1445 se Vilém jako starosta přičinil o zavedení zemského pořádku na Slezsku.\n\nV roce 1440 se chopil dědictví po Půtovi z Častolovic, které obnášelo i Minstrbersko, Hynek Krušina IV. z Lichtenburka. To se setkalo s nesouhlasem minstrberských stavů, kteří hledali podporu mimo zemi. Dne 25. dubna 1443 provolali svým novým zeměpánem Viléma, který byl synovcem posledního minstrberského knížete Jana a také Půtovým zetěm. Spolu s jednotkami vratislavského biskupa Konráda IV. vpadl Vilém v červnu 1443 do Minstrberska a Kladska a dobyl pevnosti Neuhaus, Karpenštejn a Chałupky, v červenci Warkocz, Jagielnici a Ciepłowody a v srpnu pak Rummelsberg. Boje pak probíhaly se střídavými úspěchy, když například Hynek Krušina obsadil biskupskou pevnost v Otmuchově. Vilém s Krušinou ještě do konce roku 1444 dospěli ke smíru, když se spojili proti Vilémovu dřívějšímu spojenci biskupu Konrádovi. Vilém si, snad za nějakou finanční kompenzaci, ponechal Minstrbersko, i když se Hynek Krušina právních nároků na ně nikdy nevzdal.\n\nVilém byl asi od roku 1435 ženatý se Salomenou z Častolovic, od které se dočkal pěti dětí – tří synů Bedřicha, Václava III. a Přemysla III.) a dvou dcer: Kateřiny (zm. 1504, vdaná za hlohovsko-zaháňského knížete Jana II.) a Anny (zm. 1515, abatyše v klášteře v Trzebnici). Zemřel 15. srpna 1452 a je pochován ve kostele sv. Ducha v Opavě. Poručnictví nad dětmi svěřil bratru Arnoštovi, který majetek svůj i bratrův rozprodal.\n"}
{"id": "151489", "url": "https://cs.wikipedia.org/wiki?curid=151489", "title": "Kostěj", "text": "Kostěj\n\nKostěj (rusky Коще́й \"Koščej\" nebo Кащей \"Kaščej\") je mytická bytost z ruského folklóru, především pohádek, jejíž jméno je tradičně doplňováno přízviskem Nesmrtelný. Je typickým protivníkem pohádkového hrdiny, do příběhu vstupuje často jako únosce jeho nevěsty, případně matky. Nesmrtelnost Kostěje spočívá v oddělení duše, která nese životní sílu, od těla. Ta je složitě skryta, například v truhlici pod dubem, ve které je zajíc a v tom postupně kachna, vejce a nakonec Kostějova smrt. Kostěj se objevuje jako protivník také v dvou pohádkách o Ivanu Careviči: Marja Morevna a Princezna žabka.\n\nKromě řady adaptací lidových pohádek se postava Kostěje objevuje například v následujících dílech:\n\n\n"}
{"id": "151492", "url": "https://cs.wikipedia.org/wiki?curid=151492", "title": "Arnošt Opavský", "text": "Arnošt Opavský\n\nArnošt Opavský (asi 1415–1464) byl synem Přemysla I. Opavského a Kateřiny z Minstrberka a společně s bratry byl v letech 1433 až 1452 opavsko-ratibořským knížetem. Samostatným knížetem opavským a minsterberským byl v letech 1452 až 1456 (formálně s bratrem Přemyslem II. a dcerami Viléma I.). \n\nPo otcově smrti v roce 1433 se ocitl pod vlivem starších bratří Václava II., Mikuláše IV. a Viléma. Arnošt byl dost rozporuplná postava a stále se topil v dluzích. V roce 1437 po smrti sestry Anežky získal Bílovec a Fulnek, které rychle prodal.\n\nSmrt Viléma I. v roce 1452 udělala z Arnošta hlavu rodu opavských Přemyslovců a poručníka Vilémových dětí (Bedřicha, Václav III., Přemysl III. a Kateřiny a Anny). Roku 1456 prodal dědické nároky na minsterberské knížectví Jiřímu z Poděbrad. Bez ohledu na synovce zastavil opolskému knížeti Boleslavovi V. společně s bratrem Přemyslem II. Opavu s přilehlými usedlostmi za 28 000 zlatých. Žádný z opavských Přemyslovců už Opavsko nevykoupil. V roce 1464 Arnošt s bratrem a synovci rezignoval na znovuzískání Opavy a přenechal všechna práva Jiřímu z Poděbrad.\n\nArnošt zemřel roku 1464, neoženil se a nezanechal potomky. \n\n"}
{"id": "151497", "url": "https://cs.wikipedia.org/wiki?curid=151497", "title": "Alois Alzheimer", "text": "Alois Alzheimer\n\nAlois Alzheimer nebo Aloysius Alzheimer ( Marktbreit, Bavorské království – Breslau, Pruské království) byl německý psychiatr a neuropatolog, spolupracovník Emila Kraepelina. Alois Alzheimer jako první v roce 1907 popsal symptomy onemocnění \"dementia praecox\", kterou Emil Kraepelin později nazval Alzheimerovou chorobou.\n\n\n"}
{"id": "151500", "url": "https://cs.wikipedia.org/wiki?curid=151500", "title": "Přemysl II. Opavský", "text": "Přemysl II. Opavský\n\nPřemysl II. Opavský (1423/1425 - 16. červen 1478) byl nejmladším synem Přemysla I. Opavského a Heleny Bosenské a společně s bratry v letech 1433-1464 opavsko-ratibořským knížetem.\n\nPřemysl II. byl jako nejmladší syn určený pro duchovní kariéru. Roku 1446 byl nominován na člena kapituly katedy ve Vratislavi. Následně studoval teologii na univerzitách v Krakově a Vídni. Zde také napsal astrologický traktát „Practice verissima domini ducis Przsenikonis data per dominum Petrum presbiterumde Oppavia Ludwico ad faciendam veram et perfectum lunam“.\n\nPo ukončení studií okolo roku 1455 se vrátil do Vratislavi, kde v roce 1465 získal pozici spoluděkana a kantora u sv. Kříže. Přemysl II. byl vážným kandidátem na úřad vratislavského biskupa, kde byl administrátorem diecéze. Volba ovšem vlivem propagandy nakonec padla na Rudolfa Rüdesheima.\n\nV roce 1456 společně s bratrem Arnoštem zastavil práva na Opavsko knížatům opolským za 28 000 dukátů. O osm let později přenechal práva výkupu Jiřímu z Poděbrad.\n\nPřemysl II. zemřel bezdětný roku 1478 a je pochovaný ve vratislavském kostele sv. Kříže, kde se zachoval jeho náhrobek.\n\n"}
{"id": "151503", "url": "https://cs.wikipedia.org/wiki?curid=151503", "title": "Eduard Albert", "text": "Eduard Albert\n\nEduard Albert (20. ledna 1841 Žamberk – 26. září 1900 Žamberk) byl český chirurg, univerzitní profesor, popularizátor české poezie, překladatel a básník.\n\nProfesor a přednosta 1. chirurgické kliniky ve Vídni se narodil v Žamberku v rodině hodináře Františka Alberta a Kateřiny Albertové, rozené Zdobnické.\n\nZ jeho sourozenců se stali známými ještě František Albert (1856–1923), lékař a spisovatel, Tereza Svatová (1858–1940), spisovatelka, a Kateřina Thomová (1861–1952), význačná představitelka žambereckého ochotnického divadla a zakladatelka žambereckého muzea. Společně s nimi vyrůstal v rodině též jejich nevlastní bratr Václav F. Kumpošt (1846–1874), pozdější student medicíny a zakladatel časopisu Vesmír. První ředitel Baťovy nemocnice ve Zlíně Bohuslav Albert byl Eduardovým synovcem.\n\nNejdůvěrnějším přítelem Eduarda byl od dětství Woldemar Richard Mazura (1838–1900), pozdější okresní starosta v Žamberku, obchodník, majitel vinárny a amatérský fotograf.\n\nDo národní školy chodil v Žamberku, gymnázium absolvoval v Rychnově nad Kněžnou a v Hradci Králové. Medicínu studoval na Vídeňské medicínsko-chirurgické akademii, kde jej nejvíce ovlivnili profesoři Karel Rokytanský a Josef Škoda.\n\nPo promoci 22. ledna 1867 se stal sekundářem na oddělení primáře Lorinsena v nemocnici Na Vídeňce a následně elévem na klinice prof. Dumreichera. Na této klinice se stal roku 1869 asistentem.\n\nRok před tím, roku 1868, se Albert tajně oženil s Marií Pietschovou, dcerou lékaře z Králík. S manželkou Marií měl Eduard Albert dvě děti; dceru Olgu, která zemřela ve věku dva a půl roku na zánět mozkových plen, a syna Jiřího, který se dožil dospělosti. Roku 1872 získal Albert právo přednášet na vysoké škole. Rok poté byl jmenován řádným profesorem chirurgie a přednostou chirurgické kliniky a operačního ústavu v Innsbrucku.\nV roce 1873 byl jmenován řádným profesorem chirurgie a přednostou chirurgické kliniky v Innsbrucku. Během svého působení prosazoval dodržování zásad antisepse a vydal několik odborných lékařských knih. V roce 1879 vykonával úřad děkana lékařské fakulty v Innsbrucku.\n\nV roce 1881 se v Praze ucházel o místo přednosty chirurgické kliniky při české univerzitě. Albert však neuspěl, přednost byla dána jinému kandidátovi. Ucházel se proto o místo přednosty chirurgické kliniky ve Vídni, kde dosáhl o to většího úspěchu. V únoru 1881 se stal, na základě jmenovacího dekretu podepsaného císařem Františkem Josefem I., přednostou 1. chirurgické kliniky. Kromě vedení chirurgické kliniky provozoval ve Vídni velmi výnosnou soukromou chirurgickou praxi s rozsáhlou klientelou. Stal se velmi oblíbeným lékařem díky svým vědomostem, zkušenostem a milému vystupování. Měl pacienty ve všech společenských vrstvách a v různých zemích. Patřili mezi ně členové rodiny hraběte Taaffa, knížete Windischgrätze, léčil také arcivévody Albrechta a Františka Ferdinanda, F. L. Riegra, Karla Kramáře, Gustava Eima, Ondřeje Fišera a řadu dalších významných osobností, jeho pacientem byl i císař František Josef I. Jako poslanec říšského sněmu podporoval ve Vídni české snahy o osamostatnění.\n\nJe mu připisováno mnoho lékařských prvenství: první provedená tyreoidektomie, jejunostomie a nefrektomie. Na svou dobu byly výjimečné i jeho kloubní operace. Zabýval se historií lékařství, je autorem básní a pamětí. Dnes po něm nese název areál budov přírodovědecké a lékařské fakulty Univerzity Karlovy v Praze - \"Albertov\". V Kroměříži se po něm jmenuje \"Albertova ulice\" vedoucí od nemocnice (postavená v roce 1910) k městskému hřbitovu. Řádným členem České akademie věd a umění byl zvolen dne 3. července 1890.\n\nDo rodného Žamberka se vracel stále častěji a podporoval zde různé spolky a zájmové skupiny, na místním hřbitově nechal postavit kapli, věnovanou Sv. Vojtěchovi.\n\nV roce 1889 koupil v Žamberku rozsáhlý pozemek, s překrásným výhledem na okolní hory. Nechal zde postavit vilu, do níž si zval hosty, kteří patřili k významným osobnostem tehdejšího kulturního i politického života. K jeho přátelům patřili Tomáš Garrigue Masaryk, Jaroslav Vrchlický, Karel Klostermann, František Ladislav Rieger, Alois Jirásek, Adolf Heyduk a další. Věnoval se různým činnostem, psal básně, společně s T. G. Masarykem a Jaroslavem Vrchlickým pátral po stopách Českých bratří v Žamberku a blízkém Kunvaldu, s páterem Karlem Chotovským vydal v roce 1889 „Paměti Žamberské“. Byl nejprve zastáncem, později odpůrcem pravosti Zelenohorského rukopisu.\n\nDne 26. září 1900 byl ve své vile nalezen mrtev. Příčinou úmrtí byla mozková mrtvice, jeho zdravotní stav ale také negativně ovlivnilo dlouhodobé vystavení sublimátu, který se tehdy používal jako dezinfekční prostředek při operacích.\n\nO čtyři dny později byl pohřben na žambereckém hřbitově, ale jeho syn Jiří nechal ostatky po roce převézt do Vídně a pohřbít na Ústředním hřbitově (dle zápisu v matrice se tak stalo \"„proti vůli celého města a přátel“\"). Vilu společně s pozemky dědici prodali a v průběhu několika let zde bylo vystavěno sanatorium pro léčbu tuberkulózy, nazvané na památku pana profesora „Albertinum“.\n\n\n\n"}
{"id": "151505", "url": "https://cs.wikipedia.org/wiki?curid=151505", "title": "Aloisov (Kyje)", "text": "Aloisov (Kyje)\n\nAloisov () byla osada, která v roce 1812 vznikla pod Lehovcem na břehu Kyjského rybníka v místě, kde stával dvůr náležející knížecímu rodu Lichtenštejnů, konkrétně císařskému generálovi Aloisu Gonzagovi z Lichtenštejna (1780-1833), podle něhož byla osada pojmenována. \n\nPodle gruntovní knihy z roku 1813 byla tato osada nazvána \"Aloisdorf\". Nikoli z vděčnosti osadníků, jak se tradovalo, ale z rozhodnutí vrchnostenských úředníků vzniklo jméno, které si lidé počeštili na \"Aloisof\". Od knížete, který zde svůj dvůr zrušil, dostali rozparcelované pozemky na chalupy, malý dvorek a zahrádku. Parcely jednotlivých domků s doškovými střechami sahaly, stejně jako dodnes, od lesa (lesíka) přes prašnou neboli blátivou cestu a hnojiště zahradami až k hladině rybníka, který byl lemován keři s stromy.\n\nDnes se břeh rybníka značně rozšířil hlavně kvůli čištění rybníka v 60. a 70. letech 20. století. Teprve mnohem později se v početných rodinách začaly parcely dělit a vznikala druhá řada domků, oddělená cestou - dnešní Tálínskou ulicí (dříve \"ulice Aloisov\"). Narodilo se tu mnoho dětí, které přes pastviska Pod háji (říká se i \"Pod hájem\") chodily do chudé školy a v rybníce se zaučovaly v rybářském pytláctví, majíce se na pozoru před panským porybným, který obcházel rozlehlou hráz.\n\nV roce 1850 byl Aloisov spolu s Hostavicemi připojen ke Kyjím.\n\n"}
{"id": "151506", "url": "https://cs.wikipedia.org/wiki?curid=151506", "title": "Ambrož z Hradce", "text": "Ambrož z Hradce\n\nAmbrož z Hradce nebo Ambrož Hradecký († 1439) byl kněz z Hradce Králové, jedna z nejvýznamnějších osobností husitství, duchovní vůdce orebitů a později sirotků, horlivý prosazovatel Čtyř artikulí pražských.\n\nAmbrož z Hradce byl knězem a farářem kostela sv. Ducha v Hradci Králové, blízkým spolupracovníkem Jana Želivského. V létě 1419 husité vyplenili dva kláštery a Ambrož byl z Hradce vykázán. Stal se duchovním vůdcem Orebského bratrstva, nazvaného podle vrchu Orebu nad Třebechovicemi. Po táboru lidu na Kunětické hoře 25. června 1420 dokázal Ambrož druhý den náhlým přepadem dobýt Hradec, který byl v té době v držení Zikmundova vojska. Na jaře 1421 však zvítězila umírněnější strana ochotná dohodnout se se Zikmundem a do čela města se dostal Diviš Bořek z Miletínka.\n\nV dubnu 1423 otevřel Ambrož město Janu Žižkovi, který zde po rozchodu s Táborem našel pevnou základnu. Nazval jej Menším Táborem a řídil odtud svá vojska. Po Žižkově smrti doprovodil Ambrož v říjnu 1424 jeho mrtvé tělo k pohřbu v Hradci. Žižkovi věrní si ze zármutku dali jméno \"sirotci\". Roku 1431 se Ambrož jako jeden z vyjednavačů vybraných kutnohorským sněmem účastnil basilejského koncilu.\n\nVýchodočeský husitský svaz dlouho vytrvával v odporu proti útokům panské jednoty, stavěl se proti nástupu Zikmunda Lucemburského na český trůn a to i po odpadnutí Tábora v roce 1436. Roku 1437 však vypuklo povstání, hradečtí Ambrože vypudili z města a smířili se s králem. Ambrož našel útočiště před pronásledováním v Kolíně, kde v roce 1439 zemřel.\n\n\n"}
{"id": "151507", "url": "https://cs.wikipedia.org/wiki?curid=151507", "title": "Vilém Amort", "text": "Vilém Amort\n\nVilém Amort nebo také Vilím Amort (7. říjen 1864, Kunratice – 5. září 1913, Praha-Smíchov) byl český sochař, bratranec sochařů Václava Amorta a Vlastimila Amorta, strýc sochaře Vlastimila Amorta mladšího (1880–1950) a dědeček sochaře Čestmíra Amorta.\n\nVilém Amort absolvoval obecnou školu v Berouně a v letech 1879–1882 se vyučil v sochařské a štukatérské firmě svého strýce Aloise Amorta v Olomouci a zároveň zde navštěvoval nedělní školu modelování Antonia Maria Rabenalta. Roku 1882 se přestěhoval do Prahy, ale protože mu chybělo vyšší vzdělání, nemohl se přihlásit ke studiu na Akademii. V 80. a 90. letech pracoval postupně v několika kamenických dílnách v Praze (mj. u firmy Antonín Riedl a spol., v dílně Aloise Folkmanna, Josefa Fikara (Figara), Bohuslava Schnircha, Jakuba Ronce, Celdy Kloučka a dalších.)\n\n9. srpna roku 1887 se Amort oženil s Marií Netrefovou a měl s ní v manželství pět dětí, z nichž tři se dožily dospělosti. Od roku 1890 vystavoval a v roce 1893 vyhrál první cenu v soutěži na pražský pomník mistra Jana Husa. Podnikl několik krátkých cest do zahraničí (Drážďany, Mnichov, Norimberk) a roku 1906 se podílel na zakázce v Lipsku.\n\nOd roku 1896 začal spolupracovat se sochaři Jindřichem Říhou a Josefem Kropáčkem (zvlášť na výzdobě staveb, například Schierův dům), ale kvůli osobním sporům se jejich spolek po třech letech rozpadl. Amort si zřídil vlastní sochařský ateliér roku 1899 a v dalších letech spolupracoval se sochařem Kulou, s vlastníkem slévárny bronzu K. Bendelmayerem a architektem Bóžou Dvořákem. Mezi jeho žáky patřili Karel Opatrný a bratranec Václav Amort nebo malíř Antonín Lewý.\n\nOd raného mládí, kdy hrál jako ochotník, ho zajímalo divadlo. Později se věnoval spolkové činnosti, psal články do časopisů a vedl rozsáhlou korespondenci s tehdejší kulturní elitou. Po celý život pilně navštěvoval divadla, biograf a výstavy, hodně času věnoval četbě poezie, beletrie i nejrůznějších odborných časopisů (Vynálezy a pokroky, časopis Musea království českého), byl aktivní politicky (Klub strany státoprávně pokrokové) i jako člen spolku Budoucnost, nebo zakládající člen Ústřední matice školské. Zasazoval se o obnovu soch Matyáše Brauna a byl i členem několika komisí pro posouzení sochařských soutěží.\nOd roku 1896 byl členem Umělecké besedy a krátce i Spolku výtvarných umělců Mánes (SVU Mánes) a v letech 1898–1902 Jednoty umělců výtvarných.\nVilém Amort chápal uměleckou práci jako poslání, kterému je třeba vše obětovat, ale ve svých názorech byl značně konzervativní, neuznával moderní směry umění a vedl polemiku s historiky umění i se spolkem Mánes. Poté, co malíři Beneš Knüpfer a Antonín Slavíček spáchali sebevraždu, se jeho nenávist proti \"surové zhovadilosti\" kritiky prohloubila a hledal morální oporu pro své postoje u Josefa Maudera. Některé veřejné zakázky nakonec ztratil pro svou konfliktní povahu (Sochy Světlonošů pro most Svatopluka Čecha) a nepohodl se s několika zadavateli náhrobků (mj. Ladislav Rott). Ze svých současníků si vážil belgického sochaře Constantina Meuniera, z českých J. V. Myslbeka nebo Josefa Maudera.\n\nZemřel v Praze 5. září 1913 ve věku pouhých 49 let. Je pohřben na Olšanských hřbitovech.\n\n\nVilém Amort je autorem komorních děl, řady štukových reliéfů na budovách nebo soch na veřejných prostranstvích v Praze, v Plzni, Berouně, Kolíně, Pardubicích, Poličce, Dvoře Králové, Nymburku, Jiřicích, Přerově, Černošicích, Karlových Varech, Turnově, Klokotech, Valči, Hořovicích a na Želivském klášteře.\n\nJeho první zakázkou byla busta kardinála hraběte Františka Schönborna, která však nebyla přijata příznivě. Jako portrétní sochař se Amort prosadil až roku 1896 podobiznami Jaroslava Vrchlického a Svatopluka Čecha z karrarského mramoru, které zadavatel věnoval Muzeu království českého. Po roce 1900 vytvořil řadu portrétů pro nakladatele Františka Topiče (například plakety s portréty S. Čecha, J. Nerudy, V. B. Třebízského, B. Smetany a Topičovy ženy), busty Julia Zeyera, Františka Adolfa Šubrta, Karla Václava Raise nebo portrét Františka Ladislava Riegera pro Národní divadlo.\n\nVe volné sochařské tvorbě se inspiroval literaturou (Lešetínský kovář), náboženskými náměty (Kalvárie, sv. Jan Nepomucký, Ahasvér), svými sny (Žena-matka) nebo přírodní scenérií (Vodník). Zlomovým se pro něj stal rok 1893, kdy nečekaně zvítězil se svým sousoším v soutěži na pomník mistra Jana Husa na Malém rynku na Starém městě v Praze. Pomník však nebyl realizován a další soutěž vypsanou pro hlavní Staroměstské náměstí roku 1900 vyhrála modernější koncepce Ladislava Šalouna. Ostatní návrhy, včetně Amortova, se nedochovaly, ale Amort se pokoušel uspět s novým návrhem ještě roku 1902 a do své smrti se domníval, že se stal obětí nespravedlnosti.\n\n\n"}
{"id": "151508", "url": "https://cs.wikipedia.org/wiki?curid=151508", "title": "Alopecie", "text": "Alopecie\n\nAlopecie je neinfekční onemocnění způsobující vypadávání vlasů a ochlupení. Příčiny mohou být různé: dědičné, nesprávné stravování, stres.\n\n\nZtráta vlasů trápí až polovinu populace, zhruba 60 % mužů a 30 % žen. Údaje o tom, kolik může zdravému člověku vypadnout vlasů, se různí, ale nejčastěji se uvádí okolo 100 vlasů za den, po umytí to může být až 300. Pojem vypadávání není v tomhle případě úplně přesný, protože v podstatě jde o jakousi výměnu starého vlasu za nový. Pokud bychom zaznamenali vyšší počet padajících vlasů, zpozorovali na pokožce holá místa nebo během krátké doby výrazné zhoršení kvality vlasů, měli bychom zpozornit. Nejčastěji za vypadávání vlasů mohou naše geny a hormony, ale může to být způsobené věkem, stresem (diskutabilní), nemocí, a vlasy jsou zrcadlem životního stylu člověka.\n\nPříčiny i důsledky vypadávání vlasů jsou u mužů a žen velmi rozdílné. Příčinou mužské plešatosti jsou ve většině případů geny nebo zvýšená hladina testosteronu v pokožce. Ale jsou případy, kdy k vypadávání vlasů dochází v nízkém věku a byla vyloučena genetická predispozice. Pak je vhodné navštívit lékaře, jelikož může jít např. o kožní nemoc nebo dlouhodobý stres. U mužů často dochází k nevratnému vypadávání vlasů.\n\nU žen je ztráta vlasů nejčastěji zapříčiněna hormonálními změnami např. v období puberty, těhotenství nebo menopauzy. Ale ženské vlasy jsou obvykle daleko více namáhány. A to jak chemicky (barvení, trvalá ondulace, permanentní narovnání vlasů), tak i mechanicky (nejen žehlení, kulmování, ale nebezpečné je třeba i časté nošení vlasů stažených do copu).\n\nVyvolavatelem androgenní alopecie je dihydrotestosteron – látka, která vzniká z mužského pohlavního hormonu testosteronu působením enzymu 5 alfa reduktázy. Dihydrotestosteron silně podporuje růst ochlupení těla a růst vousů, avšak na vlasový porost má účinek nepříznivý. Absolutní terapií je kastrace, která odstraní zdroj testosteronu (a tím pádem i dihydrotestosteronu). Podstatou konzervativní léčby a prevence dalšího rozvoje alopecie je zejména medikamentózně blokovat působení tohoto enzymu. Syntetickými inhibitory jsou např. finasterid (Propecia, Proscar, Finex, Apo-Finas, Penester Zentiva, apod.) nebo dutasterid (Avodart).\n\nFinasterid a dutasterid je kontraindikován sportovcům, neboť účinně maskuje příznaky podávání dopingových látek (například anabolik). Nález stop finasteridu či dutasteridu se proto u sportovců automaticky považuje za doping, i když tyto látky samy charakter dopingu nemají (neovlivňují fyzickou výkonnost).\n\nMístně jako podpůrná terapie se používá roztok minoxidilu (Regaine, Neocapil). Tato látka se původně používala k léčbě hypertenze (vysokého krevního tlaku). Jejím cílem je především prokrvení vlasové pokožky a následně omezení vypadávání vlasů. Pomáhá však jen v některých případech a po vysazení užívání se stav vrací do původního. Proto je nutné minoxidil aplikovat trvale. Omezení používání uvedených léčivých látek se vztahuje na ženy v období těhotenství a kojení. Chirurgicky se alopecie řeší transplantací vlastních vlasů. Jako další alternativa se skýtá vlasová integrace, poměrně nenápadné kosmetické řešení.\n\n"}
{"id": "151509", "url": "https://cs.wikipedia.org/wiki?curid=151509", "title": "Vladimir Osmuchin", "text": "Vladimir Osmuchin\n\nVladimir Osmuchin (; – 1943) byl řadovým členem ukrajinské ilegální komsomolské organizace Mladá garda. V roce 1943 byl umučen.\n\nPopularizován byl zejména jako postava knihy \"Mladá garda\" ruského sovětského spisovatele Alexandra Fadějeva, inspirované skutečnými událostmi a vydané roku 1945. Podle knihy byl natočen stejnojmenný film, uvedený roku 1948, v němž ve vedlejší roli Vladimíra Osmuchina vystupoval významný ruský herec Vjačeslav Tichonov.\n\nOd svého vzniku v roce 1981 po něm nesla název Osmuchinova ulice v Praze na Břevnově, v blízkosti Břevnovského kláštera. V roce 1992 dostala nový název Anastázova.\n"}
{"id": "151510", "url": "https://cs.wikipedia.org/wiki?curid=151510", "title": "Matka Tereza", "text": "Matka Tereza\n\nSvatá Matka Tereza (rodným jménem Agnesë Gonxhe Bojaxhiu [gondže bojadžiu]; 26. srpna 1910 – 5. září 1997) byla humanitární pracovnice a řeholnice albánského původu, která působila v Indii. Po smrti kanonizována římskokatolickou církví. Byla zakladatelkou a první představenou řádu Misionářek lásky. Za své humanitární dílo získala řadu ocenění: Templetonovy ceny (1973) (první nositelka vůbec), Nobelovy ceny míru (1979), britského Řádu Za zásluhy (1983) a nejvyššího indického civilního vyznamenání Bharat Ratna (1980). Blahoslavenou byla prohlášena roku 2003 a svatořečena byla 4. září 2016.\n\nNarodila se 26. srpna roku 1910 v albánské rodině jako nejmladší dcera úspěšného obchodníka a farmaceuta Nikola Bojaxhiu a Drane Bojaxhiu (Barnaj rodné příjmení) ve městě Shkupi (dnešní Skopje). Rodiště tehdy náleželo v Osmanské říši, pak Srbsku, Jugoslávii, dnes Severní Makedonii. Pokřtěna byla jménem Agnese, ale doma jí říkali \"Gonxha\" (poupátko). Otec jí zemřel, když jí bylo osm let. Již ve svých dvanácti letech se rozhodla pro řeholní život. Balkánské války i první světová válka změnily politickou mapu světa a Skopje připadlo Srbsku, po roce 1918. nově vzniklému Království SHS, od r. 1929 Království Jugoslávie (dnes v Severní Makedonii). Tyto události rozptýlily rodinu Bojaxhiuových po světě. Agnese odešla do Irska a v roce 1928 vstoupila do kongregace Loretánských sester. Toto řeholní společenství bylo aktivní hlavně v Indii, což Agnesu přitahovalo.\n\nPo krátké přípravě v Dublinu v roce 1929 Agnese odjela do Indie. V Dárdžilingu složila slib novicky a přijala jméno \"Tereza\". Na misionářské dívčí škole vyučovala zeměpis. Pro nadání a organizační schopnosti bylo Tereze svěřeno vedení Vyšší misijní školy St. Mary’s High School v Kalkatě.\n\nV roce 1946 sestra Tereza po dohodě s představenými opustila loretánský klášter a začala se věnovat nejchudším a umírajícím. V roce 1949 ji obklopil dostatek spolupracovnic, aby mohla založit kalkatskou kongregaci Misionářek milosrdenství (Misionářky lásky, kongregace Milosrdenství).\n\nSvatý stolec 7. října 1950 uznal nové řeholní společenství řídící se františkánskými principy.\n\nTereza zakládala útulky pro umírající, sirotky a opuštěné děti. Budovala nemocnice a školy. Během několika roků vyvinula obrovské úsilí a podařilo se jí položit základy velkému humanitárnímu dílu.\n\nNa sklonku života absolvovala řadu cest po světě a využívala své popularity a možností setkávat se s významnými osobnostmi k podpoře sociálních aktivit své kongregace a šíření křesťanských myšlenek. Odmítavý postoj k potratům se stal podstatnou částí řeči u příležitosti udělení Nobelovy ceny míru. Potraty označila za „největšího ničitele míru současnosti“ a prohlásila: „Může-li matka zabít své dítě, co brání mně zabít vás a vám zabít mě?“\n\nMatka Tereza, jak se jí začalo říkat, navštívila ve světě mnoho míst lidského utrpení: osadu s přesídlenci po černobylské havárii, v obleženém Bejrútu vyhledávala děti ohrožené válkou – v rozvalinách města jich našla na šedesát zmrzačených a nemocných a všechny se jí podařilo evakuovat do bezpečí.\n\nNa otázku, zda šedesát dětí není málo, Matka Tereza odpověděla: \"Mě nezajímá dav. Kdybych viděla davy ubožáků, nikdy bych nemohla svoji práci začít. Zajímá mě jen můj bližní, jednotlivec, tomu mohu pomoci, a tak pomáhám…\"\n\nV roce 1985 při oslavách čtyřicátého výročí založení OSN měl premiéru dokumentární film s prostým názvem \"Matka Tereza\". Autorky filmu, známé americké dokumentaristky Ann a Janette Petrioovy (slovem dokument doprovází David Attenborough), zachytily práci sester Matky Terezy na nejzbídačenějších místech naší planety: Etiopii vysílenou hladomorem, Guatemalu po ničivém zemětřesení, otřesné brlohy na okrajích zářivých velkoměst.\nU albánské Tirany se po Matce Tereze jmenuje mezinárodní letiště (ležící v nedaleké obci Rinas).\n\nV roce 1996 byl natočen film s provokativním názvem \"Matka Tereza: Anděl pekla\", v němž byla řeholnice obviněna ze solidarity s diktátorskými režimy. Umožnila jim, aby se za příspěvky na její útulky hřály v její popularitě. Po filmu následovala knižní verze Christophera Hitchense \"The Missionary Position: Mother Teresa In Theory And Practice\", v níž autor kritizoval nedostatečnou lékařskou péči o nemocné a umírající v domech kongregace milosrdenství, údajné snahy Matky Terezy získávat své pacienty pro křesťanskou víru, její odmítání potratů a antikoncepce a již zmíněné styky s diktátorskými režimy.\n\nMnoha lidem vadilo její odmítání potratů a antikoncepce. Kritikové ji označovali za fanatickou antifeministku, mimo jiné kvůli výroku z roku 1988, že by nikdy nesvěřila dítě k adopci matce užívající antikoncepci, protože „je to důkaz její neschopnosti milovat“.\n\nV neposlední řadě je v knize poukázáno na její údajné pokrytectví: zatímco prý svým pacientům odbornou lékařskou péči nedopřávala, jen jim ulehčovala umírání s poukazem na milost boží (kniha dokumentuje případy, kdy objektivně léčitelní pacienti nebyli odesílání do nemocnic k léčbě, ale byli ponecháni zemřít), sama se léčila na drahých klinikách západního světa.\n\nZřejmě největší kontroverzi okolo Matky Terezy rozpoutala v roce 1991 skupina kanadských lékařů, která v nemocnici Misionářek milosrdenství odhalila otřesné hygienické podmínky, nedostatek jídla a mizivé množství utišujících prostředků. Důvodem byl specifický pohled Matky Terezy na utrpení a smrt. „Je krásné vidět chudé a nemocné, jak trpně přijímají svůj úděl a trpí jako Kristus o pašijích. Svět je jejich utrpením bohatší,“ řekla matka Tereza při rozhovoru britskému novináři Christopheru Hitchensovi. Hitchens také upozornil na praxi křtu bezmocných umírajících, který řádové sestry na její pokyn běžně praktikovaly, ačkoli podle církevních řádů je ke křtu třeba informovaného souhlasu křtěnce.\n\nPo smrti Matky Terezy vyšly knižně její deníky, z nichž vyplynulo, že nedlouho po povolání do služby ztratila jistotu víry a Kristu sloužila dlouhá desetiletí navzdory hlubokým pochybnostem.\n\nMatka Tereza navštívila socialistické Československo v roce 1984 na pozvání kardinála Františka Tomáška. Tehdy navštívila Prahu a Brno. V roce 1990 přijala pozvání prezidenta Václava Havla. Téhož roku získala v Praze 6 v ulici Na Zátorce jednopatrovou vilu pro zřízení útulku své kongregace. Poslední návštěva tehdy už federativního Československa se uskutečnila v roce 1992, když její sestry založily útulek v Bratislavě-Rači.\n\nPři návštěvě papeže Jana Pavla II. v Římě v roce 1983 dostala srdeční infarkt. Po druhém infarktu v roce 1989 jí byl voperován kardiostimulátor. V roce 1991 při návštěvě Mexika dostala zápal plic, který zhoršil její srdeční potíže. Navrhla svou rezignaci, která ovšem nebyla řádem přijata.\n\nV roce 1996 si zlomila klíční kost a záchvat malárie zhoršil její srdeční potíže. Arcibiskup z Kalkaty, Henry Sebastina D'Souza, z ní nechal vyhnat ďábla, k tomu navíc v prestižní nemocnici v Kalifornii (USA) podstoupila operaci srdce.\n\n13. března 1997 Matka Tereza, těžce nemocná a unavená stářím, předala vedení řádu své zástupkyni. Po dvouměsíční poradě nakonec sestry generální kapituly řádu zvolily za novou představenou řádu třiapadesátiletou sestru Nirmalu, konvertitku z hinduismu.\n\nMatka Tereza zemřela 5. září 1997. V Indii byl vyhlášen státní smutek. Tělo zesnulé bylo vystaveno v kalkatském kostele sv. Tomáše – rozloučit se přišly statisíce lidí. V době její smrti měl její řád přes 4 000 sester v 610 misiích (123 zemí).\n\nV sobotu 13. září byla Matka Tereza pohřbena – osm indických vojáků vyneslo z chrámu její tělo zabalené do státní vlajky a položilo na dělovou lafetu, na které před padesáti lety spočívalo tělo mrtvého Mahátmy Gándhího. Pohřebního obřadu se účastnilo na dvacet tisíc hostů.\n\n26. července 1999 – V Kalkatě se na základě zvláštní dispenze Jana Pavla II. zahájil proces blahořečení Matky Terezy.\n\n15. srpna 2001 – Diecézní proces byl uzavřen a materiály odeslány do Říma k přezkoumání.\n\n20. prosince 2002 – papež Jan Pavel II. vydal dva dekrety, v nichž se oficiálně uznávají heroické ctnosti Matky Terezy a také zázrak, na jehož základě může být Matka Tereza prohlášena za blahoslavenou. Jednalo se o nevysvětlitelně náhlé uzdravení mladé indické ženy, vyznavačky animistického náboženství.\n\n19. října 2003 v průběhu Světového misijního dne byla Matka Tereza slavnostně prohlášena za blahoslavenou.\n\nDne 17. prosince 2015 uznal papež František druhý zázrak na její přímluvu. Jednalo se o zázrak, který proběhl před 7 lety, šlo o uzdravení pacienta, který trpěl zánětem mozku virového původu v brazilském Santosu. Dne 15. února 2016 podepsal papež František dekret k jejímu svatořečení. Dne 4. září 2016 byla ve Vatikánu prohlášena za svatou.\n\n"}
{"id": "151513", "url": "https://cs.wikipedia.org/wiki?curid=151513", "title": "Seznam biskupů a arcibiskupů filadelfských", "text": "Seznam biskupů a arcibiskupů filadelfských\n\nBiskupství filadelfské bylo založeno v roce 1808, v roce 1875 pak bylo povýšeno na arcibiskupství a metropolitní stolec církevní provincie Pensylvánie. Zde je seznam biskupů a arcibiskupů, kteří seděli na (arci)biskupském stolci od jeho zřízení až po dnešek.\n\n\n"}
{"id": "151528", "url": "https://cs.wikipedia.org/wiki?curid=151528", "title": "Roman Dmowski", "text": "Roman Dmowski\n\nRoman Stanisław Dmowski (9. srpna 1864 Varšava - 2. ledna 1939 Drozdowo) byl polský politik a státník, spoluzakladatel a ideolog polské Národní demokracie.\n\nJe autorem tzv. linie Dmowského. Po první světové válce zastupoval Polsko na Pařížské mírové konferenci a za Polsko podepsal Versailleskou smlouvu. \n\nV roce 1922 se stal čestným předsedou Všepolské mládeže a od října do prosince 1923 byl ministrem zahraničních věcí v druhé vládě Wincentyho Witose. \n\nV listopadu 2006 byla Romanu Dmowskému odhalena ve Varšavě socha, což vyvolalo určité protesty v řadách polské levice. \n\n"}
{"id": "151529", "url": "https://cs.wikipedia.org/wiki?curid=151529", "title": "Ambroise Paré", "text": "Ambroise Paré\n\nAmbroise Paré (1510 – 20. prosince 1590) byl francouzský královský chirurg Jindřicha II., Františka II., Karla IX. a Jindřicha III. Narodil se ve městě Bourg-Hersent ve Francii. Vynikal především v chirurgii a léčení ran.\n\nJe považován za jednoho z otců moderní chirurgie a soudní patologie. Projevil se jako vynálezce chirurgické techniky a medicíny bitevního pole. Jakožto lékař a ranhojič vymyslel i několik lékařských nástrojů.\n\nNarodil se v době, kdy se lékaři domnívali, že chirurgický zákrok je pod jejich důstojnost. Zpočátku sloužil jako učedník v holičství a ve věku 19 let odešel studovat chirurgii do Paříže. Po maturitě vstoupil do armády jako plukovní chirurg. Zavedl nové chirurgické techniky. Rány se léčily způsobem velmi bolestivým, polévaly se vřelým olejem, který měl zastavit krvácení, mnoho vojáků tímto způsobem i umřelo. Při obléhání města, léčil Paré zraněné vojáky starým způsobem, a když došel olej, použil obvazy potřené směsí žloutku, růžovým a terpentýnovým olejem. Bylo to méně bolestivé, a navíc měly obvazy větší hojivý účinek než olej a rány se zcelily rychleji.\n\nPokud bylo poranění tak vážně, že se musela část těla amputovat, používalo se k zastavení krvácení rozžhavené železo. Paré přišel na jinou možnost, tzv. ligaturu neboli podvazování tepen. Ačkoli ligatura přinášela velmi často infekci, byla velkým průlomem v lékařství. Paré dokumentoval bolest pociťovanou v amputované končetině pacientů. Věřil, že fantomová bolest se odehrává v mozku a ne ve zbytku končetiny. Tato teorie je až do dnešní doby v souladu s lékařskou komunitou.\n\nRoku 1545 vydal dílo Léčení ran, které se brzy stalo lékařskou příručkou této doby. Nejen že zachránil spousty lidí před vykrvácením, ale dokonce zhotovil i první, velmi primitivní umělé končetiny, zuby a umělé oko.\n\nParé se stal také velmi uznávanou osobou v oblasti porodnictví v polovině 16. století. Obnovil praxi porodu obrácené polohy a ukázal jak vyrovnaná je úspěšnost porodu s polohou hlavou napřed, porodník tímto postupem by mohl často porodit dítě bezpečně, než být nucen dítě rozčtvtit a porodit ho počástech, navíc rozšířil porodnictví o vyvolání předčasného porodu v případě děložního krvácení. Paré také představil prořezávání dásní kojencům skalpelem, neboť věřil, že u kojenců zoubky často nemohou proříznout dásní přirozeně. Takto neproříznuté zoubky podle něj způsobovali smrt kojenců a malých dětí. Tato víra a praxe přetrvávala až do 19. století.\n\nParé byl podporován svým žákem Jacquesem Guillemeauem, který mu překládal knihy do latiny.\n\nRoku 1567 vyvrátil mýty o bezoáru, o němž se věřilo, že dokáže zneutralizovat jed. Jeho kuchař byl přistižen při krádeži a byl odsouzen k oběšení. Kuchař však na sobě nechal otestovat experiment, kdy se nechal otrávit za podmínky, že pozře bezoár. Pokud by přežil, udělí mu svobodu. Bezoár však neměl žádný účinek a kuchař umřel.\n\nRoku 1552 byl přijat do služeb krále Jindřicha II., ale nebyl schopen ho vyléčit, neboť král dostal při turnaji ránu do hlavy. I přesto zůstal ve službách královské dynastie až do své smrti. Za svůj život byl dvakrát ženatý a měl několik dětí. Ambroise Paré umřel v Paříži roku 1590 přirozenou smrtí.\n\n"}
{"id": "151532", "url": "https://cs.wikipedia.org/wiki?curid=151532", "title": "GRASS GIS", "text": "GRASS GIS\n\nGRASS GIS (\"Geographic Resources Analysis Support System\") je svobodný geografický informační systém (GIS) umožňující práci s rastrovými a vektorovými geografickými daty na mnoha platformách (GNU/Linux, MS Windows, Mac OS X, etc.), a to jak pomocí příkazové řádky, tak grafického uživatelského rozhraní (GUI). Je šířen pod licencí GNU GPL.\n\nVývoj systému GRASS byl započat výzkumnými laboratořemi ženijního vojska armády USA v roce 1982, později pronikl do akademické sféry a dnes nachází uplatnění i ve sféře komerční. Mezi významné uživatele systému GRASS patří například NASA nebo NOAA.\n\nGeografický informační systém GRASS je projekt s bohatou historií vývoje. Byl vyvíjen od roku 1982 U.S. Army Corps of Enginneer/CERL (Construction Engineering Research Lab) pro vojenské účely s nákladem několika miliónů US dolarů. Koncem 80. let dal CERL celý softwarový balík se zdrojovými kódy k dispozici veřejnosti. Velké rozšíření internetu na počátku 90. let přispělo k tomu, že se GRASS mohl v krátké době celosvětově prosadit. V roce 1995 ustoupil CERL z projektu. V roce 1997 tak převzali další vývoj „GRASS Development Team“ na Baylor University, Texas, U.S.A. a Universität Hannover, Německo a také další odborníci z celého světa. Koncem roku 1997 byl GRASS 4.2 zveřejněn centrem CAGSR na Baylor University. Krátce na to, na jaře 1998, následovalo uvolnění verze GRASS 4.2.1, která byla do konce roku 1999 koordinována Markusem Netelerem z Institutu geografie Univerzity v Hannoveru. V této verzi došlo k odstranění téměř všech známých chyb softwaru a GRASS byl rozšířen o 50 nových modulů v oblasti zpracování vektorových a rastrových dat. GRASS 4.2.1 představoval toho času plně stabilní verzi. Od jara 1999 se pracovalo paralelně na GRASSu 5.0, jehož funkcionalita byla značně rozšířena a vývoj se ubírá směrem k 3D/4D-GIS (se zpracováním voxelů a se zřetelem na časovou rovinu). GRASS 5.0 postupně nahradil GRASS 4.x.\n\n\n\n"}
{"id": "151536", "url": "https://cs.wikipedia.org/wiki?curid=151536", "title": "Ampicilin", "text": "Ampicilin\n\nAmpicilin neboli (2\"S\",5\"R\",6\"R\")-6-[(2\"R\")-2-amino-2-fenylacetamido]-3,3-dimethyl-7-oxo-4-thia-1-azabicyklo[3.2.0]heptan-2-karboxylová kyselina je původně širokospektrální antibiotikum ze skupiny aminopenicilinů, používané při léčbě bakteriálních infekcí od roku 1961.\n\n"}
{"id": "151537", "url": "https://cs.wikipedia.org/wiki?curid=151537", "title": "Mamoru Ošii", "text": "Mamoru Ošii\n\nMamoru Ošii (押井守 \"Ošii Mamoru\"; * 8. srpna 1951 v Tokiu) je japonský scenárista a režisér anime i hraných filmů. V současnosti žije v Atami (prefektura Šizuoka) se svými dvěma psy – Gabrielem a Danielem (oba jsou ve filmu \"Tačiguiši-recuden\").\n\n\n\n"}
{"id": "151538", "url": "https://cs.wikipedia.org/wiki?curid=151538", "title": "Grand Prix Evropy 1999", "text": "Grand Prix Evropy 1999\n\nGrand Prix Evropy (XLIII Warsteiner Grand Prix d'Europe) byla 14. závodem sezóny 1999, který se konal 26. září 1999 na okruhu Nürburgring.\n\n\n\n Heinz-Harald Frentzen - Jordan - 1'19.910\n\n\n\n"}
{"id": "151539", "url": "https://cs.wikipedia.org/wiki?curid=151539", "title": "Common Gateway Interface", "text": "Common Gateway Interface\n\nCommon Gateway Interface (zkráceně CGI) je protokol pro propojení externích aplikací s webovým serverem. To serveru umožňuje delegovat požadavek od klienta na externí aplikaci, která dle požadavku vrátí výstup. Taková aplikace typicky zpracuje nějaký skript ve webové stránce a webovému serveru navrátí statickou stránku, která je následně poslána klientovi jako výstup jeho požadavku.\n\nRozhraní Common Gateway Interface bylo v prostředí internetu přítomno již od počátku 90. let a ve své době představovalo jediný způsob dynamického zpracování obsahu. Postupně vznikla efektivnější řešení (FastCGI, integrace skriptovacích jazyků jako modulu WWW serveru) a CGI bylo vytlačeno do ústraní.\n\nWebový server, který podporuje rozhraní CGI, lze nakonfigurovat pro interpretaci adresy URL, která odkazuje na CGI skripty. Standardně se cgi-bin adresáře ukládají v kořenovém adresáři stromové struktury a se všemi takto uloženými soubory se nakládá jako s CGI skripty. Další populární úmluva je rozpoznávání pomocí přípony; například pokud je u CGI skriptů použita přípona .cgi, může být webový server nakonfigurován tak, aby interpretoval všechny tyto soubory jako CGI skripty.\n\nV případě použití HTTP metody PUT nebo POST jsou uživatelská data předána v rámci programu přes standardní vstup. V každém případě se podle standardu CGI data předávají do aplikace pomocí některých specifických proměnných prostředí. Toto je v kontrastu s typickým provedením, kde argumenty příkazové řádky jsou používány a prostředí je v nepřetržitém běhu a nedá se mu věřit. Webový server vytváří malé a účinné podmnožiny proměnných prostředí jemu předaných a přidává detaily vztahující se k vykonání programu.\n\nNásledující CGI program vypisuje všechny proměnné prostředí povolené na webovém serveru:\n\n\nZ výpisu vidíme, že uživatel používá prohlížeč Firefox, který běží na operačním systému Windows 7. Webový server Apache běží na systému, který emuluje Unix, a CGI skript má název cgi-bin/printenv.pl\n\n\n"}
{"id": "151540", "url": "https://cs.wikipedia.org/wiki?curid=151540", "title": "CGI", "text": "CGI\n\nZkratka CGI může označovat následující:\n\n"}
{"id": "151543", "url": "https://cs.wikipedia.org/wiki?curid=151543", "title": "Neřež", "text": "Neřež\n\nNeřež je česká folková skupina. Vznikla kolem Zdeňka Vřešťála a Víta Sázavského (oba známí z kapely Nerez) koncem roku 1997 jako pokračování \"Kapely\", která od vydání \"Divného století\" (1996) doprovázela na koncertech Jaromíra Nohavicu (viz deska \"Jaromír Nohavica & Kapela: Koncert\", 1998).\n\nPrvní deska nově vzniklé skupiny se jmenovala \"Neřež\" a vyšla v roce 1998. Obsahuje písničky Zdeňka Vřešťála (včetně \"Já s tebou žít nebudu\" z repertoáru Nerezu v novém aranžmá) a píseň \"Ženy\" Jaromíra Nohavici, který ji na desce také zpívá (tato píseň o pět let později vyšla v jiné verzi na Nohavicově albu \"Babylon\"). Neřež kromě Vřešťála a Sázavského tvořili Martina Fialová, Vladislava Hořovská, Filip Jelínek a David Uher.\n\nDalším členem Neřež se poté stal Miroslav Chyška a vzniklo album \"Nebezpečný síly\". Pak ale došlo k výrazné obměně skupiny, do Neřež přišla Magdaléna Škardová se svými písničkami a bubeník Pavel Plánka (mj. také bývalý člen Nerez, Nohavicovy \"Kapely\" a host na prvním albu Neřež). Ze staré sestavy v Neřež zůstali pouze Vřešťál se Sázavským. Po vydání alba \"Ještě jednou\" se ale tato sestava rozpadla a zakladatelské duo doplnili baskytarista Filip Benešovský, opět David Uher a od roku 2005 také písničkář Raven. V této sestavě vzniklo páté album skupiny \"Slavná věc\", které vyšlo na podzim roku 2007. Pilotní píseň byla vydána v roce 2006 na výběrové kompilaci Zdeňka Vřešťála \"Do posledního dechu\".\n\nSkupina Neřež také působí jako doprovodná kapela Marie Rottrové, vystupovala s ní i Klára Vytisková, příležitostně s Neřež vystupuje i historicky první slovenská Superstar Katarína Koščová. V současnosti hraje Neřež ve složení Zdeněk Vřešťál, Vít Sázavský, Robert Fischmann a Filip Benešovský (s alternací Miloš Klápště).\n\n\nSkupina Neřež také hraje na samplerech \"Havěť všelijaká\" (2005) a \"50 miniatur\" (2007).\n\n"}
{"id": "151546", "url": "https://cs.wikipedia.org/wiki?curid=151546", "title": "Metro v Charkově", "text": "Metro v Charkově\n\nMetro v Charkově, druhém největším městě Ukrajiny, čítá tři linky uspořádané tak, že v centru města vytvářejí přestupní trojúhelník. \n\nCelkem má síť délku 38,45 km 30 stanic. Konstrukčně se jedná o klasické metro sovětského typu, v centru s raženými a na okraji města s hloubenými stanicemi. \n\nPrvní projekty na vybudování metra pod Charkovem se objevily v dobách, kdy město bylo metropolí tehdejší USSR. V 30. letech ale úřady republiky přesídlily do Kyjeva; navíc ve druhé světové válce utrpěl Charkov těžké škody. S výstavbou metra se tak v 50. letech začalo právě v Kyjevě a Charkov musel počkat.\n\nV 60. letech se však začala ukazovat nedostatečná kapacita povrchové dopravy; nakonec se roku 1968 přece jen začalo s výstavbou podzemní dráhy. \n\nO sedm let později, 23. srpna 1975, byl otevřen první úsek metra o délce 10,4 km a osmi stanicích. Na rozdíl od starších sítí podobného typu v bývalém SSSR, v Charkově metro mělo spíše než ozdobně působit moderně; proto ztvárnění mnohých stanic se obešlo bez nákladných dekorativních prvků, známých z Moskvy či Petrohradu. Stále jsou však stanice provedeny ve velkolepém stylu; na jejich obklad bylo použito mnoho mramoru a žuly; osvětlení v mnoha stanicích zajišťují lustry.\n\nV budoucnosti se počítá s rozvojem sítě; roku 2025 má existovat již dalších 30 km nových tratí, počítá se i s větvením stávajících. Rozšiřování metra však postupuje velmi pomalu – v 90. letech sice byla sice otevřena zcela nová Aleksejevská linka, avšak poté se již neobjevilo dlouho nového nic. Teprve v polovině prvního desetiletí 21. století přibývají postupně nové stanice; avšak ne nové úseky o délce mnoha stanic, jako dříve. \n\nDopravu zajišťují pětivozové soupravy typu 81-71; a to celkem z několika různých sérií. \n\n"}
{"id": "151553", "url": "https://cs.wikipedia.org/wiki?curid=151553", "title": "Moria (Středozem)", "text": "Moria (Středozem)\n\nMoria je staré trpasličí město rozkládající se pod Mlžnými horami, které se nachází ve fiktivním světě anglického spisovatele J. R. R. Tolkiena. Město se objevuje v Tolkienově románu \"Pán prstenů\", v \"Silmarillionu\", \"Nedokončených příbězích\" a v dílech vydaných z pozůstalosti, která popisují, jak Tolkien svou mytologii tvořil.\n\nPůvodní trpasličí sídlo nazývané Khazad-dûm založil nejstarší z trpasličích otců, Durin Nesmrtelný. Trpaslíci město obývali až do probuzení Morgothova démona balroga. Poté, co trpaslíci museli Khazad-dûm opustit, město zpustlo a bylo známo jako Moria. Trpaslíci se několikrát neúspěšně pokusili slávu svého prastarého města obnovit. Při své cestě do Mordoru procházelo Doly Morie také Společenstvo Prstenu.\n\nPůvodně se město nazývalo Trpasluj, v trpasličí řeči Khazad-dûm, v elfštině Hadhodrond. Výraz Khazad-dûm je složen z výrazů \"Khazad\" tedy vlastního označení trpaslíků a \"dûm\", jež patrně představuje trpasličí výraz pro síně, sídla či výkopy. Název Moria nebo též Doly Morie znamenající „Černá propast“ nebo „Černá jáma“ (sindarsky mor – černý, iâ – jáma) místo získalo až poté, co z něj byli trpaslíci vyhnáni. \n\nDoly Morie se nacházely zhruba ve středu pásu Mlžných hor táhnoucích se Středozemí od severu k jihu. Obrovské síně Khazad-dûm byly stejně jako mnohá další starobylá trpasličí města vyhloubeny hluboko v zemi pod nejvyššími štíty Mlžných hor Caradhrasem, Celebdilem a Fanuidholem. Na vrcholku hor se k nebi tyčila Durinova věž.\n\nNa východní i západní straně hor do města ústily dvě pevné brány. Na Západní bráně bylo v sindarštině elfským písmem tengwar napsáno:\n\nTo v překladu znamená:\n\nTento nápis byl zhotoven z materiálu zvaného \"ithildin\", neboli hvězdoluna, který vynalezl nejspíš už samotný Fëanor a jeho\nneobvyklou vlastností bylo to, že ve světle hvězd nebo měsíce zářil jasným světlem. Západní bránu Khazad-dûm a Eregionem spojovala ve druhém věku silnice. \n\nV dobách největší slávy byly síně Khazad-dûm plné bohatství a pod horami se těžil velice vzácný kov mithril. Po vyhnání\ntrpaslíků však město zpustlo, začali v něm žít zlí tvorové a stalo se z něj nebezpečné místo.\nZakladatelem Khazad-dûm byl Durin, nejstarší ze sedmi trpasličích praotců a vůdce nejznámějšího trpasličí čeledi Dlouhovousáčů, kterého stvořil samotný Vala Aulë. Po probuzení trpaslíků vybudoval Durin své síně v jeskyních nad jezerem Kheled-zâram, nacházejícím se na východní straně Mlžných hor. Pro svůj dlouhý věk byl Durin přezdívám \"Nesmrtelný\". Do konce třetího věku vládlo v Trpasluji dalších pět králů stejného jména. Po rozboření Thangorodrim a porážce Morgotha na konci prvního věku se většina trpaslíků ze zaniklých měst Belegost a Nogrod přestěhovala z Ered Luin právě do Khazad-dûm. Tím význam, moc i bohatství města velice vzrostly.\n\nBěhem druhého věku se na západ od Morie, v oblasti zvané Eregion, usídlili Noldor, kteří si říkali Gwaith-i-Mírdain, národ kovářů. Jejich vůdcem byl Fëanorův vnuk Celebrimbor. Mezi elfy a trpaslíky panoval čilý obchodní ruch, z nějž měly obě strany velký prospěch.\n\nElfští kováři oklamaní Sauronem však v Eregionu ukovali Prsteny moci, přičemž jeden z prstenů obdržel také tehdejší vládce Trpasluje Durin III. Když elfové odhalili pravé Sauronovy záměry a jeho totožnost, svedl s nimi Temný pán krvavou válku, během níž Eregion a velké části Eriadoru zcela zpustly. Brány Khazad-dûm se před tímto nebezpečím roku 1697 uzavřely. Tamní trpaslíci tak žili bez kontaktu se zbytkem Středozemě a bohatství Khazad-dûm rostlo, přestože tam vlastního lidu začalo ubývat.\n\nTrpaslíci, v nichž Sauronův prsten probouzel touhu po dalším bohatství, dolovali hluboko pod kořeny Mlžných hor. Roku 1980 třetího věku však při těžbě v jedné z bohatých žil mithrilu nechtěně probudili zlého démona, balroga, který se pod horami ukryl po pádu prvního Temného pána Morgotha. V boji s nestvůrou padli král Durin VI. i jeho syn Náin I. Přeživší trpaslíci byli ze svého domova nuceni uprchnout a místo tehdy získalo název Moria. Od vyhnání trpaslíků zde žily Sauronovy stvůry a z Morie se stalo obávané místo.\n\nV roce 2790 třetího věku se starý dědic Durinova trůnu Thrór pouze v doprovodu svého přítele Nára rozhodl znovu vstoupit do sídla svých předků. Sám vešel do Dolů Morie otevřenou východní branou. Nár, který čekal venku, poté viděl, jak morijští skřeti vyhodili ven tělo usmrceného trpaslíka. Na Thrórově useknuté hlavě bylo vypáleno jméno skřetího vůdce Azoga. Nár zprávu o této pohaně donesl Thrórovu synu Thráinovi, který se velice rozlítil nad otcovou smrtí a svolal všechny trpasličí bojovníky, aby se pomstil. Tak vypukla válka trpaslíků a skřetů, která vyvrcholila bitvou před východní branou Morie v roce 2799. V bitvě v Azanulbizaru padli Thráinův bratranec Náin i vůdce skřetů Azog. Skřeti byli rozdrceni, avšak trpaslíci ztratili příliš mnoho mužů. V Morii se navíc nadále skrýval balrog a ne všechny trpasličí rody měly zájem na jejím obsazení. Proto se trpaslíci po vítězné bitvě rozešli do svých domovů a Moria zůstala nadále pustá. \n\nDalší pokus o znovuosídlení Morie podnikli trpaslíci z Ereboru v letech 2989 až 2994. Ani tato výprava vedená Balinem však neuspěla a všichni trpaslíci byli postupně pobiti skřety.\n\nNa své cestě procházelo Doly Morie rovněž devítičlenné Společenstvo Prstenu. Aragorn, Boromir, Legolas, Gimli, Pipin, Frodo, Smíšek a Sam vedení čarodějem Gandalfem však dlouho nemohli projít západní bránou, neboť neznali heslo. Nakonec si Gandalf uvědomil, že nápis špatně přeložili. Heslem bylo právě slovo přítel, sindarsky \"mellon.\" Výprava při průchodu městem objevila Balinův náhrobek a deník jeho výpravy. Došlo také k boji se skřety a balrogem. Při souboji na můstku padl Gandalf společně s nestvůrou do hlubin. Zbytku společenstva se pak z Morie podařilo uniknout. \n\nPo svržení Saurona a konci třetího věku byla Morie očištěna od zla a na trůn nastoupil dědic trůnu Durin VII.\nVe filmu režiséra Petera Jacksona byl vzhled Morie inspirován především ilustracemi, jež vytvořil ilustrátor Alan Lee.\n\nBitva v Azanulbizaru, jež se odehrála před východní branou Morie, je zobrazena v Jacksonově filmu . \n\nPíseň \"Moria\" inspirovaná Tolkienovým dílem je rovněž součástí alba \"Unholy Cross\", jež v roce 2011 vydala švédská heavy metalová kapela Bloodbound.\n\n\n"}
{"id": "151560", "url": "https://cs.wikipedia.org/wiki?curid=151560", "title": "Sídliště Novodvorská", "text": "Sídliště Novodvorská\n\nSídliště Novodvorská je pražské panelové sídliště, které se nachází na území Braníka a Lhotky podél stejnojmenné ulice. Na sídlišti se v současné době nachází obchodní centrum Novodvorská Plaza.\n\nSídliště Novodvorská získalo pojmenování podle Nových Dvorů v nedaleké osadě Lhotka. Jeho výstavba probíhala v letech 1964-1969 podle územního plánu architektů Aleše Bořkovce a Vladimíra Ježka. Bylo postaveno s kapacitou 3691 bytů a určeno pro 12 500 obyvatel.\nV rámci výstavby se postavilo i tehdy slavné pražské kino KOSMOS.\n\nV bezprostřední blízkosti sídliště stojí kostel Panny Marie Královny míru, postavený jako jeden z kostelů v tehdejším okolí Prahy v roce 1935, které měly připomínat, že radikály (Franta Sauer a j.) stržený Mariánský sloup na Staroměstském náměstí, jehož násilné odstranění odsoudil po svém příjezdu do Prahy 22. 12. 1918 i prezident Masaryk, neměl oslavovat Rakousko, ale připomínat záchranu Prahy před švédskými vojsky na konci třicetileté války a následný mír. Slavná křížová cesta Karla Stádníka uvnitř chrámu zahrnuje též symbolické odsouzení zločinů fašismu a komunismu.\n\nPřed stavbou sídliště zde již stál Výzkumný ústav pro sdělovací techniku A. S. Popova státního podniku Tesla. Při srpnových událostech v roce 1968, kdy bylo vypnuto oficiální státní vysílání, z něj vysílalo rádio.\n\nVýzkumný ústav Tesla byl zrušen, jeho bývalý areál nyní slouží jako kancelářské centrum BesNet Center provozované skupinou ORCO Property Group (společností Bes Net Prague) a východní část byla přebudována na obchodní centrum Novodvorská Plaza (Tesco).\n\nKino Kosmos bylo přeměněno na kulturní centrum Novodvorská.\n\nNajdeme zde také minigolf SK Tempo Praha, kde se každý rok koná mistrovství ČR.\nSídliště je sice obsluhováno pouze městskými autobusy, které svážejí obyvatele především k stanici metra C Kačerov, ale odsud je už dobré spojení metrem do většiny Prahy. Kapacitní je i spojení severozápadním směrem k stanici metra B Smíchovské nádraží.\n\nNa severozápad ze sídliště pokračuje ulice Vrbova, přes kterou má dobré spojení na Jižní spojku, což však komplikuje pro sídliště špatně umístěná křižovatka s ulicí Modřanskou. Za výsledek to má to, že vozidla (včetně městských autobusů směřujících k Smíchovskému nádraží), která se chtějí na Jižní spojku dostat, jí musí nejprve podjet za branickým hřbitovem, poté projet Braníkem, konkrétně přes Branické náměstí a ulicí \"Ke Krči\", zabočit doleva na Modřanskou ulici a odsud se teprve najet na Již. spojku. Celá tato přebytečná smyčka má asi 1,5 km.\n\nJinak na jihovýchod ze sídliště pokračuje ul. Novodvorská směr Libuš, Písnici a Jesenici, na západ ulice Mariánská směr Hodkovičky, a na severovýchod ulice Zálesí, kterou používají právě autobusy jedoucí ke Kačerovu.\n\nDne 16. prosince 2009 byla přepadena místní Komerční banka. Lupič u sebe držel 2 ženy jako rukojmí a požadoval 3 miliony korun. K jeho dopadení byla použita zásahová jednotka. Po 3 hodinách byl muž dopaden a ženy propuštěny. V době zákroku bylo celé okolí banky uzavřeno.\n\n"}
{"id": "151565", "url": "https://cs.wikipedia.org/wiki?curid=151565", "title": "Proprietární software", "text": "Proprietární software\n\nProprietární software nebo také software s uzavřeným kódem (z anglického: closed source) je takový software, kde jeho autor upravuje licencí (typicky EULA) či jiným způsobem možnosti jeho používání. K takovému software nejsou zpravidla k dispozici volně zdrojové kódy či v nich nelze svobodně dělat úpravy a výsledné dílo distribuovat. Takový software obvykle spadá do kategorie komerčního software, který jeho autor prodává.\n\nAutorské právo se vztahuje na většinu softwaru. Společně se smluvním právem, patentem a obchodním tajemstvím, poskytuje autorské právo právní základ, který uděluje majiteli výhradní právo na software. To znamená, že ho může vlastnit, užívat a vybírat za něj poplatek.\n\nProdejce softwaru pak vymezuje specifické podmínky pro použití v licenční smlouvě, kterou uzavírá s koncovým uživatelem. Licence se nazývá EULA () a říká, co uživatel se softwarem smí a nesmí dělat. Podle typu právního systému (každý stát má trochu jiný) a druhu zboží pak uživatel může smlouvu odsouhlasit různými způsoby. Například písemnou formou, interaktivně (tzv. clickwrap licence běžně při instalaci softwaru), porušením pečeti na obalu při otevření krabicové verze produktu (tzv. licenční fólie). Licenční smlouvy na software nejsou často přenositelné.\n\nSoftwarové patenty udělují výhradní práva na algoritmy, některé softwarové funkce či jiné patentovatelné oblasti. Zákony týkající se softwarových patentů jsou předmětem stálých diskuzí a spousta firem o ně vede soudní spory. Prodejci občas udělují patentová práva uživatelům v licenční smlouvě.\n\nKomerční výrobci softwaru si obvykle střeží svoje zdrojové kódy jakožto obchodní tajemství.\n\nLicence svobodného softwaru (anglicky free software) a software s otevřeným zdrojovým kódem (anglicky open software), využívají stejný právní základ, jako proprietární software.\n\nMajitel proprietárního softwaru na něj může uplatnit určitá výhradní práva. Může omezit jeho používání, prohlížení a modifikaci zdrojového kódu a redistribuci.\n\nProdejci většinou omezí počet počítačů, na které je možné zakoupený software nainstalovat. Uživateli zakáží instalaci na další počítače pomocí technických opatření, jakými jsou aktivace produktu, klíč produktu nebo sériové číslo, hardwarový klíč, nebo ochrana proti kopírování.\n\nProdejci mohou také distribuovat verze, které jsou ochuzené o určité funkce. Tyto verze pak poskytují výhodněji pro nekomerční a neziskové užívání, či ke vzdělávacím účelům.\n\nPříklady:\n\n\n\n"}
{"id": "151566", "url": "https://cs.wikipedia.org/wiki?curid=151566", "title": "Aalst (Belgie)", "text": "Aalst (Belgie)\n\nAalst (fr. ', niz. ') je město v Belgii na řece Dender 30 kilometrů severozápadně od Bruselu. Je správním centrem jednoho z arrondissementů v provincii Východní Flandry ve Vlámském regionu. Vyznačuje se především obchodováním s chmelem a květinami. Nachází se zde bavlnářský, lnářský a kožedělný průmysl. Město má 81 853 obyvatel (1. 1. 2012). Ve městě se nachází fotbalový klub SC Eendracht Aalst.\n\nPrvní historická zmínka o městě je z roku 840.\nV polovině 12. století započala výstavba městské radnice a z tohoto období se dochovalo několik rukopisů.\nRoku 1360 bylo město téměř úplně zničeno požárem, brzy však bylo přestavěno a v 15. století přibyla zvonice v gotickém stylu.\nRoku 1667 se během devoluční války města zmocnili Francouzi a jejich nadvláda trvala až do roku 1706.\nBěhem první i druhé světové války bylo město okupováno Němci.\n\n\n\n\n\n\n"}
{"id": "151570", "url": "https://cs.wikipedia.org/wiki?curid=151570", "title": "Chantymansijský autonomní okruh – Jugra", "text": "Chantymansijský autonomní okruh – Jugra\n\nChantymansijský autonomní okruh – Jugra ( ) je administrativní částí Ruska (autonomní okruh) a součást Ťumeňské oblasti. Je začleněn do Uralského federálního okruhu. Rozprostírá se v západní Sibiři.\n\nPůvodní obyvatelé oblasti, Mansijci a Chantové, hovoří jazyky podobnými maďarštině. Mansijština a chantyjština patří do skupiny obsko-ugrických jazyků. Tato oblast, dříve nazývaná Jugra, je považována za původní pravlast Maďarů.\n\n\nChantymansijský autonomní okruh zabírá střední část Západosibiřské roviny. Převážnou část jeho území zabírá bažinatá tajga. Okruhem od jihu na sever protékají dvě největší ruské řeky - Ob a jeho přítok Irtyš. Většina řek zamrzá na dobu až 6 měsíců v roce. To je dáno také tím, že území je chráněno ze západní strany Uralem, ale ze severní strany je otevřený terén pro proudění arktických studených větrů.\n\nOkruh sousedí s Krasnojarským krajem, Jamalo-něneckým autonomním okruhem, republikou Komi, Sverdlovskou a Tomskou oblastí.\n\nOblast je velmi bohatá na ropu a je zde těžena většina ruské produkce. To dává oblasti velkou ekonomickou důležitost. V roce 2007 se zde vytěžilo 278 milionů tun ropy a 28 milionů tun zemního plynu. Kvůli tomu je ekosystém oblasti již několik desetiletí nesmírně zatížen, což jde hlavně na vrub původnímu obyvatelstvu, Chantům a Mansijcům, kteří se dosud živí převážně rybolovem.\n\nPrimárním způsobem dopravy zboží v Chantymansijském autonomním okruhu jsou vodní a železniční dopravní cesty, 29% je přepravováno po silnicích a 2% letecky. Celková délka železničních tratí je 1106 km, silniční síť měří více než 18000 km.\n\nChantymansijský autonomní okruh má rozlohu 523 100 km², nicméně celá oblast je velmi řídce osídlena a podle sčítání lidu r. 2002 zde žilo 1 432 817 lidí. Administrativním centrem je Chanty-Mansijsk s 53 953 obyvateli, který ale není největším městem regionu. Největšími městy jsou Surgut (285 027), Nižněvartovsk (239 044) a Něftějugansk (107 830). Původní obyvatelstvo (Chantové, Mansijci, Něnci) tvoří dohromady pouze 2 % populace. Těžba ropy přilákala množství imigrantů z celého bývalého Sovětského svazu. Podle posledního sčítání lidu žije na území AO více než 25 národností početnějších než 2000 osob. Historický vývoj složení obyvatelstva je uveden níže:\nPohyb obyvatelstva (2005):\n\nPohyb obyvatelstva 2007:\n\nPorodnost: 14,61 na 1000 obyv.\n\nÚmrtnost: 7,01 na 1000 obyv.\n\nPřírůstek stěhováním: +3,4 na 1000 obyv.\n\nMíra přirozeného přírůstku: +0,76%/rok\n\nMíra celkového přírůstku: +1,10%/rok\n\n"}
{"id": "151573", "url": "https://cs.wikipedia.org/wiki?curid=151573", "title": "Komerční software", "text": "Komerční software\n\nKomerční software je takový software, který je šířen za úplatu. To znamená, že pokud produkt chcete používat, musíte za to tvůrci zaplatit. Takový software je obvykle možné používat jen dle omezení dané jeho licencí. Často je tak omezen počet instalací software současně, přenositelnost licence či právo modifikace produktu. Příklady komerčního software jsou Microsoft Windows, Microsoft Office či Adobe Photoshop.\n\nKomerční software je často brán jako synonymum pro proprietární software. Ve většině případů skutečně platí, že komerční software je zároveň proprietární, ale nemusí tomu tak být. \n\nSoudní dvůr Evropské unie (SDEU) 3. 7. 2012 rozhodl ve svém rozsudku, že obchodování s „použitými“ softwarovými licencemi je na půdě Evropské unie zcela legální. Výrobci software nemají dle soudu již nárok bránit dalšímu prodeji softwaru uvolněnému na volný trh. Podle SDEU se exkluzivita výrobce na distribuci počítačového programu, vztahují pouze na první prodej. Rozhodnutí platí pro software v jakékoliv formě, tedy jak pro hmotnou podobu (CD, DVD), tak i na software v nehmotné podobě (on-line). Výklad SDEU je dlouho očekávaným výkladem směrnice 2009/24/ES ze dne 23. dubna 2009 o právní ochraně počítačových programů.\n\n\n"}
{"id": "151575", "url": "https://cs.wikipedia.org/wiki?curid=151575", "title": ".gn", "text": ".gn\n\n.gn je internetová národní doména nejvyššího řádu pro Guineu.\n\nJména jsou registrována podle účelu:\n\n"}
{"id": "151576", "url": "https://cs.wikipedia.org/wiki?curid=151576", "title": "Wojciech Wierzejski", "text": "Wojciech Wierzejski\n\nWojciech Wierzejski (* 6. září 1976 Biała Podlaska) je polský politik, poslanec Sejmu a místopředseda parlamentního klubu Ligy polských rodin.\n\nWojciech Wierzejski vystudoval sociologii a filosofii na Varšavské univerzitě. Politicky se začal angažovat v roce 1993 v řadách Všepolské mládeže.\n\nOd roku 2001 je členem Ligy polských rodin, za kterou byl zvolen do Evropského parlamentu, kde působil v letech 2004 až 2005. V roce 2005, když byl zvolen do Sejmu, se svého mandátu v Evropském parlamentu vzdal a na jeho místo v něm nastoupil Bernard Wojciechowski.\n\nWojciech Wierzejski je znám svými konzervativními postoji a negativními názory na homosexuály.\n\n"}
{"id": "151577", "url": "https://cs.wikipedia.org/wiki?curid=151577", "title": "Abidžan", "text": "Abidžan\n\nAbidžan (francouzsky Abidjan) je největší město Pobřeží slonoviny (Côte d'Ivoire), nazývané „\"Perla laguny\"“. Je jeho hlavním politickým, správním, obchodním a finančním centrem. Je třetí největší frankofonní městskou aglomerací na světě po Paříži a Kinshase, tedy větší než Montreal. V roce 2006 mělo samotné město 3 796 677 (dokonce druhé největší frankofonní město) a celá aglomerace 5 068 858 obyvatel, což představuje pětinu obyvatel celé země. Kulturní centrum západní Afriky se vyznačuje vysokou úrovní industrializace a urbanizace. Město leží v laguně Ébrié na poloostrovech a ostrovech spojených mosty a lodní dopravou. Laguna Ébrié je oddělena od Guinejského zálivu a Atlantského oceánu písečnou kosou pláže Vridi a spojena s ním stejnojmenným kanálem.\n\nDnešní abidžanský námořní přístav je známý vývozem zemědělských produktů, jako káva, kakao, dřevo, banány, ananasy a manga.\n\nPo Grand-Bassamu a Bingervillu byl Abidžan v pořadí třetí hlavní město Pobřeží slonoviny. Dnes je oficiálním hlavním městem Yamoussoukro a Bingerville tvoří část předměstí Abidžanu.\n\nBingerville bylo založeno v roce 1889. Kvůli epidemii žluté zimnice se lidé usídlení v oblasti Grand Bassamu přesunuli do Bingerville. Doufali že bude mít pro ně příznivější ovzduší.\n\nDnešní Abidžan ležel blízko a z pohledu obchodu bylo jeho umístění výhodnější a byl proto upřednostňován. Místní přístav Petit-Bassam, který byl později přejmenován na Port Bouët, se rychle rozrostl a překonal přístav Grand Bassam, jež měl do té doby vedoucí postavení.\n\nV roce 1904, ještě než byl dokončený rozvojový plán Bingerville, Abidžan převzal roli hlavního přístavu celé kolonie Pobřeží slonoviny, zvlášť pro evropský obchod. V tomto roce byla zprovozněna železnice, což dopravu do přístavu velmi zjednodušilo.\n\n10. srpna 1933 bylo dekretem přemístěno hlavní město z Bingervillu do Abidžanu. To znamenalo také přesun mnoha vesnic mluvících jazykem \"tchaman\" (fr:Tchaman) do oblasti dnešní komuny Adjame. Ta leží na sever od Plateau - středu Abidžanu. Oblast se stala hlavním prostorem tchamanské komunity. Ztráta posvátného místa se stala základním bodem pro vydírání tchamanské komunity, následně nucené k účasti na výstavbě železnice Abidžan – Niger.\n\nPůvodně bylo centrum Abidžanu – jih dnešního Plateau – základnou vesnice Dugbeyo. Ta byla však přemístěna do čtvrti Anoumabo, která leží na druhé straně laguny, v prostoru jež byl v roce 1934 přejmenován na Treichville k poctě Marcela Treich-Laplène, považovaného za zakladatele Pobřeží slonoviny. Prostor někdejší vesnice Dugbeyo je dnes autobusové nádraží „Gare Sud“, trajektový terminál na jih od prezidentského paláce a také část obchodní třídy „Boulevard de Gaulle“.\n\nZatímco vláda a kolonisté žili v Plateau, městská populace a kolonizované obyvatelstvo se usazovali na severu. Tyto dvě oblasti byly odděleny Gallieniho kasárnami, v místě dnešní budovy Nejvyššího soudu země, poblíž katedrály svatého Pavla.\nPlateau a Treichville byly spojeny pontonovým mostem, tam kde je dnes most Houphouët Boigny, v roce 1931. Ve stejném roce dostal Abidžan první uliční adresy, které byly v roce 1964 z rozhodnutí starosty Conana Kanga změněny.\n\nV roce 1951 byl postaven kanál Vridi pro spojení moře a laguny Ébrié. Abidžanský přístav se tak stal snadno přístupný. Zároveň to však vedlo k poklesu teploty vody v laguně.\n\nKdyž země dosáhla v roce 1960 nezávislosti, Abidžan se stal hlavním městem samostatného Pobřeží slonoviny\nMěsto se i nadále rychle rozvíjelo. Hospodářský růst pokračoval až do začátku osmdesátých let. V roce 1983 bylo prohlášeno hlavním městem Yamoussoukro ve středu země, ale vrcholné úřady zůstaly i nadále v Abidžanu. Obyvatel ve městě přibývalo rychleji, než bylo možné budovat odpovídající infrastrukturu a obytné čtvrti, a tak se rozrůstaly chudinské čtvrti. Na druhou stranu v Plateau vyrostly mrakodrapy a posílilo svou roli hospodářského centra země.\n\nV roce 1999 proběhl státní převrat a v roce 2002 začala občanská válka, která se města citelně dotkla. Až v roce 2010 se uskutečnily prezidentské volby, následované dalšími nepokoji. V dubnu 2011 po dobytí Abidžanu převzal moc v zemi nově zvolený prezident Alassane Ouattara a situace se začala zklidňovat.\n\nMetropolitní oblast Abidžan je umístěna na jižním pobřeží Pobřeží slonoviny na laguně Ébrié. Oblast je rozdělena na dvě části: severní a jižní Abidžan, oddělené vodní plochou laguny.\n\nMěsto Abidžan se skládá ze čtvrtí – komun (\"commune\"), které mají každá vlastního starostu a zastupitelstvo.\nStarostou Abidžanu je guvernér distriktu, jmenovaný prezidentem.\n\nMěsto leží v pásmu monzunů Köppenovy klasifikace podnebí. Dlouhé období dešťů je zde od května do července, krátké od září do listopadu, dešťové srážky se však vyskytují i v období sucha. Vlhkost vzduchu bývá vysoká a dosahuje 80 i více procent. Průměrný úhrn srážek činí 2 000 mm za rok, teplota je celoročně vyrovnaná a pohybuje se bez větších výkyvů kolem 27 °C.\n\nV Abidžanu žije okolo jedné pětiny obyvatel Pobřeží slonoviny, což činí 3 796 677 a celá aglomerace pak dokonce 5 068 858 lidí. Toto nepravidelné rozložení populace je způsobeno přistěhovalectvím venkovského obyvatelstva do města, které zde hledá lepší životní příležitosti. Z těchto důvodů se počet obyvatel města od roku 1945 v průměru každých sedm let zdvojnásobuje. V poslední době se však růst obyvatel zmírnil a nemůže se srovnávat s lety 1960 – 1990, kdy ročně činil 10 %. Dnes činí 4,5 % a i podíl přistěhovalců z venkova se snížil ze dvou třetin v letech 1960 – 1990 na současnou třetinu.\nI tak je však populace Abidžanu příliš vysoká, když ji porovnáme s dalšími městy Pobřeží slonoviny jako Yamoussoukro (250 000) nebo Bouaké (660 000).\n\nAbidžan vznikl původně z rybářské vesnice a jeho hospodářský rozvoj podnítilo vybudování železničního nádraží v roce 1904 a zejména vybudování kanálu Vridi v roce 1951. Kanál, který spojil přístav a lagunu s mořem umožnil rozvoj, který z Abidžanu udělal veliký námořní přístav pro zaoceánský obchod se zbožím z celého světa.\nHlavní zdroje příjmů Pobřeží slonoviny plynou z vývozu produktů zejména kávy, kakaa, dřeva. Velké sucho v letech 1983 a 1984 a pokles cen zmíněných produktů vedl zemi k ekonomickým problémům. I přes snahu diverzifikovat zdroje však je země stále výrazně závislá na zemědělství. Neustávající silný proud přistěhovalců zejména ze zemědělských oblastí a chudých okolních zemí neumožní městu zlepšovat svoji ekonomiku.\n\nAbidžan leží na laguně Ébrié, takže nemá problémy se zásobováním vodou, ale odpadní voda a kanalizace lagunu znečišťuje. Přestože je kanalizační systém považován za velmi dobrý, nemůže udržet krok s růstem města.\n\nVelkou pozornost si však vyžaduje každoroční přírůstek 200 000 lidí ročně, kteří potřebují střechu nad hlavou. Mimo jiné i za účelem omezení tlaku na ekonomiku města byl spuštěn program na politickou decentralizaci země v osmdesátých letech. Program zahrnoval výstavbu měst střední velikosti s dobrým vybavením, aby přilákaly mladé z Abidžanu. Přemístění hlavního města do Yamoussoukra bylo součástí tohoto plánu. Bohužel, plán se nepodařilo plně uskutečnit a ekonomická i obchodní důležitost Abidžanu je mnohem vyšší než význam Yamoussoukra.\n\nSilnou stránkou Abidžanu zůstává jeho dopravní systém s kvalitní sítí silnic udržovaných v dobrém stavu. Jednotlivé komuny města spojují mezi sebou asfaltové silnice a široké třídy. Město má síť obchvatů pro zjednodušení a urychlení dopravy. Severní a jižní část Abidžanu jsou spojeny dvěma mosty mezi komunami Plateau a Treichville, které však svojí kapacitou nestačí a proto se buduje most třetí mezi Cocody a Marcory (r. 2012).\nIndividuální doprava po laguně je založena zejména na malých člunech – \"pirogách\". Hromadnou osobní dopravu mezi jednotlivými komunami po vodě zajišťují větší lodě. Jejich význam má dle rozvojových plánů města nabývat na důležitosti. Abidžan je důležitou dopravní křižovatkou nejen Pobřeží slonoviny, ale celé západní Afriky, zejména pro bývalé francouzské kolonie, na které má historické vazby. Z jeho autobusového nádraží ve čtvrti Adjamé je přímé spojení nejen do velkých měst Pobřeží slonoviny, ale i do sousedních států.\nZ Abidžanu vede železnice na sever do Ouagadougou, hlavního města Burkiny Faso. Cesta mezi oběma městy trvá 40 hodina a trať je obsluhována dvěma vlaky.\nAbidžanské mezinárodní letiště Félixe Houphouët-Boignye (nebo též Bouët podle čtvrti) je důležité pro celý region. Letadla odtud létají na mezikontinentálních linkách do Evropy a na Blízký východ. Letiště je proto uzpůsobené i pro velká dopravní letadla.\n\nAbidžanský námořní přístav je druhý největší v Africe. Byl otevřen v roce 1951 vybudováním 15 metrů hlubokého kanálu Vridi. Mohou zde tak kotvit i lodě s velkým ponorem. Přístav slouží nejen pro Pobřeží slonoviny, ale využívá ho hojně i Mali, Burkina Faso a Niger. Jeho využitelnost vyplývá jednak z hloubky a tedy přístupnosti pro lodě s velkým ponorem a jednak z délky a uspořádání dopravní sítě, po které do něj míří zboží. Navíc jen samotný Abidžan soustřeďuje 60 % průmyslové výroby země a je z velké části využíván místními továrnami. Výsadní postavení má ropa, která se těží v šelfu a je zpracovávána v rafinerii u přístavu. V roce 1995 tvořily ropné produkty téměř polovinu z tonáže, která prošla přístavem (5,5 mil. tun z 12 mil. celkem).\n\nVe městě je Abidžanská univerzita a Národní knihovna. Národní muzeum ukazuje sbírky umění domorodců (masky, šperky, nástroje, bubny, hudební nástroje ze všech částí země).\nZejména v centru města v Plateau je množství širokých tříd a rozlehlých parků. Je zde řada muzeí, knihoven a výzkumných ústavů, jakož i obchodů s místními uměleckými a řemeslnými výrobky a nejrůznějšími produkty Pobřeží slonoviny, ale i se západním zbožím.\nMezi místní pamětihodnosti patří moderní katedrála svatého Pavla od architekta Alda Spirita vysvěcená papežem Janem Pavlem II. v roce 1985. Stavba zapadá dobře svojí architekturou mezi mrakodrapy ve čtvrti Plateau. Zajímavé je i Cocodské městské muzeum současného umění ve stejnojmenné čtvrti.\n\nNárodní park Banco je rezervace původního tropického deštného lesa, který původně obklopoval celou lagunu a byl běžný podél Guinejského zálivu. Park má rozlohu 30 km a dnes je sevřený městskou aglomerací ze všech stran. Žije zde množství ptactva a opic, vyskytují se vzácné dřeviny. Jsou zde upravované cesty pro pěší návštěvníky a park slouží především jako rekreační oblast pro obyvatele Abidžanu. U parku je arboretum se stromy a keři z celého Pobřeží slonoviny.\n\nNa kraji Národního parku Banco je říční prádelna. Pradláci a pradleny zde perou prádlo z celého města a vydělávají si tak na živobytí.\n\nKomuna Plateau je zajímavá svými výškovými budovami, v západní Africe neobvyklými. S obchody a venkovními kavárnami je oblíbeným místem pro obchodní cestující, ale i pro zaměstnance místních kanceláří.\n\nBěhem roku je ve městě několik filmových festivalů. Abidžan je však především centrem hudby ve frankofonní západní Africe. Je zde mnoho klubů a barů s živou hudbou, kde hrají hudebníci z celého Pobřeží slonoviny. Město je považováno za centrum afrického reggae a hraje významnou roli v africké taneční hudbě. Každý rok je zde řada hudebních festivalů.\nVe městě sídlí řada fotbalových klubů. Nejúspěšnější z nich jsou ASEC Mimomasas (hraje na národním stadionu s kapacitou 65 000 diváků) a Africa Sports. Velké oblibě se kromě fotbalu těší např. basketbal a ragby.\n\nVětšina vládních úřadů je stále v Abidžanu. Jsou zde mimo jiné i Prezidentská kancelář, parlament, Ústavní rada a Nejvyšší soud.\nV Port Bouët v sousedství mezinárodního letiště sídlí jedna z francouzských vojenských základen v Africe. Na základě dohody z roku 1961 zde žijí tisíce lidí a základna je stále obsazená.\n\nAbidžan je oblastním sídlem významných mezinárodních úřadů: UNICEF, Rozvojový program OSN, Světová zdravotnická organizace (WHO), Světový potravinový program, Úřad OSN pro servisní zabezpečení projektů, Populační fond OSN, Mezinárodní organizace práce, Mezinárodní měnový fond a další.\n\n"}
{"id": "151581", "url": "https://cs.wikipedia.org/wiki?curid=151581", "title": ".pg", "text": ".pg\n\n.pg je internetová národní doména nejvyššího řádu pro stát Papua-Nová Guinea.\n\nExistují pouze následující domény 2. úrovně: .com.pg, .net.pg, .ac.pg, .gov.pg, .mil.pg, a .org.pg.\n\n"}
{"id": "151586", "url": "https://cs.wikipedia.org/wiki?curid=151586", "title": ".ph", "text": ".ph\n\n.ph je internetová národní doména nejvyššího řádu pro Filipíny.\n\n"}
{"id": "151587", "url": "https://cs.wikipedia.org/wiki?curid=151587", "title": "Princezna Diana", "text": "Princezna Diana\n\nDiana, princezna z Walesu, rodným jménem Diana Frances Spencer, známá jen jako princezna Diana, (1. července 1961 Sandringham – 31. srpna 1997 Paříž) byla první manželkou následníka britského trůnu prince Charlese a matkou jeho dvou synů. Po svém rozvodu se soustředila na charitativní práci pro Červený kříž a zejména na boj proti AIDS a pozemním minám. Ve své době patřila mezi nejznámější a nejpopulárnější světové osobnosti. Spolu se svým tehdejším přítelem Dodim al-Fayedem zahynula při automobilové nehodě, jejíž příčiny se později staly předmětem spekulací a konspiračních teorií.\n\nDiana Frances Spencerová se narodila 1. července 1961 v aristokratické rodině Spencerů. Její otec se jmenoval John Spencer a matka Frances Rocheová, později Spencer. Vyrůstala se svými sourozenci v Park House na sandringhamském statku. Byla pokřtěná farářem a bývalým biskupem Percym Herbertem.\n\nDianu těžce zasáhl rozvod rodičů v roce 1969. Ona, její bratr a dvě sestry byli svěřeni do otcovy péče. I přesto, že si oba rodiče našli nové partnery, Diana si zachovala k oběma velmi vřelý vztah. V roce 1975 se její otec stal osmým hrabětem Spencerem po smrti dědečka Alberta Spencera, a proto se její titul změnil na lady Diana Spencerová (do té doby směla používat titul ctihodná Diana Spencer).\n\nDiana studovala v Riddlesworth Hall v Norfolku a poté ve West Heath Girls' School v Sevenoaksu, kde byla považována za podprůměrnou studentku. Nezvládla zkoušky, a tak v roce 1977 opustila West Heath a navštěvovala institut Alpin Videmanette, což byla soukromá dívčí škola v Rougemont ve Švýcarsku. Nikdy nevynikala v učení, ale ve West Heath v Kentu v roce 1977 byla odměněna speciální cenou za svojí práci (službu). Byla popisována jako dívka, která ví, co je potřeba udělat, a dělá to, jak si myslí, že je to správně.\n\nKdyž se vrátila ze Švýcarska do Londýna, krátkodobě tam pracovala jako chůva a vychovatelka před tím, než se stala učitelkou v mateřské škole. Diana byla talentovaná amatérská zpěvačka, vynikala ve sportu a údajně toužila být tanečnicí.\n\nDiana a její sourozenci vyrůstali v domě svého otce na královských statcích v Sandringhamu a v rodinném domě svého otce v Althorpu. Znala královskou rodinu od raného věku. S Charlesovými mladšími bratry Edwardem a Andrewem si v dětství hrála.\n\nMilostný život prince Charlese byl vždy předmětem spekulací v tisku. Ohledně jeho budoucí manželky na něj byl kladen požadavek, aby jeho nevěsta byla členkou anglikánské církve. Jeho prastrýc hrabě Louis Mountbatten, který byl zavražděn v roce 1979, mu dal radu, aby se oženil s nevinnou mladou dívkou, která k němu bude vzhlížet. Aby získal souhlas své rodiny, očekávalo se, že jeho nevěsta bude mít královský nebo šlechtický původ. Zdálo se, že Diana splňuje všechny podmínky. Charles ale nejprve chodil s její sestrou Sarah, která budoucí královský pár seznámila.\n\nDiana a Charles spolu začali chodit v roce 1980 a ze začátku byl jejich vztah utajován před médii. Ale brzy kamery a foťáky zachytily „Shy Di“ (plachou Dianu), která ve svých 19 letech okouzlila celý svět svou krásou a nevinností. Charles ji požádal o ruku v únoru roku 1981. Zásnubní fotografie ukazující usmívající se pár a Dianu ukazujíc svůj prsten – 18karátový safír vykládaný diamanty se staly velmi populárními. Svatba se konala v katedrále sv. Pavla 29. července 1981. Svatební cestu Charles s Dianou strávili v Hampshire a poté na královské jachtě Britannia ve Středozemním moři. Vztah prince a princezny se stal téměř veřejným vlastnictvím.\n\nKrálovský pár nenechal veřejnost dlouho čekat na oznámení, že čekají nástupce trůnu. Diana porodila Williama Arthura Philipa Louise 21. června 1982, méně než rok po jejich svatbě. O dva roky později, 15. září 1984, uviděl světlo světa druhý syn princ Harry (Harry Charles Albert David). Byla velmi oddanou matkou a pokoušela se vystavit své syny také životu mimo palác.\n\nObjevily se ovšem spekulace, že biologickým otcem Harryho je major James Hewitt, instruktor jízdy a milenec lady Diany. Major a Diana se poznali v roce 1981; třebaže Diana tvrdila, že jejich románek započal až v roce 1987, jsou tvrzení, že začal již nedlouho po seznámení. Ať tak či tak, Hewit se dal slyšet, že rezavé vlasy Harryho jsou stejné jako jeho; lidé tvrdí, že jsou si podobni.\n\nDiana poctivě plnila povinnosti královského života s úctou, která povzbuzovala královskou rodinu. Diana ve skutečnosti vypadala, že si užívá stříhání stužek a sbírání peněz pro charitu. Rozdávala teplo a zájem přímým a upřímným způsobem jak chudým lidem, tak celým davům. Diana vysoká, štíhlá a okouzlující si užívala moderního oblékání a nosila nejnovější britskou módu. Její fotografie se staly na veřejnosti velmi populární, protože zobrazovaly vzor moderního člena královské rodiny.\n\nVe druhé polovině 80. let se však začaly mezi Dianou a Charlesem objevovat problémy a jejich vztah dostával trhliny. Jejich záliby se lišily. Charlesovou vášní byli koně, zahradničení a architektura. Diana milovala popovou hudbu, přepychové oblečení a drby. V rozhovorech s novinářem Andrew Mortonem se Diana svěřila, že problémy v manželství v podstatě začaly ihned po svatbě. Diana věděla o Charlesově vztahu s jeho starou láskou Camillou Parker Bowlesovou, ještě před svatbou a byla si citů svého manžela k jiné ženě plně vědoma. Svého manžela však milovala a snažila se plnit veškeré královské povinnosti. Ačkoli jí všudypřítomní novináři, fotografové a s nimi i davy lidí, přinášeli neuvěřitelný stres. Diana měla psychické problémy, které nebyly jen ve spojitosti s bulimií, díky které již na svatební cestě zvracela čtyřikrát denně. Několikrát se pokusila o sebevraždu, ubližovala si, tyto excesy byly většinou zapříčiněné nějakou z četných hádek se svým manželem. Diana se svěřila, že jí manžel nikdy nebyl oporou a choval se k ní velmi chladně. Ovšem na veřejnosti působili po dlouhou dobu jako šťastný pár a plnili reprezentativní úlohu členů královské rodiny.\n\nKolem roku 1986 začal Charles znovu navštěvovat svou starou lásku Camillu. Charles a Diana se i přesto objevovali na veřejnosti spolu, ale osobní život žili každý svůj vlastní. Zvěsti o nesouladu páru se rychle staly oficiálními, když 9. prosince 1992 tehdejší předseda vlády John Major oznámil parlamentu, že Charles a Diana žijí odděleně. Po dlouhém řízení byli rozvedeni dne 28. srpna 1996. I po rozvodu však Diana oficiálně zůstávala členkou královské rodiny jako matka budoucího následníka trůnu.\nOd zasnoubení s princem Charlesem v roce 1981 až do své smrtelné automobilové havárie v roce 1997 byla Diana jednou z nejznámějších žen po celém světě. Během svého života byla často označována za nejvíce fotografovanou osobu na zemi. Po rozvodu s Charlesem Diana usilovala o vytvoření svého nového veřejného postavení a působení. Bojovala proti nášlapným minám, navštívila Bosnu a Angolu a také pokračovala ve své práci v organizaci na pomoc lidem postiženým AIDS a v charitách pro děti.\n\nLady Diana navštěvovala nemocnice, utěšovala nemocné a převzala ochranu nad několika charitativními organizacemi. Diana také zorganizovala veřejnou dražbu 79 oděvů posbíraných za celých 15 let, které prožila po boku prince Charlese; veškerý výtěžek pak věnovala charitě.\n\nV lednu roku 1997 navštívila Angolu, kde sloužila u Mezinárodního červeného kříže jako VIP dobrovolník. Šla na návštěvu do nemocnice k lidem, kteří přežili výbuch nášlapné miny, účastnila se projektu „uvědomění si nebezpečnosti min okolo domovů a vesnic“.\n\nV srpnu 1997 odjela do Bosny a celým světem proletěla fotografie princezny ve vojenské bundě a helmě, procházející se po minovém poli. Její zájem o miny byl zaměřen převážně na zranění jimi způsobená, a to nejvíce na dětech, která stále přibývají, i když válka už dávno skončila.\n\nPrinceznina snaha ovlivnila v lednu 2005 Organizaci spojených národů, která vehementně apelovala na národy jako producenty velkého množství min. Čína, Indie, Jižní Korea, Pákistán, Rusko i USA však nepodepsaly Ottawskou úmluvu, která zakazuje výrobu a užití protipěchotních min.\n\nDalší fotkou, která obletěla svět v dubnu roku 1987, byla lady Diana sedící na posteli člověka nakaženého virem HIV a hladící mu ruku. Chtěla tak ukázat světu, že tito lidé si nezaslouží žádnou izolaci a opovržení, ale soucit a vlídnost ostatních. Zároveň tak dala trpícím naději na lepší život i s nemocí a podařilo se jí změnit názor a pohled veřejnosti. Diana podnikala také tajné návštěvy v nemocnicích u smrtelně nakažených pacientů AIDS. Tyto výlety byly médiím skryty.\n\nPozdě v noci 30. srpna 1997 opustila se svým partnerem Dodim Al-Fayedem hotel Ritz na Place Vendôme v Paříži a snažila se uniknout devíti francouzským novinářům, kteří ji pronásledovali. Krátce po půlnoci v neděli 31. srpna vjelo auto do tunelu poblíž Place de l'Alma. Údajně opilý řidič Henri Paul jel při útěku bulvárním novinářům rychlostí 95–110 km/h, čímž překročil povolenou rychlost. Automobil značky Mercedes (Třída S, model w140) narazil do zdi na pravé straně, odrazil se a čelně narazil do třináctého z pilířů, který podpíral střechu tunelu.\n\nDodi Al-Fayed a Henri Paul byli mrtví hned na místě nehody. Lady Diana ležela uvězněná pod troskami auta. Poté, co ji záchranáři stabilizovali a odvezli do nemocnice Salpêtrière, se zjistilo, že její zranění jsou příliš rozsáhlá. Její srdce bylo přemístěno z levé na pravou stranu hrudníku s rozřízlou plicní tepnou. I přes operaci museli lékaři nakonec konstatovat Dianinu smrt.\n\nLionel Jospin (francouzský premiér), Bernadette Chirac (manželka prezidenta Jacquese Chiraca) a Bernard Kouchner přišli vzdát princezně poslední poklonu. Do Anglie tělo převezl princ Charles a Dianiny dvě sestry.\n\nDianina smrt byla provázena neobyčejně hlubokým a rozsáhlým smutkem celého světa. Pohřeb se konal 6. září ve Westminsterském opatství.\n\nNa její pohřeb přišly truchlit tři miliony lidí nejen z Londýna a poslední rozloučení sledovalo dvě a půl miliardy diváků ve 187 státech. Více než milion kytic bylo přineseno a položeno před práh domu Jana Maulera. Elton John také přetextoval svou baladu „Svíce ve větru“ a věnoval ji zesnulé. Nad vjezdem do tunelu, kde Diana zemřela, se nachází památník \"Plamen Svobody\" (\"Flamme de la Liberté\") z roku 1989, který slouží princezniným ctitelům k uctění její památky.\n\nDiana je pohřbena v Althorp Park, ve svém domově v Northamptonshire, na malém ostrůvku uprostřed jezera známém jako The Oval. Cestu k jezírku lemuje 36 dubů, podle jejího věku v době smrti. Místo stráží čtyři černé labutě. Blízko také stojí starobylé arboretum, které chrání před sluncem stromy zasazené princem Williamem, princem Harrym, dalšími členy rodiny i princeznou samotnou.\n\n\nAčkoli byla po své svatbě i rozvodu nejvíce známa jako \"Princezna Diana\", formálně nikdy nebyla takto oslovována, protože pouze ženy, které se jako princezny narodily, mohou tento titul mít před rodným jménem (např. Princezna Anne). Po rozvodu ji náleželo oslovení \"Diana, Princezna z Walesu\"; v době manželství byla v úplnosti titulována jako \"Její královská výsost Princezna z Walesu a Hraběnka z Chesteru, Vévodkyně z Cornwallu, Vévodkyně z Rothesay, Hraběnka z Carricku, Baronka z Renfrew, Paní Ostrovů, Princezna Skotská\" (což byla obdoba titulů jejího manžela).\n\n"}
{"id": "151588", "url": "https://cs.wikipedia.org/wiki?curid=151588", "title": "Trident (jádro)", "text": "Trident (jádro)\n\nTrident (též známé jako MSHTML) je renderovací jádro používané v prohlížeči Internet Explorer pro Microsoft Windows. Jeho první verze se objevila v říjnu 1997 v Internet Exploreru 4.0 a bylo postupně vylepšováno. Aktuální verze 5.0 je součástí Internet Exploreru 9.0. Starší verze byly známé svou slabší podporou webových standardů, některých nestandardních rozšíření a slabší bezpečností.\n\nDíky své integraci do operačního systému Windows je renderovací jádro využíváno v řadě komponent systému a využívá ho i řada instalovaných aplikací. Příkladem může být Windows Explorer, nápověda systému Windows či kancelářský balík Microsoft Office.\n\n"}
{"id": "151589", "url": "https://cs.wikipedia.org/wiki?curid=151589", "title": "Zubní vrtačka", "text": "Zubní vrtačka\n\nZubní vrtačka je specializovaný rotační nástroj (malý stroj) používaný v zubním lékařství (stomatologii). Užívá se pro vrtání, broušení a leštění při preparaci zubů nebo při úpravách protéz. Zubní vrtačky používají také zlatníci, nástrojaři a modeláři pro jemné práce.\n\nStarší zubní vrtačky se poháněly pevným motorem ve stojanu a buďto lankovým převodem nebo ohebným hřídelem (bowden) do vrtacího nástavce a měly poměrně nízké otáčky. Současné vysokorychlostní vrtačky mají pohon buď elektrickým mikromotorem nebo vzduchovou turbinkou přímo v násadci. \n\nSkládá se z elektrického mikromotoru a násadce, buď kolénkového nebo rovného, podle toho, jak přístupné je preparované místo. Mikromotor s násadcem tvoří jeden celek. Při stomatoprotetických pracích na nízkých otáčkách je možno chlazení vypnout. V zubní ordinaci se mikromotor používá zejména k dobrušování korunek živých zubů. Nástroj (vrtáček, frézka, brousek, kartáč…) se do moderních nástavců upíná stiskem hlavičky rukou (jako u versatilky). Nehodí se pro hloubkové vrtání korunek, kde by zákrok trval neúměrně dlouho a při neopatrné manipulaci by mohlo dojít i k poškození (propálení či prasknutí) korunky zubu.\n\nSkládá se z přetlakové vzduchové turbínky, která je schopna vyvinout na své malé rozměry překvapivý výkon (cca 18W). Její otáčky činí řádově statisíce za minutu (200 000-400 000 ot/min.). Používá se skoro výhradně u endodontických zákroků na hloubkové vrtání do korunek zubů nebo frézování (ošetření kazů, trepanace korunky při otevření dřeňové dutiny zubu, apod.). Její otáčky jsou zpravidla konstantní a je vždy nutno hrot nástroje chladit vodním aerosolem – mlhou (hlídáno elektronicky stomatologickou soupravou). Vzhledem k vysokým otáčkám je zákrok velice rychlý a při předchozí injekční aplikaci lokálního anestetika (např. Supracain, Novokain) a současném vydatném chlazení poměrně bezbolestný. Nástroj bez chlazení se nesmí použít, hrozí nebezpečné přehřátí hrotu a poškození zubu i turbínky. Nástroj se do turbínky upíná stiskem hlavičky rukou (jako u versatilky), starší turbínky (Chirana) měly v příslušenství upínáček. Cena standardní vrtačky je od 6900 korun. \n\n"}
{"id": "151591", "url": "https://cs.wikipedia.org/wiki?curid=151591", "title": "Župkovský potok", "text": "Župkovský potok\n\nŽupkovský potok je potok na středním Pohroní, v okrese Žarnovica na Slovensku. Měří 5,3 km a je tokem IV. řádu.\n\nPramení v pohoří Vtáčnik v podcelku Nízký Vtáčnik, na jihovýchodním úpatí Markova vrchu, v nadmořské výšce přibližně 720 m. Od pramene teče nejprve na jih a posléze se stáčí na jihovýchod a vstupuje do Župkovské brázdy. Protéká osadou Tŕň a postupně se opět stáčí na jih, protéká obcí Župkov, nejprve částí Horný Župkov a zprava přibírá přítok z Belanové doliny. Poté opět zprava přibírá přítok zpod Tomášova štálu, obloukem zatáčí na východ a protéká částí Dolný Župkov. V blízkosti obce ústí v nadmořské výšce přibližně 305 m zprava do Kľaku.\n"}
{"id": "151592", "url": "https://cs.wikipedia.org/wiki?curid=151592", "title": "Masatoši Nakajama", "text": "Masatoši Nakajama\n\nMasatoši Nakajama (japonsky 中山 正敏 Nakajama Masatoši) (1913–1987) byl japonský karatista.\n\nModerní karate v Japonsku má mnoho osobností, které se zapsaly do dějin karate a díky nimž má tento styl současnou podobu. Jednou z nich je i Masatoši Nakajama, který inicioval vytvoření pravidel pro volný zápas a právem mu náleží označení „autor sportovního karate“.\n\n\nMasatoši Nakajama se narodil v Tokiu roku 1913 v rodině vojenského lékaře, který byl pokračovatelem starého samurajského rodu učitele šermu. Od dětství byl vychováván v duchu bušidó - samurajského morálního kodexu. V mládí začal studovat kendó a několik stylů čínských bojových umění, s nimiž se seznámil na Tchaj-wanu, kde byl jeho otec služebně. Do Tokia se vrátil na přání rodičů.\n\nMěl studovat medicínu, aby pokračoval ve šlépějích svého otce i dědečka. Bez vědomí rodičů se však zapsal na Univerzitu Takošuku, kde se rozhodl studovat čínskou historii a jazyk. Právě tam také začal roku 1932 studovat karate pod vedením mistra Gičina Funakošiho.\n\nFunakoši chtěl v Japonsku vyučovat karate jako prostředek ke zdokonalování fyzické i psychické odolnosti svých žáků. Snad právě proto získal přezdívku „otec moderního karate“. Mistr Gičin Funakoši se snažil vyjít požadavku svých japonských studentů vstříc a od roku 1943 začal vyučovat na svých trénincích také různé formy řízených zápasů, kdy měli útočník i obránce určeny své útočné i obranné techniky. Toto zápasové vyžití však plně nespokojovalo Funakošiho nejvyspělejší žáky. Mezi ně patřil Masatoši Nakajama, který později inicioval vytvoření pravidel pro volný zápas.\n\nNakajamu vždycky fascinovala čínská kultura, ke které neodmyslitelně patří provozování různých druhů tradičních čínských bojových umění. V roce 1933 navštívil jako turista Mandžusko, kde se zajímal o historii rozvoje bojového umění kung-fu, a to všech jeho škol. Pochopil totiž, že karate a kung-fu má mnoho společného. Dal si za úkol toto propojení podrobně prozkoumat. Využil proto v roce 1937 možnost výměnného studijního pobytu a odcestoval do Pekingu, kde po dobu pěti let pilně studoval na tamní univerzitě čínské bojové styly.\n\nDo Tokia se Nakajama vrátil až v roce 1946. Svou vlast našel ve zbídačeném stavu, mnoho škol zničila válka. Ve stejném roce navíc zemřel i jeho syn Jošitaka, který z pověření svého otce vedl výuku karate v Tokiu. Jošitaka Funakoši, na rozdíl od svého otce, po dobu svého působení na postu vedoucího instruktora realizoval výuku karate zaměřenou více na konfrontaci bojových schopností. Sám Gičin Funakoši se vrátil z Okinawy až v roce 1948.\nProtože po válce Spojené státy jakoukoliv výuku bojových umění zakázaly, podnikl Nakajama společně s ostatními mistry karate několik pokusů, aby mohli karate opět vyučovat na univerzitách. To se podařilo až v roce 1949. Gičin Funakoši se vrátil sice v 1948 z Okinawy, ale kvůli pokročilému věku se nemohl ujmout byť jen metodického vedení výuky karate.\nPověřil proto tímto úkolem svého nejvyspělejšího žáka Shigeru Egamiho. Ten důsledně následoval Funakoshiho vizi praktikování neagresivního, a tím nezávodního karate, čímž se dostal do rozporu s žáky svého předchůdce Yoshitaky Funakoshiho.\n\nJako důsledek tohoto rozporu Masatoshi Nakayama, Isao Obata a Hidetaka Nishiyama ještě v roce 1949 založili Japan Karate Association. Jejich cílem bylo posunout karate do oblasti sportu, vypracovat systém pravidel pro závodní karate a vyškolit instruktory.\nSám Nakayama byl tvůrcem prvního návrhu pravidel pro volný zápas. Filozofií se jeho pravidla podobala co nejvíce reálnému boji. Například se bojovalo bez rozdílu hmotností. Při zápase se nepoužívaly žádné chrániče na ruce a nohy. Zvítězil ten, kdo provedl účinnou útočnou techniku na nekrytou část těla protivníka, nebo kterou protivník nedokázal odblokovat. V turnaji nemohl pokračovat nikdo, kdo už byl jednou poražen, neboť by to v reálném boji znamenalo protivníkovu smrt.\nPo představení pravidel pro volný zápas se hnutí karate v Japonsku ihned rozdělilo na dva tábory. Jedni pravidla přivítali jako pozitivní signál pro rozšíření karate jako sportu i mimo Japonsko. Druzí tuto snahu však odsoudili, neboť se podle nich odkloňovala od původní filozofie karate směřující ke komplexnímu rozvoji karatistů. Tvorba pravidel pro ně byla předzvěstí úzkých specializací při honbě za sportovními výsledky.\nSám „otec moderního karate“ Funakoshi pravidla neschválil. Celý svůj život se obával toho, aby karate nemohlo být zneužíváno k realizaci násilí na jinou osobu. A právě možnost volných zápasů, byť podle jakýchkoliv pravidel, pro tuto možnost žáky karate, dle obav Funakoshiho, připravuje.\nMasatoshi Nakayama však šel za svým cílem s neochvějným přesvědčením, že se ubírá správným směrem. Po vytvoření pravidel pro volný zápas vypracoval pravidla pro uskutečňování soutěží v předvádění sestav karate. Za tímto účelem vydal několik publikací, ve kterých tyto sestavy ve spolupráci s ostatními učiteli karate popsal a sjednotil jejich předvádění. Instruktoři Japan Karate Association následně šířili principy tréninkové metody Nakayamy po japonských univerzitách. Nakayama byl rovněž organizátorem prvního otevření mistrovství Japonska v karate v roce 1957. Od tohoto roku se začala psát historie sportovního karate v Japonsku a následně i ve světě.\n\nSportovní karate od roku 1957 proběhlo bouřlivým vývojem. Vzniklo několik celosvětových organizací, které se od sebe liší hlavně pravidly pro volný zápas. Někde se závodí ve váhových kategorií, jinde zase na počet na vyšší či neomezený počet získaných bodů. Jiné organizace povolují opravné zápasy. Karate se snaží od roku 1969 zařadit do programu olympijských her. Karate se stalo sportovním fenoménem 20. století.\nMasatoshi Nakayama zemřel v roce 1987. Až do smrti působil jako hlavní instruktor Japan Karate Association. Tak jako se zcela právem o Gichinu Funakoshim jako o „otci moderního karate“, mělo by být jméno Masatoshi Nakayama spojeno s přezdívkou „autor sportovního karate“.\n\n"}
{"id": "151593", "url": "https://cs.wikipedia.org/wiki?curid=151593", "title": "Ciolkovského rovnice", "text": "Ciolkovského rovnice\n\nCiolkovského rovnice popisuje vztah mezi konstrukčními parametry rakety a maximální rychlosti, kterou může takováto raketa vyvinout. Poprvé ji popsal britský matematik William Moore. Nezávisle na něm ji však objevil koncem 19. století Konstantin Eduardovič Ciolkovskij, po němž je pojmenována.\n\nPodle ciolkovského rovnice platí pro každý manévr volného tělesa, prováděný pomocí raketového motoru:\n\nformula_1     \nnebo ekvivalentně:\nformula_2\npřípadně také\nformula_3\n\nkde formula_4 je rozdíl mezi počáteční a konečnou velikostí rychlosti rakety, formula_5 je počáteční hmotnost rakety, formula_6 je hmotnost rakety po spotřebování paliva na manévr, formula_7 výtoková rychlost zplodin z raketového motoru a e je Eulerovo číslo.\n\n"}
{"id": "151596", "url": "https://cs.wikipedia.org/wiki?curid=151596", "title": "Jiří Schmitzer", "text": "Jiří Schmitzer\n\nJiří Schmitzer (* 25. října 1949 Praha) je český herec a písničkář, syn Jiřího Sováka. \n\nDAMU absolvoval v roce 1974, poté hrál v Činoherním studiu v Ústí nad Labem. Od roku 1985 byl členem souboru Studia Ypsilon. Ve filmu debutoval v roce 1970. Hrál ve slavných filmech \"Marečku, podejte mi pero!\" (kde hrál syna svého vlastního otce), \"Postřižiny\", \"Slavnosti sněženek\", \"Vesničko má středisková\", \"Černí baroni\", \"Báječná léta pod psa\", \"Kytice\",\" Chalupáři \"(kde hrál vnuka svého vlastního otce), \"Kanárek\", \"Kráska v nesnázích\" a mnoha dalších. V roce 1997 získal jako „nejlepší herec v hlavní roli“ ve filmu \"Bumerang\" Českého lva.\n\nPůsobí také jako skladatel, skládal hudbu pro divadelní inscenace (mj. i pro Národní divadlo). Vystupuje také jako písničkář se svými převážně humornými písničkami. Vydal již čtyři alba. Zpíval také na albu Bratří Ebenů \"Já na tom dělám\" a \"Ebeni v zahradě\".\n\nV roce 2008 vydal knižně pod názvem \"Kanimůra ze Šardonu\" výbor svých textů.\n\nU mladší generace je známý hlavně díky písni „Máte na to?“ („Řekněte prdel“).\n\nV roce 1976 způsobil pod vlivem alkoholu dopravní nehodu, při které zavinil smrt chodce. Na základě tohoto skutku byl odsouzen ke třem rokům vězení, z trestu si odpykal rok a půl.\n\n\nNěkolik písní také nahrál pro různé samplery: \"Trubka\" a \"Prase\" jsou na \"Slonech v porcelánu\" (1999), \"Krabička\" vyšla na albu \"Havěť všelijaká\" (2005) a píseň \"Čas\" je na sampleru \"50 miniatur\" (2007).\n\nPodílel se i na albu Nanoalbum, jako docent Tečka v písni \"Léčitel\".\n\n\n"}
{"id": "151597", "url": "https://cs.wikipedia.org/wiki?curid=151597", "title": "Adelaide", "text": "Adelaide\n\nAdelaide je hlavní a nejlidnatější město australského státu Jižní Austrálie a páté největší město v Austrálii. Má rozlohu 1826,9 km² a asi 1,3 milionu obyvatel. Jde o pobřežní město a nachází se na Adelaide Plains, severně od poloostrova Fleurieu, mezi zálivem Sv. Vincenta a nízkým pohořím Mount Lofty Ranges.\n\nMěsto dostalo své jméno po královně Adelaide, manželce britského krále Viléma IV.\n\nZaloženo bylo roku 1836 plukovníkem Williamem Lightem jako plánované město, které bylo předem detailně navrženo a byla pro ně vybrána nejvhodnější lokalita poblíž řeky Torrens.\n\nV roce 1900 byly ulice města elektrifikovány a do roku 1909 byla vystavěna veřejná doprava v podobě elektrických tramvají. Přibližně 28 000 mužů bylo z oblasti vysláno bojovat do I. světové války. Tramvajové linky byly během padesátých let do roku 1958 zlikvidovány s výjimkou jedné, vedoucí na předměstí Glenelg, a nahrazeny autobusovými. Roku 1962 zde zemřel biolog Ronald Fisher. Roku 2007 byla tramvaj v centru prodloužena o 1,6 km a o tři roky později o 2,8 km, čímž délka celé tratě dosáhla 15 km.\n\n\n\n\n"}
{"id": "151602", "url": "https://cs.wikipedia.org/wiki?curid=151602", "title": "Ahaggar", "text": "Ahaggar\n\nAhaggar (arabsky: جبال هقار), nebo také Hoggar, je pohoří v provincii Tamanrasset v alžírské části Sahary. Nachází se 1 500 km na jih od hlavního města Alžíru a jeho rozloha je asi 300 000 km². V roce 1987 byl v na tomto území až k hranicím s Nigerem a Mali vyhlášen Národní park Ahaggar za účelem ochrany mimořádně cenné geologické a archeologické oblasti s vzácnou flórou a faunou. Národní park zahrnuje pohoří Ahaggar, Tassili-n-Ahhagar, oblasti Tefedest a Amadror, Tassili Ahnet, Immidir, Tin Missaou, Tin Rehroh a tzv. zkamenělý les In-Salah.\n\nJde o částečně vulkanický masív, jehož základem je zvětralé krystalinikum, hornina podobná žule. Tím procházejí mladší sopečné ztuhlé čedičové lávy, které tvoří místy vrstvu silnou až 180 metrů. Rozpukaný a rozsypaný povrch lávy někde připomíná obrovské haldy strusky. Pro celou oblast jsou typické čedičové výplně puklin a sopouchů, skrz které v třetihorách prýštilo magma na povrch. Okolní horniny zvětraly a tvrdý čedič zůstal, tvoříce svým rozpadem hranolovité sloupce podobné varhanním píšťalám.\n\nOblast pohoří Ahaggar a jižního Alžírska je domovem nomádského národa Tuaregů. Tento národ žije v oblasti již 2 000 let a jeho lidé pojmenovali pohoří \"Asseker\" („Konec světa“). V současnosti pracuje většina Tuaregů na vrtných polích.\n\nSprávním střediskem celého území je pouštní město Tamanrasset. Odtud se také organizují výpravy do nitra vyprahlých hor.\n\nV horách Ahaggar panuje tropické, horké klima. Roční úhrn srážek se pohybuje v průměru kolem 150 mm. Nikde na svazích hor a v suchých údolích neroste žádná vegetace. Déšť je zde opravdovou výjimkou a když už přijde, jedná se o krátké nevydatné deště. V hlubokých a zastíněných soutěskách či kotlích se voda udrží v podobě malých jezírek. Kolem nich potom vyroste trochu zeleně. Tyto „oázy“ se v pohoří vyskytují jen ojediněle, ale pro obyvatelé mají velký význam.\n\nV únoru 1948 překročili pohoří, jako první Čechoslováci, čeští manželé Foitovi v automobilu Tatra 57B.\n\n\n"}
{"id": "151606", "url": "https://cs.wikipedia.org/wiki?curid=151606", "title": "Filip Adwent", "text": "Filip Adwent\n\nFilip Stanisław Adwent (31. srpna 1955 Štrasburk - 26. června 2005 Varšava) byl polský lékař a politik.\n\nFilip Adwent byl potomkem polských emigrantů, kteří žili ve Francii. Sám se do Polska natrvalo vrátil až v roce 1996.\n\nV letech 2001 až 2002 byl členem polské pravicové strany Porozumienie Polskie a v roce 2004 byl zvolen do Evropského parlamentu jako nestraník za Ligu polských rodin.\n\nDne 18. června 2005 byl vážně zraněn při automobilové nehodě u městečka Grójec poblíž Varšavy. Osm dní na to na následky svého zranění ve Varšavě zemřel. Při nehodě přišli o život i oba Adwentovi rodiče a jeho devatenáctiletá dcera.\n"}
{"id": "151611", "url": "https://cs.wikipedia.org/wiki?curid=151611", "title": "Muralismus", "text": "Muralismus\n\nMuralismus je malířské hnutí v Mexiku, lze ho chápat jako latinskoamerický směr, avantgardní umělecký výraz, jev spjatý s revolucí v Mexiku probíhající v období vlády prezidenta Álvara Obregóna. Staví na mexickém vlastenectví a vyzdvihuje povstalecké hrdiny a bojovníky za národní požadavky, poukazuje i na indiánskou minulost. Vznik muralismu je spojen s uveřejněním manifestu \"Sociální, politické a estetické prohlášení\" (1922).\n\nMuralismus se zaměřuje na vnitřní i vnější výzdobu veřejných budov monumentálními nástěnnými malbami, zobrazovány jsou náměty z předkolumbovského Mexika, z osvobozeneckého hnutí i ze soudobého života země.\n\nHlavní představitelé jsou\n\nDruhou generaci muralistů rozvíjející mexický národní muralismus tvořili:\na další.\n"}
{"id": "151616", "url": "https://cs.wikipedia.org/wiki?curid=151616", "title": "Objekt", "text": "Objekt\n\nObjekt nebo předmět označuje to, co je cílem pozornosti, například\n\n"}
{"id": "151619", "url": "https://cs.wikipedia.org/wiki?curid=151619", "title": "Tarasnice", "text": "Tarasnice\n\nTarasnice je jednak druhem pevné palné zbraně typické pro patnácté století a určené především pro přímou střelbu a mimo to je pojem používán i pro moderní přenostné zbraně se střelami na reaktivním principu, které jsou určeny pro likvidaci pevných krytů, nebo obrněné techniky.\n\nTarasnice měly poměrně značně dlouhou hlaveň (poměr mezi světlostí a délkou se pohyboval mezi 1 : 8 a 1 : 12), jejíž světlost byla rovna světlosti prachové komory. Tarasnice jako houfnice byly zprvu kovány z ocelových pásů, svíraných příčně kruhy. Avšak z husitských válek jsou již doloženy zprávy o lití velkých tarasnic. Ráže těchto děl se pohybovala mezi 50–100 milimetrů. Střílelo se z nich kamennými, později, také už za husitských válek, ocelovými kovanými koulemi (rovněž olověné, snad i ocelové zalévané do olověného pláště). Předpokládaný účinný dostřel byl asi 250–300 metrů.\n\nJméno tarasnice pochází patrně od tarasu, ochrany mezi bojovými vozy, či dle dřevěného podstavce, na který byla upevňována. Tarasnice byly typickými pevnostními zbraněmi, ale používaly se i při obléhání. \nZa husitských válek byly patrně často vezeny na půlvoze – jednoduché dřevěné lafetě.\n\nPojem tarasnice je používán pro skupinu zbraní nasazovaných ve druhé světové válce i po ní., jako je bazuka, pancéřová pěst a RPG. Tyto názvy bývají používány jako synonyma. \n\nZbraň, která měla označení \"tarasnice\" přímo v názvu byla ve výzbroji ČSLA po druhé světové válce. Šlo o \"Tarasnici T21\",\nkterá mohla být vybavena lafetou s koly, nebo používána bez ní. Měla ráži 82 mm a uváděný účinný dostřel 600 m, přestože maximální dostřel byl až 2500 m. \n\nJiným příkladem je \"Tarasnice Carl Gustaf M3\". Má ráži 84 mm a účinný dostřel 700 m. Tato zbraň je i ve výzbroji Armády České republiky. Zároveň dokladuje nejednoznačné používání pojmů, protože ji lze najít i pod označením \"pancéřová pěst\".\n"}
{"id": "151623", "url": "https://cs.wikipedia.org/wiki?curid=151623", "title": "KTM-19", "text": "KTM-19\n\nKTM-19 (podle unifikovaného označení 71-619) je typ současné ruské tramvaje, vyráběné v závodě UKVZ.\n\nJedná se o jednosměrný, čtyřnápravový a vysokopodlažní vůz. Vyráběl se v letech 1999–2012; vzešel z něj též i prototyp KTM-21. Tramvaje typu KTM-19 se vyskytují hlavně v Moskvě, ale i v dalších ruských městech, jakými jsou Iževsk, Rostov na Donu, Volžskij, od roku 2005 též i Nižnij Novgorod, a jiných. Jedná se však již o modifikace původního typu.\n"}
{"id": "151638", "url": "https://cs.wikipedia.org/wiki?curid=151638", "title": "Moravské vyrovnání", "text": "Moravské vyrovnání\n\nMoravské vyrovnání (též moravský pakt, německy Mährischer Ausgleich) je souhrnný název pro čtyři zemské zákony přijaté roku 1905 na Moravě, jejichž účelem mělo být vytvoření rovnoprávného postavení moravských Čechů a Němců v zemi a vyřešit národnostní rozpory mezi oběma národy.\n\nVyrovnání sestávalo z těchto zákonů:\n\nVšechny čtyři zákony, chápané jako celek, byly přijaty ve dnech od 16. do 22. listopadu a císařem Františkem Josefem schváleny 27. listopadu.\n\nMoravské vyrovnání představovalo kompromisní rozdělení země podle národnostního klíče. Češi představovali počátkem století 71%, Němci 28% obyvatel. Vyrovnání zajistilo Čechům většinu na sněmu, která odpovídala jejich převaze v obyvatelích, Němcům pak slušné zastoupení navzdory tomu, že od počátku století ve volbách ztráceli na úkor Čechů. Kvůli tomuto oslabování a skutečnosti, že Němci na Moravě neobývali jednolité území, dali přednost výměně dosavadního vedoucího postavení, které by v budoucnu zákonitě padlo, za záruky ochrany své menšiny. Německá i česká strana byly ochotny ke kompromisům, čímž se Morava odlišila od Čech, kde mezi českou a německou stranou vládly nesmiřitelné rozpory nevyřešené do zániku monarchie. Moravské vyrovnání se stalo vzorem i pro další země Rakouska-Uherska, zejména Bukovinu, kde bylo obdobné vyrovnání (se čtyřmi národnostními kuriemi) přijato r. 1910, po příkladu Moravy pak byla zavedena všeobecná kurie pro volby do zemského sněmu v Korutansku a Štýrsku.\n\nNěkteré z principů Moravského vyrovnání byly využity při vytváření namibijské ústavy.\n\n\nText jednotlivých zákonů (německy):\n\n1. zákon\n2. zákon\n3. zákon\n4. zákon\n"}
{"id": "151649", "url": "https://cs.wikipedia.org/wiki?curid=151649", "title": "Norfolk (rozcestník)", "text": "Norfolk (rozcestník)\n\nJméno Norfolk má více významů:\n\nV geografii:\nOdvozeně:\n\nDalší významy:\n"}
{"id": "151650", "url": "https://cs.wikipedia.org/wiki?curid=151650", "title": "Nürburgring", "text": "Nürburgring\n\nNürburgring [Nýrburgring] je německý motoristický okruh, na kterém se pořádají automobilové a motocyklové závody. Okruh se nachází v blízkosti hradu Nürburg ve spolkové zemi Porýní-Falc. Starý okruh dlouhý asi 23 km, na kterém se konala Grand Prix Německa, byl v roce 1976 po havárii Nikiho Laudy zrušen. Nahradil ho nově vybudovaný okruh o délce asi 5 km, nazývaný také jako „Nový Nürburgring“, který hostil vedle Velké ceny Německa také Grand Prix Evropy a Grand Prix Lucemburska.\n\nOkruh byl založen v roce 1927, jeho původní trať vedla mezi městy Adenau, Nürburg a Müllenbach. Našel se vhodný terén v pohoří Eifel (Porýní). Stavba Nürburgringu byla zahájena v roce 1926.\n\nOkruh se skládal ze dvou částí: hlavní byla \"Nordschleife\" (severní trať) dlouhá něco málo pod 23 km (zpočátku 22,810 km). Trať byla tvořena asi 180 zatáčkami různého charakteru a obtížnosti, mezi nejslavnější patřila \"Karussell\" (dnes nese jméno \"Caracciola-Karussell\" na počest Rudolfa Caraccioly). Pro svou náročnost byla přezdívaná „Zelené peklo“.\n\nDruhá část okruhu \"Südschleife\" (jižní trať) byla situovaná do blízkosti města Müllenbach. Délka okruhu byla 7,747 km a byla používána na motoristické události místního významu. Oba okruhy používaly místo nazvané \"Start und Ziel Schleife\" s boxy. Celková délka trati, která využívala oba okruhy, byla 28,265 km a byla pojmenována \"Gesamtstrecke\". První ročníky Velké ceny Německa používaly kompletní délku okruhu, ke změně došlo roku 1931, kdy se začal používat pouze \"Nordschleife\".\n\nPo druhé světové válce se na Nürburgring vrátily všechny hlavní motoristické události. V roce 1967, z důvodu vysokých rychlostí vozů, byla přidána šikana před cílovou rovinku. Kvůli bojkotu ze strany jezdců v roce 1970 byla Německá Grand Prix přesunuta do pohoří Eifel na Hockenheimring. Po stavebních úpravách se v roce 1971 Formule 1 na tuto trať vrátila.\n\nAni stavební úpravy, které trať prodělala v roce 1970, nezajistily lepší bezpečnost a její konec zpečetila nehoda Nikiho Laudy v roce 1976. Úřadující mistr světa Niki Lauda nezvládl své Ferrari v úseku Bergwerk. Neovladatelný vůz byl mrštěn proti skalní stěně a následně zpět do silnice, kde začal hořet. Jen díky zákroku pilotů Merzaria, Ertla, Edwardse a Lungera, kteří se vrhli do plamenů, Niki Lauda přežil.\n\nAby se na Nürburgring mohla vrátit Formule 1, musel se vybudovat nový, kratší a modernější okruh. Po několika návrzích a počátečních finančních problémech byl konečně v roce 1984 nový okruh slavnostně otevřen. Byl vybudován v části dřívějšího Südschleife, který ovšem neměl s původním nic společného. Velká cena Německa se na okruhu konala pouze dvakrát, a to v počátečních letech (1984 a 1985), poté z kalendáře F1 zmizel. Až od roku 1995 se formule 1 na tento okruh vrací, když se tu pořádá Grand Prix Evropy a v letech 1997 a 1998 Grand Prix Lucemburska.\n\n\n\n\n\n\n\n"}
{"id": "151652", "url": "https://cs.wikipedia.org/wiki?curid=151652", "title": "Tugtupit", "text": "Tugtupit\n\nTugtupit (Sörensen, 1962), chemický vzorec NaAlBeSiOCl, je vzácný tektosilikát ze skupiny feldspathoidů. Grónský název \"tuttupit\" znamená \"sobí krev\", proto se tugtupit také někdy nazývá „sobí kámen“. Pokud je vystaven slunečnímu světlu nebo teplu lidských rukou, změní barvu ze světle červené na temně rudou.\n\nEskymácká legenda říká, že milenci mohou svou láskou způsobit, že kámen bude zářit rudě jako oheň a síla jeho záře bude stejná, jako síla jejich lásky. Tento jev je způsoben tenebrescencí tuttupitu. Byl pojmenován podle naleziště Tuttup Attaakorfia v Grónsku.\n\nVzniká ve vysoce alkalických plutonických magmatických horninách jako jsou syenity a jejich pegmatity. Často je nalézán dohromady se sodalitem. Někdy jako sekundární produkt alterace čkalovitu.\n\nVytváří krystaly ve čtverečné soustavě, častěji však celistvý.\n\n\n\nGrónská bohatě zabarvená odrůda tugtupitu je ceněna jako drahokam, brousí se a používá se do luxusních a drahých šperků. Jedná se také o vzácný minerál, který je mezi sběrateli velmi žádaný.\n\n\n"}
{"id": "151661", "url": "https://cs.wikipedia.org/wiki?curid=151661", "title": "Komunistická strana Indie (marxistická)", "text": "Komunistická strana Indie (marxistická)\n\nKomunistická strana Indie (Marxistická) je indická komunistická strana. Odštěpila se roku 1964 od KS Indie, kterou označovala za revizionistickou. Brzy nabyla většího vlivu než KSI. Dnes je součástí Levé fronty.\nPři volbách roku 2004 získala strana 22 milionů voličů (6 %) a 43 mandátů.\n\n"}
{"id": "151663", "url": "https://cs.wikipedia.org/wiki?curid=151663", "title": "Michael Francis Egan", "text": "Michael Francis Egan\n\nMichael Francis Egan (26. září 1761 – 22. července 1814) byl františkánský mnich a první biskup filadelfský (1808–1814). Na řádového kněze byl vysvěcen v roce 1785.\n"}
{"id": "151701", "url": "https://cs.wikipedia.org/wiki?curid=151701", "title": "Hans Knauss", "text": "Hans Knauss\n\nHans Knauss (* 9. únor 1971 Schladming) je rakouský lyžař.\n\n\n\nV roce 2006 se aktivně účastnil automobilových závodů FIA GT s vozem Porsche 911GT3 RS.\n\n"}
{"id": "151741", "url": "https://cs.wikipedia.org/wiki?curid=151741", "title": "Jaromír Pečírka (historik umění)", "text": "Jaromír Pečírka (historik umění)\n\nJaromír Pečírka (29. července 1891 Praha – 22. srpna 1966 Praha) byl český historik umění a profesor Vysoké školy uměleckoprůmyslové v Praze.\n\n"}
{"id": "151829", "url": "https://cs.wikipedia.org/wiki?curid=151829", "title": "August von Parseval", "text": "August von Parseval\n\nAugust von Parseval (5. února 1861 Frankenthal – 22. února 1942 Berlín) byl německý konstruktér vzducholodí.\n\nAugust von Parseval byl prvorozeným synem bavorského vládního rady Josepha von Parseval a jeho ženy Marie Amélie, rozené von Schaden. \nV historických dokumentech se objevuje také zápis jeho jména \"Parzeval\" nebo \"Parceval\".\n\nOd roku 1878 sloužil u 3. pěšího pluku v Augsburgu.\n\nNa stavbě řiditelné vzducholodi začal pracovat v roce 1901. Po smrti svého spolupracovníka Hanse Bartsche von Sigsfeld při nešťastném přistání balónu v roce 1902 práce přerušil. Vrátil se k nim znovu v roce 1905. Jeho první vzducholoď se poprvé vznesla 26. května 1906.\n\nDo konce první světové války postavil celkem 22 neztužených a poloztužených vzducholodí. Další čtyři postavil na přelomu 20. a 30. let.\n"}
{"id": "151874", "url": "https://cs.wikipedia.org/wiki?curid=151874", "title": "Henry Conwell", "text": "Henry Conwell\n\nHenry Conwell (1745/1748 Moneymore, Irsko – 22. dubna 1842 Filadelfie, Pensylvánie) byl katolický duchovní, od roku 1819 druhý biskup philadelphský. Během svého působení se dostal do sporu se skupinou kněží a vlivných věřících v čele s Williamem Hoganem. Ve snaze vyhnout se stupňujícím sporům v roce 1826 starý a ustavičným bojem unavený biskup přiznal radě věřících právo veta nad některými svými rozhodnutími, což šokovalo Svatý stolec, který jej poté povolal ke slyšení. Biskup před ním nedokázal svůj bezprecedentní ústupek příčící se církevnímu právu obhájit, načež bylo jeho rozhodnutí odvoláno, byl mu jmenován biskup-koadjutor (Francis Patrick Kenrick) a bylo mu zakázáno podílet se dál na administrativním vedení diecéze.\n\n"}
{"id": "151888", "url": "https://cs.wikipedia.org/wiki?curid=151888", "title": "Neprůstřelná vesta", "text": "Neprůstřelná vesta\n\nV moderním pojetí je neprůstřelná (balistická) vesta ochranný oblek, většinou více či méně pokrývající trup a zhotovený z pevných materiálů, který je odolný proti střelám z ručních palných zbraní a chrání také proti střepinám z granátů a min. Vesty také v různé míře odolávají útoku bodnou zbraní (nožem).\n\nSnaha o ochranu před zbraněmi nepřátel je nejspíše stará jako lidstvo samo. Ochranné obleky a různá brnění, ať už z kůží, ze dřeva, kostí, nebo kovu, existují již řádově tisíce let. V tomto ohledu je to věčný souboj mezi průbojností střely (nebo jiné zbraně) a pevností, odolností ochranného obleku nebo brnění.\n\nPočátky podobných vest nalezneme již v období mezi světovými válkami. V roce 1943 začala britská společnost Wilkinson Sword vyrábět pro potřeby ochrany posádek bombardovacích letadel takzvanou protiflakovou kombinézu (protistřepinová kombinéza, Flak jacket), což byl první náznak moderní neprůstřelné vesty. Šlo v zásadě o pevnou bundu z více vrstev nylonu, nově objeveného polymeru, doplněnou kovovými destičkami. Právě poranění posádky střepinami šrapnelů bylo nejčastější příčinou ztráty letounu, a tím i celé posádky.\n\nNylonové vlákno (materiál je zde znám spíše pod názvem silon) má poměrně velkou pevnost v tahu a tato kombinéza dokázala úspěšně zastavit řadu menších nebo pomalejších střepin z protiletadlových kanonů, tzv. flaků. Na zastavení střely z pistole nebo pušky však samotný nylon nestačí. Je sice poměrně pevný, ale i dosti průtažný.\n\nSituace se změnila s příchodem kevlaru, který v polovině 70. let představila firma DuPont. Kevlar je aramidové vlákno s vysokou pevností a nízkou průtažností, což jsou pro účel neprůstřelných obleků klíčové vlastnosti. Existuje více druhů, například Kevlar 29 a novější i pevnější Kevlar 129. Dalšími materiály jsou Twaron a Twaron High Tenacity, což jsou rovněž aramidová vlákna velmi podobná kevlaru. Vlákna jsou zkroucena do provazců, ze kterých je tkána pevná tkanina vzhledu hrubé pytloviny. Vesty mívají vícero vrstev tohoto materiálu.\n\nV roce 1985 bylo objeveno polyetylénové vlákno Spectra. Polyetylen známe běžně v několika podobách jako igelit nebo mikroten. Nelze si nevšimnout, že už v případě mikrotenu je pevnost folie mnohem vyšší než u igelitu. Přetrhnout zkroucený igelitový sáček zvládne kdekdo, mikroten je mnohem odolnější. Obojí je polyethylen, ale pokaždé s jinou molekulární strukturou. Spectra je opět mnohem odolnější než mikroten. Z vláken se vytváří Spectra Shield, který je vytvořen rovnoběžně orientovanými vlákny Spectra zalitými v pružné pryskyřičné matici. Vždy dvě vrstvy s kolmo na sebe orientovanými vlákny jsou zality do slabé polyetylenové folie a z vícero vrstev těchto folií je vytvořen finální výrobek.\n\nUvádí se, že Spectra Shield je výrazně odolnější na opakované a šikmé zásahy, a také proti vysokorychlostním střelám (například z pušky M16).\n\nVtip odolnosti je ve vysoké pevnosti vláken v tahu. Většina běžných střel se při zásahu deformuje a rotuje, čímž na sebe zachytává vlákna a snaží se je při postupu natáhnout, čemuž brání extrémní pevnost těchto vláken. Pro snazší deformaci bývají u některých vest vloženy na povrch ještě pláty z oceli, titanu, keramiky (karbidy kovů), případně kombinace těchto materiálů. Při dopadu projektilu dojde k jejímu zploštění. Účelem je dosáhnout deformace střely ještě před vstupem do vrstvy kevlarových vláken a rozložit kinetickou energii na větší plochu.\n\nVětšina materiálů má sníženou odolnost, pokud je namočena, protože voda působí jako mazivo pro projektily a navíc jako změkčovadlo polyamidů (kevlar) – snižuje pevnost a zvyšuje tažnost. Proto se vesty vyrábějí s vrstvami neprůstřelného materiálu s vodoodpudivou úpravou. Vesty se dále vybavují tzv. protišokovými vložkami. Je to vrstva nejblíže tělu a absorbuje kinetickou energii a rozloží ji na větší plochu povrchu těla. I na to je pamatováno v příslušných normách. Při zásahu do vesty bez protišokových vložek dojde k prohnutí tkaniny v místě dopadu střely. Toto prohnutí není nijak výrazné, např 1 cm. Ale rychlost, jakou k němu dojde, způsobí u většiny střel ráže 9 mm luger popraskání žeber, výjimečně i frakturu (zlomeninu). Po zásahu do vesty je oběť vyřazena, i když neumírá. Pokud ale dojde k zásahu ze silnější ráže (např 40 SaW), je průtlak větší a často způsobuje i smrtelná vnitřní zranění. Představa hrdiny, který dostane 30 zásahů do vesty a ani nemrkne, je tedy zcela mylná. V těchto případech velice záleží na rychlosti a hlavně hmotnosti střely. Ta určuje její setrvačnost. Protišoková vložka rozloží energii střely na mnohem větší plochu. Tlak potom nestačí na poškození žeber, potažmo vnitřních orgánů.\n\nMateriálem budoucnosti jsou výrobky původem z přírody. Vlákna pavoučích sítí jsou pevnější nežli kterákoliv vyrobená lidmi a chitin, který tvoří exoskeleton hmyzu, je rovněž nesmírně pevným materiálem. Tyto materiály jsou ale zatím ve stadiu pokusů.\n\nExistují moderní průbojné střely, které jsou zhotoveny z pevných a těžkých materiálů – nejlevnější eventualitou je střela s ocelovým jádrem. Může být i podkaliberní, tedy například v plastovém projektilu je vložena tyčinka z oceli, nebo ještě těžšího a tvrdšího wolframu. Povrchová úprava střel teflonem nemá, navzdory populární představě, žádnou spojitost s její účinností proti balistické ochraně, teflonem se potahují olověné střely, aby nedocházelo ke stírání olova v hlavni a tím k přílišnému znečištění zbraně. Příkladem je munice české provenience „Snail“, která pronikne jakoukoliv běžnou neprůstřelnou vestou i s keramickými vložkami. Přesné detaily nejsou u výrobce pochopitelně uvedeny, ale podle dostupných fotografií se může jednat o tento typ munice. Na velmi podobném principu je založena i moderní protitanková podkaliberní munice, kde jsou střely zhotoveny z pevného a těžkého ochuzeného uranu-OU (nebo anglicky DU-depleted uranum), a rovněž střelivo do takzvaných „protimateriálových“ ostřelovacích pušek, jako je český „Falcon“ nebo některá z pušek „Gepard“ maďarské výroby a jiné. Vzhledem k tomu, že tyto zbraně jsou určeny na ničení lehce pancéřovaných cílů, mají použitelný dostřel kolem 2000 m a průbojnost 1-2 cm oceli až na několik set metrů, nelze se divit, že jim žádná neprůstřelná vesta neodolá.\n\nNeprůstřelné vesty uvedeného typu lze (pokud nejsou vybaveny dodatečnými pláty z keramiky a podobně) také poměrně snadno prostřelit kuší nebo lukem, případně probodnout nožem. Ostré předměty, které navíc nerotují, na sebe nenabalují vlákna, ale odsouvají je do stran nebo řežou, těmito vestami proniknou. Existují i vesty odolné proti takovým projektilům, většinou založené na vložené síťce z pevných kovových drátů, například z titanu.\n\nVýrobky – vesty se klasifikují podle své odolnosti.\nVysvětlivky zkratek (viz Projektil: FMJ – Full Metal Jacket, SC – Soft Core (měkké jádro), AP – Armour Piercing (průbojný), HC – Hard Core (tvrdé jádro)\n\nNIJ STD 0101.03 rozlišuje čtyři třídy I (\"nejlehčí\") až IV (\"měla by zastavit střelu z pušky\"). Nejvíce používaná třída III zastaví střelu .357 Magnum či .45 ACP. (v současnosti největší a proti člověku nejúčinnější běžně používaná sériově vyráběné pistolové ráže – .45 ACP je ráže asi 11 mm). Z praxe: kde neprojde 9 mm Luger, tam nemá 45 ACP šanci. Co to udělá na těle, je věc druhá.\nExistuje také norma na úrovní EU.\n\nTa je obecně považována za nejpřísnější.\n\n"}
{"id": "152234", "url": "https://cs.wikipedia.org/wiki?curid=152234", "title": "Numerická derivace", "text": "Numerická derivace\n\nNumerická derivace je numerická metoda odhadu derivace funkce na základě hodnoty této funkce v konečně mnoha bodech. Numerickou derivaci obvykle používáme v situaci, kdy nejsme schopni určit derivaci funkce analyticky.\n\nMáme odhadnout derivaci funkce \"f(x)\" v bodě \"x\", tj. hodnotu \"f'(x)\", na základě znalosti funkčních hodnot v konečně mnoha bodech.\n\nPři odhadu derivace funkce \"f\" můžeme vyjít z definice:\n\nkde \"h\" je z prstencového okolí nuly.\n\nZvolíme-li „malé“ \"h\" různé od nuly, dostaneme odhad\n\nDerivace znamená směrnici tečny ke grafu funkce v bodě, zde jí nahrazujeme sečnou vedenou body, které se od sebe „velmi málo liší“.\n\nKvalitu tohoto odhadu můžeme posoudit pomocí Taylorova rozvoje funkce \"f\" v okolí nuly. První člen \"f'(x)\" je správný výsledek, ostatní členy znamenají Taylorův rozvoj \"chyby metody\". \"Řád metody numerické derivace\" je exponent u prvního nenulového členu Taylorova rozvoje chyby. Samozřejmě platí, že čím větší je řád numerické derivace, tím „přesnější“ výsledek vypočteme.\nZ praktického hlediska je problém přibližného výpočtu derivací funkce dané tabulkou delikátní a zaokrouhlovací chyby mohou být v některých případech zničující, zejména pokud se jedná o body získané empiricky (tj. sérii naměřených bodů). Proto je vhodné nejdříve data vhodně upravit (např. aproximací podle metody nejmenších čtverců).\n\nV případě, že tabulkové body jsou ekvidistantní, můžeme vzorec pro numerickou derivaci získat derivováním interpolačních vzorců vyjádřených pomocí diferencí. Například tři body \"f(x-h)\", \"f(x)\" a \"f(x+h)\" lze proložit parabolou a odvodit následující aproximaci první derivace \"f'(x)\".\n\nPro stejné tři body lze také odvodit vzorec pro odhad druhé derivace formula_4.\n\nPředpokládejme trojici bodů \"x-h\", \"x\" a \"x+h\", které proložíme parabolou formula_6. Pro zjednodušení zápisu zavedeme značení formula_7, formula_8, formula_9.\n\nPři proložení tří bodů parabolou musí platit následující vztahy.\n\nZ rovnice pro formula_13 lze vyjádřit formula_14 a dosadit jej do rovnice pro formula_15 a získat tak formula_16.\n\nDo derivace paraboly v bodě formula_20 dosadíme za formula_21, které v podstatě známe z formula_14.\n\nDosadíme za formula_16, převedeme na společný jmenovatel a získáme tak finální vzorec pro aproximaci první derivace.\n\nOdvozený vzorec odpovídá „selské úvaze“, kdy směrnice tečny v bodě formula_20 je nahrazena směrnicí sečny mezi body formula_29 a formula_30.\n\nPři uvažovaném proložení tří bodů parabolou je možné odvodit i vzorec pro aproximaci druhé derivace formula_4. Stačí pouze dvakrát derivovat rovnici paraboly a dosadit za formula_16 vypočtené v předchozí kapitole.\n\nKe stejnému vzorci se lze opět dostat „selským rozumem“. Stačí si uvědomit, že druhá derivace je vlastně pouze derivací první derivace a použít jednoduchý vztah pro aproximaci první derivace.\n"}
{"id": "152369", "url": "https://cs.wikipedia.org/wiki?curid=152369", "title": "Iva Kotvová", "text": "Iva Kotvová\n\nIva Kotvová (* 8. června 1959 Praha) je česká geografka a politička, v letech 2006 až 2010 zastupitelka Hlavního města Prahy, od roku 2006 zastupitelka Městské části Praha 4 (od roku 2014 zástupkyně starosty), členka Strany zelených.\n\nJe absolventkou Přírodovědecké fakulty Univerzity Karlovy, kde vystudovala ekonomickou a regionální geografii.\n\nV devadesátých letech 20. století působila v neziskovém sektoru v organizacích zabývajících se jeho budováním a rozvojem. Podílela se na koncipování a redakci řady publikací, podporovala trojstrannou spolupráci mezi nevládními organizacemi, veřejnou správou a podnikatelským sektorem. V posledních letech působí v mezinárodní organizaci zaměřené na leteckou dopravu, kde se věnuje udělování licencí cestovním kancelářím a agenturám.\n\nJe členkou Strany zelených, za níž byla v komunálních volbách v roce 2006 zvolena zastupitelkou Městské části Praha 4. Funkci obhájila i ve volbách v roce 2010 a 2014 (v rámci Trojkoalice SZ, KDU-ČSL a STAN). Od listopadu 2014 se stala zástupkyní starosty Městské části Praha 4, v kompetenci má sociální, zdravotní a rodinnou politiku a evropské fondy.\n\nV letech 2006 až 2010 byla členkou Zastupitelstva hl. m. Prahy. Ve volbách v roce 2010 se pokoušela v rámci \"Koalice SZ, SNK\" funkci obhájit, ale neuspěla.\n"}
{"id": "152502", "url": "https://cs.wikipedia.org/wiki?curid=152502", "title": "Grafikon dopravy", "text": "Grafikon dopravy\n\nGrafikon dopravy je grafické znázornění pohybu dopravních spojů (vlaků, vozidel) po trase, tedy grafická forma jízdního řádu. Spoje se zobrazují jako lomené čáry nebo úsečky na grafu kartézské soustavy souřadnic, vodorovná osa obvykle znamená čas v rámci provozního dne, svislá místo na trase (dopravny jako jsou stanice nebo výhybny, dále zastávky, případně křižovatky, kontrolní body, hranice nebo jiná místa). Jízda jedním směrem je zobrazena šikmou čarou směřující doprava nahoru, jízda zpět šikmou čarou směřující doprava dolů, stání vozidla nebo vlaku v mezilehlém nebo koncovém místě je znázorněno vodorovnou částí čáry, rychlejší jízda větším sklonem čáry.\n\nPoužívá se zejména při plánování drážní nebo linkové dopravy a tvorbě jízdních řádů, při provádění, řízení a kontrole dopravy, kdy jej využívají například dispečeři, výpravčí nebo strojvedoucí. Může být použit i cestujícím místo běžného jízdního řádu, ale veřejné poskytování informací o jízdních řádech touto formou není obvyklé.\n\nGrafikonem se v drážní a městské autobusové dopravě často nazývá nejen grafické zobrazení, ale i abstraktní řád tímto zobrazením vyjádřený. Různé typy jízdních řádů (zastávkové, vozové, staniční, vlakové atd.) pak bývají označeny číslem nebo názvem grafikonu, k němuž příslušejí.\n\n\n\nV železniční dopravě se pracuje s pojmem Grafikon vlakové dopravy (GVD), který zahrnuje nejen výše popsané grafické znázornění jízd vlaků (označované jako nákresný jízdní řád nebo list GVD), ale také všechny služební pomůcky související s organizací práce na železnici, mezi něž patří:\n\nV Česku se od konce 90. let 20. století tyto pomůcky stále častěji používají v elektronické formě. To souvisí nejen s rozšiřujícím se používáním osobních počítačů v železniční dopravě, ale i s používáním systému SENA (Sestava nákresného jízdního řádu výpočetní technikou), který se používá pro sestavu nákresného jízdního řádu včetně navazujících pomůcek.\n\n"}
{"id": "152519", "url": "https://cs.wikipedia.org/wiki?curid=152519", "title": "Dana Kuchtová", "text": "Dana Kuchtová\n\nDana Kuchtová (* 18. června 1961 Český Krumlov) je česká politička, pedagožka a překladatelka, od ledna do října 2007 ministryně školství za Stranu zelených. Dlouhodobě se věnuje kritice jaderné energetiky, snaze o vyšší účast žen v politice a česko-rakouským vztahům.\n\nVystudovala Střední ekonomickou školu v Táboře a Pedagogickou fakultu v Českých Budějovicích v roce 1981. Poté pracovala jako učitelka a překladatelka. Po roce 1989 byla dlouholetou aktivní členkou a po jistou dobu i předsedkyní občanského sdružení Jihočeské matky, které bojovalo proti dostavbě JE Temelín.\n\nV únoru 2009 byla jmenovaná ředitelkou dětského domova v Klánovicích, jehož zřizovatelem je pražský magistrát. Vzápětí se v tisku objevily dohady, že její jmenování prosadila politická vůle ze strany ODS.\n\nDana Kuchtová je rozvedená a má dceru Kateřinu.\n\nV roce 1989 se angažovala v Českém Krumlově v Občanském fóru. V roce 2003 se stala členkou Strany zelených. Od roku 2004 byla první místopředsedkyní Strany zelených a v letech 2006–2007 místostarostkou Českého Krumlova (této pozice se vzdala po svém jmenování ministryní školství).\n\nV roce 2007 byla devět měsíců ministryní školství, mládeže a tělovýchovy. V roce 2008 se stala neformální lídryní vnitrostranické opozice vůči předsedovi Martinu Bursíkovi. Společně s Matějem Stropnickým byla řazena k fundamentalistickému křídlu zelených, které se domnívá, že Zelení ve vládě příliš ustupují od svého programu.\n\nV lednu 2009 se Kuchtová stala spolupředsedkyní stranické frakce Demokratická výzva. 8. března 2009 byla společně s poslankyněmi Věrou Jakubkovou a Olgou Zubovou a spolupředsedou Demokratické výzvy Martinem Čáslavkou vyloučena ze Strany zelených. V červnu 2009 oznámila, že znovu podá přihlášku do Strany zelených, poté co v důsledku neúspěchu ve volbách do Evropského parlamentu odstoupil z funkce předsedy Martin Bursík a nový lídr Ondřej Liška prohlásil, že by vyloučení členové mohli být do strany znovu přijati. Kuchtovou zpět do SZ předběžně přijala jednohlasně základní organizace v Českém Krumlově, k definitivnímu přijetí do SZ však byla zapotřebí výjimka předsednictva SZ, které ji však neudělilo. V paralelně probíhajícím odvolacím řízení bylo v létě 2012 rozhodnutí o jejím vyloučení zrušeno a členství v SZ obnoveno. 24. listopadu 2012 byla zvolena do předsednictva Strany zelených. Na sjezdu v lednu 2014 už funkci v předsednictvu neobhajovala.\n\nV komunálních volbách v roce 2014 kandidovala jako členka SZ do Zastupitelstva města Českého Krumlova na kandidátce subjektu \"Nezávislí a zelení\", ale neuspěla (stala se až pátou náhradnicí).\n\n"}
{"id": "152521", "url": "https://cs.wikipedia.org/wiki?curid=152521", "title": "Norfolk", "text": "Norfolk\n\nNorfolk (výslovnost [nófək], ) je nížinaté nemetropolitní, ceremoniální a tradiční hrabství rozkládající se na východě Anglie při pobřeží Severního moře, a součást regionu Východní Anglie. Na západě hraničí s Lincolnshirem, na západě a jihozápadě s Cambridgeshirem, a na jihu se Suffolkem, na severu a východě je ohraničeno pobřežím Severního moře. Na hranici s hrabstvím Lincolnshire se nachází slatinová oblast zvaná \"The Wash\". Metropolí hrabství je Norwich. Norfolk je páté největší ceremoniální hrabství v Anglii o rozloze 5 371 km².\n\nZe současných 34 anglických nemetropolitních hrabství je Norfolk s 816 500 obyvateli sedmým nejlidnatějším. Protože se však jedná převážně o venkovské hrabství, řadí se hustotou zalidnění 153 obyvatel/km² mezi anglickými hrabstvími až na 25. místo. Projevuje se to i ve zdejší ekonomice, jíž dominuje zemědělství a turistika.\n\nAnglové, po nichž byla pojmenována Východní Anglie a Anglie, se v oblasti usadili v 5. století a rozdělili se na Severní lid (anglicky \"north folk\") obývající Norfolk, a Jižní lid (anglicky \"south folk\") obývající Suffolk. Od toho jsou odvozeny názvy hrabství Norfolk a Suffolk. \n"}
{"id": "152571", "url": "https://cs.wikipedia.org/wiki?curid=152571", "title": "Švédské euromince", "text": "Švédské euromince\n\nO vzhledu švédských euromincí ještě nebylo rozhodnuto.\n\nŠvédsko je členem Evropské unie od roku 1995 a také je členem Evropské měnové unie, ale ještě nevstoupilo do Eurozóny, a proto stále používá svou vlastní měnu - švédskou korunu.\n\nKdyž Švédsko v roce 2001 změnilo motiv na jednokorunové minci v roce 2001, v médiích bylo uváděno, že se jedná o přípravu na přijetí eura - některé euromince by totiž mohly obsahovat portrét krále stejně jako jednokorunová mince. Na desetikorunové minci je zobrazen podobný portrét. Toto je uvedeno ve zprávě o činnosti Švédské státní banky, kde se píše, že přechod na euromince by mohl být zjednodušen použitím portrétu krále Carla XVI. Gustafa z mincí 1 a 2 koruny z roku 2001 na rubové straně euromincí 1 a 2 eura. . Referendum, které se konalo 14. září 2003, však přijetí eura odmítlo. Situace před referendem se silně zdramatizovala vraždou ministryně zahraničí Anny Lindh.\n\nPodpisem smlouvy o vstupu do Evropské unie se Švédsko zavázalo, že přijme euro za svou měnu. Přestože vláda vstup podporovala, země musí teprve teď vytvořit taktiku pro vstup do Eurozóny. Referendum, které se konalo v roce 2003, navíc dopadlo 56,1 % hlasů proti přijetí eura. Následkem toho se Švédsko v roce 2003 rozhodlo pro nepřijetí eura.\n\nDvě švédské nejsilnější politické strany (\"Aliance pro Švédsko\", která vyhrála volby v roce 2006 a v současnosti vládne, a \"Sociálně demokratická strana\", která vládla předtím) se v principu staví k přijetí eura příznivě. \"Aliance pro Švédsko\" se nechala slyšet, že referendum v jejím volebním období znovu pořádat nebude.\n\nZ těchto událostí vyplývá, že Švédsko nemá, na rozdíl od nových členských států unie, které jsou v současnosti nečleny Eurozóny, žádné časové rozvržení na přijetí eura v důsledku toho, že si hodlá ještě určitou dobu ponechat švédskou korunu. Do doby, než se Švédsko rozhodne pro přijetí eura, nebudou žádné návrhy euromincí vytvořeny ani schváleny.\n\n24. října 2006 prohlásil evropský komisař pro hospodářství a měnu Joaquin Almunia, že Evropská unie by teoreticky mohla zažalovat Švédsko za nepřijetí eura přes splnění všech ekonomických kritérií, ale tento postup by v současnosti nebyl vhodný a ani není nutný.\n"}
{"id": "152584", "url": "https://cs.wikipedia.org/wiki?curid=152584", "title": "J.A.R.", "text": "J.A.R.\n\nJ.A.R. (Jednotka Akademického Rapu nebo také Jaromír a Radomír) je přední česká funkově-rockově-rapová skupina.\n\nSkupina J.A.R. byla založena symbolicky 17. listopadu 1989. Základní sestavu tvořil v té době autor hudby Roman Holý a duo „akademických“ rapperů Oto Klempíř a Michael Viktořík.\n\nPo prvních dvou rockovějších albech (\"Frtka\" v roce 1992 a \"Mydli to!\" v roce 1994) ukázala kapela svoji sílu a potenciál především na revolučním třetím albu \"Mein Kampfunk\" z roku 1997, kde již plně zpívá Dan Bárta. Na albu s říznou dechovou sekcí a výpravným bookletem od Lely Geislerové se objevují první velké hity jako \"Maksimig\" nebo \"Hnědojed\".\n\nO dva roky později, v roce 1999, vydává J.A.R. svoje čtvrté řadové album \"Homo Fonkianz\" poprvé na labelu Sony Music/Bonton/Columbia již v pevném desetičlenném složení Holý, Viktořík, Klempíř, Bárta, Zbořil, Balzar, Chyška, Jelínek, Kaspar a Kop. V témže roce vydávají také videokazetu s názvem \"V deseti letí desetiletím\".\n\nNa další řadové album si fanoušci museli počkat až do roku 2002, kdy vyšlo album \"Nervák\", které se od rockových prvků více obrátilo k popu a disku – samozřejmě s převažujícím funkem. Album se prezentovalo především singly \"Metamegamastítko\" a \"Jsem pohodlný\", ke kterým byly natočeny videoklipy. Klip \"Jsem pohodlný\" režíroval osvědčený Zdeněk Suchý, autor klipů pro Monkey Business nebo Dana Bártu.\n\nV roce 2006 vyšlo další řadové album \"Armáda špásu\", které se stylem vrátilo k rockovějším opusům kapely. Album obsahuje dva singly: \"Superpéro\" a \"Doufám\", který má i klipovou podobu.\n\nJ.A.R. v pravém slova smyslu nefunguje jako kapela, spíše jako příležitostné setkání předních českých jazzmanů a hudebních producentů. Členové J.A.R. figurují ve svých vlastních kapelách a věnují se svým projektům. Kapela každoročně absolvuje několik koncertů a vždy 17. listopadu pak tradiční koncert ve velkém sále Lucerny, kde tak slaví narozeniny. V roce 2014 tak oslavila skupina již 25. narozeniny.\n\nV roce 2011 vydali J.A.R. sedmé řadové album \"Dlouhohrající děcka\", o 6 let později, v březnu 2017, osmé album \"Eskalace dobra\".\n\n\n\n\n"}
{"id": "152585", "url": "https://cs.wikipedia.org/wiki?curid=152585", "title": "Francis Patrick Kenrick", "text": "Francis Patrick Kenrick\n\nFrancis Patrick Kenrick (3. prosince 1796/1797 Dublin, Irsko – 8. července 1863 Baltimore, Maryland) byl katolickým duchovním, biskupem-koadjutorem filadelfské diecéze (1830–1842), 3. biskupem filadelfským (1842–1851) a od 1851 6. arcibiskupem baltimorským. Jeho bratr, Peter Richard Kenrick, byl arcibiskupem ze Saint Louis.\n\n"}
{"id": "152591", "url": "https://cs.wikipedia.org/wiki?curid=152591", "title": "James Frederick Bryan Wood", "text": "James Frederick Bryan Wood\n\nJames Frederick Bryan Wood (27. dubna 1813 Filadelfie, Pensylvánie - 20. června 1883 tamtéž) byl katolický duchovní, biskup-koadjutor filadelfské diecéze (1857-1860), biskup a posléze (od roku 1875) 1. arcibiskup filadelfský (1860-1883). Je po něm pojmenována Archbishop Wood Catholic High School ve Warminster Township v Pensylvánii.\n"}
{"id": "152599", "url": "https://cs.wikipedia.org/wiki?curid=152599", "title": "Mojmír Vlašín", "text": "Mojmír Vlašín\n\nMojmír Vlašín (* 17. listopadu 1954 Brno) je český zoolog, ekolog a politik, v letech 2004 až 2008 zastupitel Jihomoravského kraje, v letech 1990 až 1994 a opět 2002 až 2018 zastupitel města Brna, nestraník za Stranu zelených.\n\nPochází z rodiny normalizačního literárního vědce Štěpána Vlašína. Vystudoval Přírodovědeckou fakultu Masarykovy univerzity v Brně, obor biologie. Po absolvování školy byl mimo jiné náměstkem ředitele Českého ústavu ochrany přírody. V současnosti je zaměstnán v Ekologickém institutu Veronica (součást Českého svazu ochránců přírody), externě vyučuje na Katedře environmentálních studií Fakulty sociálních studií Masarykovy univerzity a je soudním znalcem v oboru ochrana přírody.\n\nJe aktivní v řadě nevládních ochranářských a vědeckých organizací, mj. těchto: Ekologický institut Veronica, Česká společnost ornitologická, Česká společnost pro ochranu netopýrů, Poradní sbor Pálava, nebo Natural Areas Asotiation. Také je jedním ze zakladatelů Česko-nepálské společnosti. Patří mezi členy redakční rady časopisu Sedmá generace.\n\nV České televizi uváděl ekologický soutěžní pořad pro děti \"Hra na zelenou\".\n\nVe vědecké oblasti se zabývá především ochranou netopýrů, obojživelníků a plazů. Věnuje se preventivní ochraně životního prostředí, začátkem devadesátých let spolu s Alešem Máchalem napsali knížku \"Desatero domácí ekologie\"; název této knihy časem zdomácněl a používá se pro dobrovolné a preventivní možnosti ochrany životního prostředí každého jednotlivce.\n\nMojmír Vlašín je ženatý, má dvě dospělé děti (dceru a syna).\n\nV roce 1990 byl zvolen do zastupitelstva města Brna, kde pracoval do roku 1994 jako místopředseda komise pro životní prostředí. V roce 2002 byl opět zvolen do zastupitelstva města Brna i do zastupitelstva městské části Brno-Ořešín, kde v letech 2005–2006 vykonával funkci místostarosty. V letech 2004–2008 byl členem zastupitelstva Jihomoravského kraje. Byl členem jeho výboru pro výchovu, vzdělání a zaměstnanost a komise životního prostředí Rady JMK. V roce 2006 byl opět zvolen zastupitelem města Brna. V senátních volbách v říjnu 2006 kandidoval za SZ v obvodu 59 Brno-město; skončil třetí za kandidáty ODS a ČSSD s 16,68 %. Do Evropského parlamentu, ve volbách 2009, kandidoval za Stranu zelených na 7. místě (SZ se jako celek do EP nedostala). Ve všech případech kandidoval jako nestraník na kandidátce Strany zelených.\n\nVe volbách do Evropského parlamentu v roce 2014 kandidoval na 3. místě kandidátky Strany zelených, ale strana pod Liškovým vedením opět neuspěla.\n\nV komunálních volbách v roce 2014 obhájil jako nestraník za Stranu zelených post zastupitele města Brna a dále obhájil i mandát zastupitele Městské části Brno-Ořešín, když vedl tamější kandidátku SZ.\n\nV komunálních volbách v roce 2018 znovu kandidoval jako nestraník za Zelené do Zastupitelstva města Brna (na 20. místě kandidátky), ale mandát zastupitele města se mu tentokrát obhájit nepodařilo. Neobhájil ani mandát zastupitele městské části Brno-Ořešín, kde také kandidoval jako nestraník Zelené.\n\n\n"}
{"id": "152601", "url": "https://cs.wikipedia.org/wiki?curid=152601", "title": "Seznam baltimorských arcibiskupů", "text": "Seznam baltimorských arcibiskupů\n\nBIskupství v Baltimoru bylo založeno v roce 1789, v roce 1808 pak bylo povýšeno na arcibiskupství. Zde je seznam biskupů a arcibiskupů, kteří seděli na (arci)biskupském stolci od jeho zřízení až po dnešek.\n\n"}
{"id": "152610", "url": "https://cs.wikipedia.org/wiki?curid=152610", "title": "Dolejší rybník", "text": "Dolejší rybník\n\nNázev Dolejší rybník má více rybníků:\n\n\nU některých rybníků je slovo Dolejší druhým přívlastkem:\n\n"}
{"id": "152615", "url": "https://cs.wikipedia.org/wiki?curid=152615", "title": "Sklípkani", "text": "Sklípkani\n\nSklípkani jsou členovci třídy pavoukovci (Araneida). Patří k největším suchozemským bezobratlým živočichům. Jsou to dokonalí lovci, kteří se během 300 miliónů let téměř nezměnili. Běžně chovaní sklípkani patří do čeledi Sklípkanovití (Theraphosidae).\n\nSklípkanům se lidově říká nesprávně tarantule. Tento název přísluší původně pavoukům z čeledi slíďákovití, které poprvé popsal Carl von Linné a podle lokality výskytu v jihoitalské provincii Tarent je pojmenoval \"aranea tarantula\". Ovšem i cizojazyčné formy tohoto jména se v běžné řeči často přenášejí na zcela jiné druhy velkých pavouků.\n\nTělo sklípkanů se dělí na dvě části, hlavohruď a zadeček. Mají osm nohou, díky nimž se mohou rychle pohybovat. Převážně u sklípkanů čeledi \"Theraphosidae\"se na spodní straně chodidla nacházejí zvláštní chloupky, které jsou na konci rozštěpeny do mikroskopických chloupků. To jim umožňuje se pohybovat i po hladkých plochách, například šplhat po skle. Na hlavohrudi se nacházejí klepítka (chelicery), pomocí nichž kořist usmrtí vstříknutím jedu. Chelicery jsou tzv. ortognátně orientovány tzn., že se chelicery otevírají podélně s osou pavoukova těla. Vedle klepítek mají ještě makadla (pedipalpy), která slouží k opoře při běhu a k rozmnožování. Na konci těchto makadel mají samečci tzv. samčí bulby, ve kterých samci přenáší sperma, když hledají samici a chtějí se s ní spářit. Na zadečku se nacházejí čtyři snovací bradavky, pomocí nichž mohou tkát pavučiny. Sklípkani netkají sítě, pavučinu používají například při rozmnožování, k vytvoření kokonu nebo při svlékání. Dále mají mnozí sklípkani na zadečku žahavé chloupky, které slouží k obraně.\n\nSklípkan má celkem 6 párů končetin\n\nSklípkani se dělí podle způsobu života na stromové, zemní a podzemní druhy. Stromoví sklípkani žijí hlavně v pralesích, kde přebývají v korunách stromů a kde si také stavějí hnízda. Zemní sklípkani se skrývají v úkrytech na zemi, například pod kameny čí kousky dřeva, a opouští je při hledání potravy. Podzemní sklípkani žijí ve zvláštních chodbičkách tvaru trubice, jež jsou vystlány pavučinou. Samičky těchto druhů tráví skoro celý život v úkrytu a živí se hmyzem, který se ocitne v blízkosti vchodu do jejich nory.\n\nMenší, převážně pouštní druhy se živí hmyzem či jinými pavoukovci. Větší druhy loví hmyz, ale také ještěrky, malé hady, hlodavce, stromové druhy také ptačí mláďata. Sklípkan probodne svou kořist klepítky a vstříkne do těla jed, čímž ji ochromí. Kořist sežere tak, že ji do těla vstříkne trávící enzymy a pozře již rozloženou potravu v tekutém stavu. Zbytky kořisti, které sklípkan nedokáže rozložit (kosti,kůže), jsou zformované do takřka pravidelné \"kuličky\" a odhozeny. V případě, že jsou sklípkani chováni v zajetí v teráriu je zajímavostí, že tyto \"kuličky\" zpravidla nosí na jedno místo v teráriu.\n\nSklípkani mají několik obraných taktik.\n\nVětšina sklípkanů používá k obraně právě tuto metodu. Nejdříve zaujme obranné postavení - vzpřímí hlavohruď a roztáhne klepítka. Pokud toto nepřítele neodradí, bleskurychle se na něj vrhne a silně jej udeří. Pokud ani toto nezapůsobí, vrhne se na nepřítele po druhé a tentokrát již s jedovatým kousnutím. Pro člověka je kousnutí sice velmi bolestivé, ale ne smrtelně nebezpečné. Nejnebezpečnější jsou rody z Asie a Afriky, které jsou i zdraví nebezpečné. Ostatní sklípkani mají jed člověku neškodný.\n\nTento způsob obrany mají většinou jen sklípkani z Ameriky. Pokud je pavouk v nebezpečí, nastaví proti útočníkovi zadeček a rychlými pohyby zadních nohou z něj stírá chloupky, které se uvolňují do vzduchu k útočníkovi. Tyto chloupky při kontaktu s kůží způsobují svědění a pálení; jejich vdechnutí je ještě nebezpečnější. Chloupky se sklípkanovi obnovují při dalším svleku.\n\nPři tomto druhu obrany pavouk nadzvedne zadeček a ostříkne útočníka proudem trusu. Tuto taktiku však používají jen zřídka.\n\nNejvětším sklípkanem je sklípkan největší (\"Theraphosa blondii\"), který má tělo dlouhé 12 cm a rozpětí nohou dosahuje až 30 cm.\n\nVe střední Evropě žije několik druhů pavouků, kteří jsou blízkými příbuznými sklípkanů (patří do stejného podřádu). Jsou to sklípkánci rodu \"Atypus\" patřící do čeledi Atypidae.\n\nPřímo z čeledi Theraphosidae (sklípkani) se v Evropě vyskytuje rod Chaetopelma, jehož výskyt je potvrzen například na území Řecka a Kypru.\n\nSamičky některých druhů se mohou dožít až 25 let. Samci sklípkanů se obvykle dožívají okolo dvou až tří let po dosažení pohlavní dospělosti.\n\nVšechny tři druhy sklípkánků vyskytující se v České republice jsou zařazeny na červený seznam.\n\nPři zkoumání zkamenělých pozůstatků zvířat (fosilií) je možné vypozorovat zpětné klíče k jejich kmenovému vývoji. První odkazy na fosilní příbuzné dnešních sklípkanů byly objeveny v úlomcích jantaru ze středního devonu v Severní Americe, a jsou tedy staré téměř 350 milionů let. Před 310 až 240 milionů, v tzv. karbonu, patřili sklípkani k nejhojnějším druhům pavouků vůbec. Teprve ode dvou milionů let př. n. l., od třetihor, žili také ve střední Evropě. Protože se sklípkani během milionů let tělesně skoro vůbec nezměnili, jsou po právu označováni jako \"živoucí fosilie\".\n\n"}
{"id": "152624", "url": "https://cs.wikipedia.org/wiki?curid=152624", "title": "Luka", "text": "Luka\n\nNázev Luka má více významů:\n\n\n\n\n"}
{"id": "152630", "url": "https://cs.wikipedia.org/wiki?curid=152630", "title": "Radlická", "text": "Radlická\n\nNázvem Radlická jsou označeny:\n\n\n"}
{"id": "152639", "url": "https://cs.wikipedia.org/wiki?curid=152639", "title": "Křižíkova", "text": "Křižíkova\n\nNázev Křižíkova po českém vynálezci Františku Křižíkovi je používán pro více ulic a stanic hromadné dopravy:\n\n\n\n"}
{"id": "152645", "url": "https://cs.wikipedia.org/wiki?curid=152645", "title": "Kolbenova", "text": "Kolbenova\n\nKolbenova může být \n\n"}
{"id": "152663", "url": "https://cs.wikipedia.org/wiki?curid=152663", "title": "Petr Rezek (filosof)", "text": "Petr Rezek (filosof)\n\nPetr Rezek (* 9. ledna 1948, Praha) je český fenomenologický filosof a teoretik umění.\n\nVystudoval psychologii, filozofii a estetiku na Filozofické fakultě Univerzity Karlovy, následně se několik let živil jako klinický psycholog; v letech 1979–1989 vykonával nekvalifikovaná zaměstnání. Od studií spolupracoval s Jiřím Němcem, v polovině 70. let byl v těsném kontaktu s Janem Patočkou, měl blízko k Jindřichu Chalupeckému, společně se sochařem Zdeňkem Palcrem zformuloval svébytnou koncepci sochy. V 80. letech vedl jeden z nejvýznamnějších filozofických bytových seminářů a ve spolupráci s britskou Asociací Jana Husa spoluorganizoval tajné návštěvy britských akademiků. Po změně politického režimu nastoupil na Akademii výtvarných umění v Praze a Filozofickou fakultu Univerzity Karlovy, následně působil na Akademii výtvarných umění v Praze a na Fakultě umění a architektury Technické univerzity v Liberci.\n\nV 70. letech se věnoval především otázkám fenomenologické psychologie a fenomenologie umění (vliv E. Husserla, M. Heideggera, E. Finka, M. Bosse, H. Rombacha), v 80. letech se zčásti i s ohledem na možnosti tajné spolupráce se zahraničními kolegy začal intenzivněji věnovat antické filozofii (Platón, Aristotelés, Plótinos). Šířeji je známa jeho kritika Z. Neubauera, V. Havla a některých dalších českých intelektuálů, kterou poprvé publikoval v samizdatu. Po převratu inicioval edici PomFil (Pomocník filosofa) v nakladatelství Oikúmené, byl faktickým editorem časopisu Konserva (v dvoj-časopisu Konserva / Na hudbu) a založil vlastní nakladatelství, v němž mimo jiné nově zpřístupnil české překlady Aristotela. V roce 1999 byl jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák.\n\nOd roku 2004 vycházejí vybrané starší i zcela původní texty v jednotné grafické úpravě přičiněním nakladatelství Ztichlá klika pod označením \"Sebrané spisy\". 17. 5. 2010 získal Cenu Toma Stopparda za knihu Architektonika a protoarchitektura.\n\n\n"}
{"id": "152666", "url": "https://cs.wikipedia.org/wiki?curid=152666", "title": "Synkretismus", "text": "Synkretismus\n\nSynkretismus (původní význam: jednat jako Kréťan) je filozofický pojem označující splývání či skládání náboženských a kulturních prvků různých národních či náboženských tradic v jeden celek. Někdy přitom jsou vytvářena božstva nová.\n\nPoprvé je synkretismus zmiňován v souvislosti s obdobím helénismu, kdy se promíchaly antické a orientální náboženství a kultura (viz např. Serapis). Přitom byla orientální (egyptská) božstva přiřazována k tradičním antickým (řeckým) bohům. Etruskové a Římané takto přijali řecké bohy a později i bohy dobytých zemí jak orientálních, tak i západních – keltské a germánské. Za Kaliguly postavili chrám bohyně Isis na Martově Poli v Římě. Rozvíjel se kult Velké Matky Kybelé a íránského Mitry, boha slunce. Do panteonu se přidal i Baal díky císaři Heliogabalusovi 218–222 n. l.), který byl v mládí jeho knězem. Byla to součást adopce dobytých národů.\n\nSynkretismus byl příznačný i pro Čínu , která spíše zdůrazňovala blízkost vyznání národů. Také v současnosti se vyskytuje, např. v mladém náboženství kaodaismus nebo santería, obeah nebo vúdú, kde se pojí křesťanské (obvykle katolické) obřady s tradičními kulty afrických kmenů a postava Marie je ztotožňována s božstvy těchto kultů.\n\n"}
{"id": "152667", "url": "https://cs.wikipedia.org/wiki?curid=152667", "title": "Dolní rybník", "text": "Dolní rybník\n\nNázev Dolní rybník má více rybníků:\n\n\nNěkteré Dolní rybníky mají přívlastek:\n\n"}
{"id": "152672", "url": "https://cs.wikipedia.org/wiki?curid=152672", "title": "Tikal", "text": "Tikal\n\nTikal jsou nejrozlehlejší ruiny starověkého mayského města. Nacházejí se na severu Guatemaly v departementu El Petén v Mezoamerice. Celá oblast byla vyhlášena jedním z 21 guatemalských národních parků a je zapsána na seznamu světového dědictví UNESCO.\n\nTikal byl založen v 6. století př. n. l. a byl střediskem největšího a nejdéle trvajícího mayského státu. Vznikl v oblasti s dostatkem surovin a kvalitního materiálu, jak pro stavbu obydlí, tak i výrobu zbraní.\nKolem 10. století n. l. město ze záhadných důvodů zaniklo, avšak v době jeho slávy zde žilo více než 50 000 obyvatel. Vedly se zde obchody se vzdálenými městy jako byl například Teotihuacán.\nJe zde zhruba na 3000 paláců, pyramid, hřišť a dokonce i termální lázně, svědčící o originalitě, architektonických a uměleckých dovednostech jejich tvůrců.\n\nMayové jako první objevili čokoládu a přednosti mízy stromu chicle, předchůdkyně žvýkačky.\n\nPyramidy v Tikalu byly dříve pokryty barevnými štuky, které znázorňovaly výjevy z náboženského života. Stély na Velkém náměstí byly dříve červené a zobrazují portréty 26 panovníků, kteří Tikalu vládli.\nArcheologický výzkum byl zahájen v roce 1956 a i přes to, že je doposud spousta staveb pokryta pralesem.\nChrám Velkého Jaguára (Chrám č. 1) je nejzajímavější z náboženských budov, postaven na počest 26. pána z Tikalu – Jasaw Chan K´awiil I., dříve známého jako Ah Cacao (682–734). Je to pyramida postavená v 8. století n. l. a vysoká 44 m. Na jejím vrcholu se nachází svatyně, která byla kdysi tvořena vyřezávaným architrávem, který zobrazoval třináct království mayského ráje. Také zde byla objevena hrobka panovníka s pohřební výbavou z nefritu, zlata a perel.\n\n\n\n\n"}
{"id": "152674", "url": "https://cs.wikipedia.org/wiki?curid=152674", "title": "Wenkeův obchodní dům", "text": "Wenkeův obchodní dům\n\nObchodní dům obchodníka Wenkeho je jednou z prvních realizací architekta Josefa Gočára. Byl vystavěn v letech 1909 – 1911 ve východočeském městě Jaroměř a jako přední památka moderní české architektury je stavba památkově chráněna.\n\nJedná se o obchodní dům amerického stylu, charakteristický na svou dobu progresivním nenosným průčelím zavěšeným na kovovém roštu a uvolněnou dispozicí.\n\nPřes moderní strohost průčelí je interiér domu překvapivě útulný. Po vstupu do objektu na první pohled zaujme kruhová galerie, díky které se návštěvník rychle orientuje v prostoru celého objektu. Tento motiv je pro Gočárovy interiéry charakteristický. Ztvárnění přízemí je tvořeno kombinací kovu a skla, první podlaží je v klasickém duchu - drobném geometrickém dekoru. Za zmínku stojí také kazetový strop.\n\nGočár je také autorem vnitřního nábytkového vybavení. Jedním z nejúžasnějších kousků je skleněný „křišťálový“ lustr nebo černohnědé regály.\n\nPřed válkou se Wenkeovi dostali do dluhů a tak dům připadl městu. Po válce se do gestapem vyrabované budovy nastěhovalo Městské muzeum.\n\nKe dni 1.7.2017 byl obchodní dům Vládou České republiky vyhlášen za národní kulturní památku.\n\n"}
{"id": "152677", "url": "https://cs.wikipedia.org/wiki?curid=152677", "title": "Spirálka", "text": "Spirálka\n\nJeskyně Spirálka leží v severní části CHKO Moravský kras na pravé straně Hradského (Holštejnského) žlebu v blízkosti obce Holštejn. Je součástí největšího jeskynního systému v Česku – Amatérské jeskyně.\nJe situována ve skalnaté rokli na pravé straně Hrádského žlebu. Byla objevena šachtou na okraji Bártíkova závrtu se snahou proniknout na aktívní tok Bílé vody. Šachta vyústila do mohutné propasti s rozsáhlým labyrintem dómů a chodeb na jejím dně. Zároveň bylo poprvé dosaženo aktivního toku podzemní Bílé vody mezi Novou Rasovnou a Macochou. V roce 1968 bylo nalezeno spojení s jeskyní Piková dáma suchou cestou a 1979 potápěči objevili i „mokrou cestu“ proplaváním sifonu mezi oběma jeskyněmi. Dnes celý systém Piková Dáma – Spirálka disponuje celkovou délkou chodeb na 3 km.\n\nPodzemní tok Bílé vody se na jih od obce Holštejn propadá do podzemí, protéká dolními patry jeskyní Nová Rasovna, Piková dáma, Spirálka, C 13 do Staré a Nové Amatérské jeskyně, kde se v podzemí spojuje s tokem Punkvy.\n\n"}
{"id": "152682", "url": "https://cs.wikipedia.org/wiki?curid=152682", "title": "C 13", "text": "C 13\n\nJeskyně C 13 (Třináctka) leží v severní části CHKO Moravský kras na pravé straně Hradského (Holštejnského) žlebu jižně od obce Holštejn. Je součástí největšího jeskynního systému v Česku – Amatérské jeskyně.\n\nJeskyni objevili speleologové v roce 1964 poté, co pronikli do 50m hluboké propasti s aktivním tokem Bílé vody na jejím dně (dóm Halucinací). Potápěčský průzkum prokázal, že se jedná o rozsáhlou oblast zatopených sifonů. Tento poznatek byl krutě zaplacen roku 1965 tragickou smrtí Jiřího Šlechty, který zemřel při speleopotápěčském pokusu po úrazu hlavy. Po této události převzali další výzkumy profesionální speleologové, kteří sestřelovali stropy sifonů směrem po toku Bílé vody až do roku 1970, kdy byla objevena Amatérská jeskyně, přičemž zbývalo necelých 100 m k průniku do volných prostor Staré Amatérské jeskyně. Tuto část proplavali potápěči roku 1983, stejně jako sifony do jeskyně Spirálky v roce 1980. \n\nPodzemní tok Bílé vody se na jih od obce Holštejn propadá do podzemí, protéká dolními patry jeskyní Nová Rasovna, Piková dáma, Spirálka, C 13 do Staré a Nové Amatérské jeskyně, kde se v podzemí spojuje s tokem Punkvy.\n\n"}
{"id": "152684", "url": "https://cs.wikipedia.org/wiki?curid=152684", "title": "Česká inspekce životního prostředí", "text": "Česká inspekce životního prostředí\n\nČeská inspekce životního prostředí, zkráceně ČIŽP, je orgán státní správy České republiky podřízen Ministerstvu životního prostředí, který je pověřen dozorem nad respektováním právních předpisů a závazných rozhodnutí správních orgánů v oblasti životního prostředí. Inspekce byla zřízena v roce 1991 zákonem č. 282/1991 Sb., o České inspekci životního prostředí a její působnosti v ochraně lesa jako rozpočtová organizace Ministerstva životního prostředí, nyní funguje jako orgán státní správy a organizační složka státu podřízena tomuto ministerstvu.\n\nInspekce mj. zjišťuje nedostatky, popřípadě škody vzniklé na životním prostředí, jejich příčiny a původce, ukládá opatření k odstranění a nápravě zjištěných nedostatků, omezuje nebo zastavuje škodlivou činnost právnických nebo fyzických osob, ukládá právnickým a fyzickým osobám pokuty za prokázané porušení stanovených povinností v oblasti životního prostředí a provádí kontrolu uložených opatření. Podílí se rovněž na řešení havárií, zejména v ochraně vod.\n\nČIŽP vykonává činnost v pěti oblastech, a to v:\n\nČeská inspekce životního prostředí je institucí s celostátní působností. Kromě ředitelství v Praze je ČIŽP organizačně dělena na oblastní inspektoráty, které sídlí v Brně, Českých Budějovicích, Havlíčkově Brodu, Hradci Králové, Liberci, Olomouci, Ostravě, Plzni, Praze a Ústí nad Labem; dále existují pobočky ve Zlíně a Karlových Varech. Každý inspektorát se skládá z oddělení, které působí v těchto oblastech: ochrana ovzduší, ochrana vod, odpadové hospodářství, ochrana přírody a ochrana lesa. Ředitele ČIŽP jmenuje ministr životního prostředí; od 1. 12. 2014 v této funkci působí Erik Geuss.\n\n\nČIŽP jako kontrolní a represivní orgán se při své činnosti nevyhnula některým kontroverzním kauzám. Na šikanu ze strany úředníků si stěžují chovatelé exotických zvířat a ptáků. Zdá se, že ČIŽP významně přispěla k zadržení uznávaného chovatele p. Ludvíka Hovorky na Bali, na které ho je od vypuknutí aféry stále vydán mezinárodní zatykač.\n\nZa nedovolený sběr orchidejí byli na Novém Zélandu v roce 2004 zadrženi dva Češi. Jedním ze zadržených byl inspektor České inspekce životního prostředí v Brně Jindřich Šmiták. Soud nakonec při vynesení rozsudku přihlédl k tomu, že rostliny nebyly trhány pro komerční účely, ale pro vědecké účely amatérských botaniků. Oba obvinění tak nakonec vyvázli za nedovolené trhání vzácných orchidejí s pokutou. Každý z nich musí zaplatit 7.500 novozélandských dolarů (asi 138 000 korun) a kromě pokuty uhradit ještě soudní poplatky a náklady obžaloby ve výši 1130 dolarů (30 000 korun).\n\nDalší z mediálně známých a problematických kauz je údajné odhalení nelegálního obchodu z terarijními zvířaty pracovníky ČIŽP (inspektor Karel Kerouš) , které kritizoval Jiří X. Doležal ve serii článků pro časopis Reflex i své knize \"Psychoželva Leesa a lov rohatých zmijí\". Tato kauza se vlekla několik let a obě strany sporu se k ní v médiích několikrát vyjadřovaly. Chovatelé plazů mají na aktivity ČIŽP značně kritický názor.\n\nZe zaujatosti obviňují ČIŽP také někteří sokolníci nebo provozovatelé záchranných stanic.\n\nOdpůrci ČIŽP často vyčítají nedostatečnou odbornou zdatnost některých jejích inspektorů, která vede k pochybením, poškozování nebo i úhynům zadržených nebo kontrolovaných živočichů atp. Často je veřejností ČIŽP vyčítána přílišná aktivita při nepodstatných pochybeních a drobných administrativních chybách namísto řešení opravdu závažných problémů.\n\n"}
{"id": "152694", "url": "https://cs.wikipedia.org/wiki?curid=152694", "title": "Nazareth", "text": "Nazareth\n\nNazareth je skotská rocková skupina, známá několika hard rockovými hity, stejně jako coververzí balady „Love Hurts“ z poloviny 70. let.\n\nSkupina byla založena ve městě Dunfermline ze zbytků polo-profesionální místní kapely \"The Shadettes\" (původně Mark V a The Red Hawks) zpěvákem Danem McCaffertym, kytaristou Mannym Charltonem, basákem Petem Agnewem a bubeníkem Darrellem Sweetem. Jméno získali ze skladby „The Weight“ od skupiny The Band („I pulled into Nazareth/Was feelin' half past dead…“). V roce 1970 se skupina přesunula do Londýna, kde roku 1971 vydala své první, stejnojmenné album.\n\nPo získání nějaké té pozornosti díky albu \"Exercises\" z roku 1972, Nazareth vydali album \"Razamanaz\" na začátku roku 1973. Skladby jako „Broken Down Angel“ a „Bad Bad Boy“ se umístily v britském žebříčku Top 10 list. Poté následovalo album \"Loud 'N' Proud\" na konci roku 1973, které obsahovalo hit „This Flight Tonight“, původně od Joni Mitchell. Roku 1974 vydali album \"Rampant\", které bylo neméně úspěšné, třebaže neobsahovalo žádný singl. Další skladba (neobjevuje se na žádném albu), opět cover verze, tentokrát skladby „My White Bicycle“, se na začátku roku 1975 umístila v UK Top 20.\n\nAlbum \"Hair of the Dog\" bylo vydáno roku 1975. Americké vydání alba obsahuje skladbu \"Love Hurts\", původně od The Everly Brothers a také nahranou Royem Orbisonem. Tato skladba byla ve Spojeném království a USA vydána jako singl. V USA byla oceněna jako platinová. Je to jediná skladba od Nazareth, která se umístila v americkém Top Ten. Titulní skladba alba se totožným názvem (nesprávně známá také jako „Now You're Messing With a Son of a Bitch“) se stala základem rockových rádií 70. let a objevila se také na albu The Spaghetti Incident od Guns N' Roses. Traduje se, že zpěvák GNR Axl Rose začal používat svůj pověstný ječák poté, co ho jeho kytarista Izzy Stradlin slyšel zpívat ve sprše vysoko položeným hlasem právě „Hair of the Dog“. Tento styl zpěvu Izzyho údajně zaujal natolik, že Axlovi doporučil ho používat i při vystoupeních s kapelou.\n\nV roce 2013 ze skupiny kvůli zdravotním potížím odešel původní zpěvák Dan McCafferty. V únoru 2014 jej nahradil Linton Osborne. V prosinci 2014 byla kapela kvůli Osbornově nemoci nucena zrušit několik koncertů a odložit turné po Spojeném království. 16. ledna 2015 Osborne na svém Facebooku oznámil odchod z Nazareth. 16. února 2015 skupina představuje novou posilu, kterou je jedinečný zpěvák Carl Sentance.\n\n\n\n"}
{"id": "152700", "url": "https://cs.wikipedia.org/wiki?curid=152700", "title": ".pk", "text": ".pk\n\n.pk je internetová národní doména nejvyššího řádu pro Pákistán.\n\n"}
{"id": "152707", "url": "https://cs.wikipedia.org/wiki?curid=152707", "title": "Výpočetní tomografie", "text": "Výpočetní tomografie\n\nVýpočetní tomografie (nepřesně \"Počítačová tomografie\") (', CT, nebo X-ray CT, dříve také , CAT) je radiologická vyšetřovací metoda, která pomocí rentgenového záření umožňuje neinvazivní zobrazení vnitřních orgánů a tkání člověka či zvířat s vysokou rozlišovací schopností a ve 3D projekci. Metoda se využívá hlavně v oblasti medicíny, kde slouží k diagnostice širokého spektra poranění a chorob. Dále se využívá v preklinickém výzkumu u laboratorních zvířat při vývoji nových léčiv a vakcín.\n\nPřístroj, který takové zobrazení umožňuje, se nazývá tomograf, nesprávně s přídavným jménem \"počítačový\", správně \"výpočetní\"; v odborné hantýrce se pak běžně hovoří pouze o \"\"CéTé\"\". Nesprávný překlad anglického \"computed\" (výpočetní, vypočítaný) jako \"počítačový\" (což by bylo \"computerized\") je navzdory své etymologické nesprávnosti mezi laiky velmi rozšířený. S výpočetním tomografem pracuje radiologický asistent, speciální techniky jako např. podání kontrastních látek a interpretaci snímků provádí lékař z oboru radiodiagnostika. Samotný pojem tomograf pak může v principu označovat jakýkoliv přístroj, který zobrazuje řezy pacientovým tělem.\n\nZáklady výpočetní tomografie položil W. C. Röntgen, který roku 1895 objevil paprsky X. Tyto paprsky, známé jako rentgenové záření, vznikají při interakci rychlých elektronů s hmotou a díky své velmi krátké vlnové délce jsou schopny prozářit lidské tělo. Za tento objev získal jako vůbec první člověk roku 1901 Nobelovu cenu za fyziku. Při průchodu paprsků různými vnitřními orgány dochází v závislosti na jejich biochemickém složení k tlumení paprsků. Jejich analýzou můžeme do značné míry rekonstruovat složení pacientova těla - na tomto principu funguje klasický rentgen.\n\nNedostatky rentgenu však spočívají v tom, že jednotlivé orgány jsou zobrazeny sumárně, překrývají se. Nejsme tedy schopni vždy jednoznačně určit, kterými orgány rentgenový paprsek prošel a touto metodou nelze vytvořit skutečný „anatomický“ řez těla.\n\nVyřešit tento problém se podařilo až se zavedením počítačů do lékařské diagnostiky koncem šedesátých let. Za vynálezce výpočetní tomografie se považuje Brit Godfrey Newbold Hounsfield. První prototypy byly vyvíjeny v druhé polovině 60. let 20. století a první klinický prototyp byl představen 1. října 1971 ve výzkumných laboratořích EMI. Nezávisle na Hounsfieldovi stejný objev učinil Američan Allan McLeod Cormack z Tufts University a v roce 1979 oba dva taktéž získali Nobelovu cenu.\n\nPacient je zasunut do přístroje, kde jej po kruhové trajektorii obíhá zařízení složené z rentgenky a detektorů. Brzdné záření, které je emitováno na anodě rentgentky, prochází vyšetřovaným objektem a po dopadu na detektor je zaznamenána intenzita dopadajícího záření (která je po průchodu objektem vždy menší než intenzita vyzářená).\n\nVztah mezi vstupní a výstupní intenzitou rentgenového záření je dán vztahem\n\nkde I je hodnota vstupní intenzity záření, \"I\" je hodnota výstupní intenzity, \"d\" je tloušťka materiálu a \"μ\" je lineární součinitel zeslabení (ČSN ISO 31-10). Nejvíce se záření zeslabuje/absorbuje v kostech, méně v měkkých tkáních např. v játrech nebo ledvinách a nejméně v tukových vrstvách a plicích.\n\nZkoumaný objekt je prozářen z nejrůznějších úhlů v jedné rovině, čímž získáme zpravidla několik set projekcí. Úkolem výkonného počítače, který bývá součástí tomografu, je zrekonstruovat plošný řez vyšetřovaným objektem. Tento problém v zásadě spočívá ve vyřešení (= vypočítání) velké soustavy rovnic. Vyšetřovaný řez je tedy pokryt maticí objemových elementů, tzv. voxelů, a výsledek řešení soustavy rovnic spočívá v přiřazení skutečného koeficientu oslabení/absorpce každému voxelu.\nV praxi se k řešení této úlohy, tzv. obrazové rekonstrukce, používá Radonova transformace a zpětná Radonova transformace. Radonova transformace, znázorněná na obrázku, se používá ve tvaru\n\nkde \"f(x,y)\" reprezentuje \"μ(x,y)\", \"r\" je x pozice rentgenky a θ je úhel natočení rentgenky.\n\nLze odvodit i zpětnou Radonovu transformaci a podle tzv. řezového teorému můžeme získat dokonalý obraz člověka, pokud budeme mít nekonečný počet projekcí (tedy pro všechny úhly). Nicméně v praxi se toto nepoužívá, jelikož Radonova transformace se ukazuje být značně nestabilní, pokud projekce obsahují šum. Z tohoto důvodu se tedy namísto zpětné Radonovy transformace používá tzv. metoda filtrované projekce.\n\nVýpočetní tomografy jsou realizovány pomocí dvou konstrukčních principů, a to pomocí konstrukce \"vějířové\", nebo \"kruhové\". Rozdíl mezi nimi spočívá v tom, že u vějířového přístroje se otáčí jak rentgenka, tak detektorová soustava. U kruhového přístroje se otáčí pouze rentgenka, a detektory jsou umístěné po celém obvodu přístroje. V praxi se používá téměř výhradně konstrukce vějířové, vzhledem k tomu, že díky kolimátorovým lamelám jsme schopni zamezit dopadu nežádoucích, odražených paprsků.\n\nAž do počátku devadesátých let byla používána rotační metoda, kdy se vždy provedlo jedno otočení celé soustavy, lehátko s pacientem se posunulo o kousek dále a znovu bylo provedeno jedno otočení soustavy. Vzhledem k tomu, že takové vyšetření probíhalo poměrně dlouho, a pacient volně dýchal, docházelo ke značnému rozmazání výsledného obrazu. V poslední době se proto začíná používat metody helikální, nikoli spirálovité, jak se často uvádí, kdy se lůžko s pacientem pohybuje rovnoměrným pohybem skrz gantry za současné rotace rentgenky.\n\nOd svého vzniku v 70. letech 20. století se výpočetní tomografie stala důležitým nástrojem v lékařském zobrazování jako doplněk rentgenu a ultrazvuku. Přestože je stále poměrně drahá, stala se využívaným standardem v diagnóze velkého množství různých nemocí. V poslední době se začala rovněž používat v preventivní medicíně nebo pro vyšetřování nemocí, například pacientů s vysokým rizikem rakoviny tlustého střeva. Ačkoliv některé instituce nabízejí pro širokou veřejnost snímek celého těla, je tato praxe kontroverzní kvůli nedostatku prokázaných přínosů, nákladům, vystavení se záření a riziku nalezení náhodných změn, které mohou vést k dalším vyšetřením.\n\nVýpočetní tomografie je výborná pro odhalování jak akutních, tak chronických změn v plicním parenchymu (vnitřní tkáň orgánů, v tomto případě plic). Běžné dvourozměrné rentgenové snímky totiž poruchy vnitřní tkáně zobrazí jen velmi nezřetelně nebo je nezobrazí vůbec. Používá se celá škála různých technik podle očekávaného nálezu. Pro vyhodnocování chronických intersticiálních procesů (rozedma, fibróza atd.) se používají tenké řezy s rekonstrukcemi o vysokých prostorových frekvencích. Pacient se často snímkuje při výdechu a nádechu. Tato speciální technika se nazývá výpočetní tomografie s vysokou rozlišovací schopností (HRCT).\n\nPro diagnostiku nemocí jako zápal plic nebo rakovina plic stačí poměrně tlusté řezy a mohou se použít všeobecné rekonstrukční postupy. Může se také použít nitrožilní kontrast, který zobrazuje anatomii a hranice velkých cév a usnadňuje posuzování mezihrudí a pupeční oblasti při zvětšení lymfatických uzlin. To je obzvlášť důležité při přesné diagnóze rakoviny.\n\nAngiografie (zobrazování tepen) hrudníku se stává prvořadou metodou v diagnostice plicní embolie (PE) a aortální dissekce. Vyžaduje přesně časované injekce kontrastní látky a vysokorychlostní spirální tomografy.\n\nCT plicní angiografie (CTPA) je lékařský diagnostický test používaný k diagnóze plicní embolie (PE). Využívá výpočetní tomografii pro získání obrázku plicních tepen.\n\nJe to upřednostňovaná metoda zobrazování při diagnóze PE díky své minimální zátěži pro pacienta, protože jediným požadavkem je kanyla. Před požadavkem na tento test se většinou ještě provádí krevní zkouška na D-dimer a rentgen hrudníku, aby se vyloučily jiné možné diagnózy.\n\nPro tento test je optimální multidetektorová tomografie, která poskytuje dobré rozlišení a kvalitu zobrazení. Snímky se většinou provádí s tloušťkou řezu 0.625 mm (přestože dostatečné jsou 2 mm). 50 - 100 ml kontrastní látky se podá pacientovi rychlostí 4 ml/s.\n\nTomografy jsou v současnosti natolik propracované, že takový test se dá provést během pětiminutové návštěvy pacienta a čas skenování činí jen 5 sekund nebo méně.\n\nBěžný snímek ze CTPA ukáže plicní tepny vyplněné kontrastní látkou, které vypadají bíle. V ideálním případě by aorta měla být bez kontrastní látky, aby se zabránilo artefaktu z částečného objemu, který by mohl vyústit v chybnou pozitivní diagnózu. Jakékoliv objemové defekty jako je vmetek (embolus) se zobrazí tmavě tam, kde budou blokovat kontrastní látku.\n\nS příchodem rotace trvající méně než sekundu kombinované s víceřezovou výpočetní tomografií (až do 320 řezů) lze dosáhnout vysokého rozlišení a rychlosti současně. Toto umožňuje výborné zobrazování koronárních tepen (kardiální CT angiografie). Snímky s ještě vyšším časovým rozlišením se dají získat synchronizací s EKG. Při použití této techniky se každá část srdce zobrazuje vícekrát při současném zaznamenáváním EKG. EKG záznam se poté použije ke korelaci dat z výpočetní tomografie s odpovídající fází srdečních kontrakcí. Po provedení korelace se všechna data nasnímaná během doby, kdy se srdce pohybovalo (systola), ignorují a snímky se zhotoví jen ze zbývajících dat, která byla získána během doby, kde bylo srdce v klidu (diastola). Tímto způsobem mohou mít jednotlivé tomografické snímky ještě vyšší časové rozlišení než doba nejkratší rotace detektoru a zdroje.\n\nProtože srdce se zobrazuje více než jednou (jak je popsáno výše), kardiální CT angiografie vede k relativně vysoké dávce ozáření (kolem 12 mSv). Pro srovnání dávka při rentgenu plic je 0,02 mSv až 0,2 mSv a dávka z radiace přirozeného pozadí je zhruba 0,01 mSv za den. Kardiální CTA je tak rovnocenná zhruba 100 až 600 rentgenů plic nebo více než třem letem ozáření z přirozeného pozadí. Jsou k dispozici metody, které snižují velikost tohoto ozáření, jako je například snižování množství radiace na základě současného snímání EKG (modulace proudu rentgenky). Toto vede k výraznému snížení dávky záření za cenu možného snížení kvality obrázku při případných arytmiích srdce. Význam dávek ozáření při diagnostickém zobrazování nebyl ještě dokázán, ačkoliv možnost způsobení zvýšeného rizika rakoviny působí velké obavy. Toto riziko musí být vždy zváženo proti riziku a následkům, pokud by snímání nebylo provedeno a tak nebyl potenciálně diagnostikován významný zdravotní problém, jaký je třeba onemocnění koronárních tepen.\n\nNejmodernější tomografy disponující rotačním časem 0,28 sec. a časovým rozlišením 75 ms dokáží naskenovat celé srdce s dávkou kolem 1 mSv.\n\nJe nejisté, zda tato metoda nahradí invazivní koronární cévkování. V současnosti se zdá, že největší využití CT spočívá spíše ve vyloučení koronární choroby než v jejím potvrzení. To je způsobeno tím, že tento test má vysokou citlivost (vyšší než 90 procent) a proto negativní výsledek testu znamená, že je velice nepravděpodobné, že by pacient měl koronární chorobu, a může podstoupit jiná vyšetření, která stanoví příčinu jeho hrudních symptomů. Toto se označuje jako negativní předpovědní hodnota. Pozitivní výsledek je méně jednoznačný a často se potvrzuje následnou invazivní angiografií. Pozitivní předpovědní hodnota kardiálního CTA se odhaduje na 82 procent a negativní předpovědní hodnota kolem 93 procent.\n\nDvouzdrojové tomografy, které byly uvedeny v roce 2005, umožňují vyšší časové rozlišení díky tomu, že snímají jeden řez pouze za polovinu rotace. Tím se zmenšuje rozmazání pohybem při vysokých hodnotách srdečního tepu a potenciálně umožňuje kratší doby zadržení dechu. To je obzvláště důležité pro nemocné pacienty, kteří mají problémy se zadržením dechu nebo nemohou brát léky pro snížení srdečního tepu.\n\nVýhody v rychlosti tomografů s 64 řezy vedly velice rychle k tomu, že se tato zařízení stala minimálním standardem pro nově instalované tomografy zamýšlené pro kardiální účely. Od roku 2007 je na trhu přístroj s 320 řezy (16cm snímaného objemu), který umožňuje sejmutí srdce během půl otáčky (0,14s) a tedy nejen angiografii bez problémů se stitching artefakty (chyby obrazu vzniklé skládáním více obrazů dohromady) ale i funkční analýzu srdce, tzv. 4D snímání, kdy lze lékařsky hodnotit i dynamické jevy v srdci .\n\nOd roku 2011 jsou na trhu dvoudetektorové CT přístroje 2x128 resp. 2x256 řad detektorů umožňující akvizici dat v rozsahu jednoho vyšetřovaného segmentu např. hrudník, pod 1s. Při tak rychlé akvizici již není nutné zadržovat dech. Samotné srdce lze zachytit celé za 0,6s a časové rozlišení je okolo 70ms. U rychlého režimu náběru dat zachycující srdce nebo hrudník, klesá dramaticky efektivní dávka a blíží se 1mSv.\n\nVýpočetní tomografie je citlivá metoda pro diagnózu břišních onemocnění. Často se používá k určení stádia rakoviny a ke sledování jejího průběhu. Je to také užitečný test k vyšetření akutní břišní bolesti (především v dolních kvadrantech, zatímco ultrazvuk se používá při bolesti v pravém horním kvadrantu). Ledvinové kameny, zánět slepého střeva, zánět slinivky břišní, zánět divertikulu, břišní aortální výduť a ucpání střeva jsou onemocnění, která se snadno diagnostikují a vyhodnocují za použití výpočetní tomografie.\n\nÚstní a/nebo konečníkové kontrastní látky se mohou použít podle účelu tomografie. Zředěná (2%) suspenze síranu barnatého se používá nejčastěji. Koncentrované preparáty síranu barya, které se používají při fluoroskopii (například baryový výplach) jsou příliš husté a způsobují značné artefakty na snímcích. Jodizované kontrastní látky se používají při kontraindikaci barya (například při podezření na zranění střev). Jiné látky se využívají pro optimalizaci zobrazení specifických orgánů, jako například plyn (vzduch nebo oxid uhličitý) vpravovaný konečníkem nebo tekutina (voda) pro studium tračníku, nebo voda podávaná ústně pro studium žaludku.\n\nProgresivně se rozvíjejí metody zobrazení střev distenzí negativní kontrastní látkou zejména 2,5% roztokem Mannitolu. Většinou se pije 1,5l frakcionovaně 45minut. Následné zobrazení umožňuje daleko lépe hodnotit celou trávicí trubici, ale také ostatní orgány dutiny břišnía malé pánve.\n\nVýpočetní tomografie má omezené využití ve vyhodnocování pánve. Zvláště pro ženskou pánev jsou upřednostňovanými metodami ultrazvuk a magnetická rezonance (MRI). Nicméně výpočetní tomografie pánve může být součástí snímkování břišní dutiny (například kvůli nádorům) a má rovněž využití při posuzování fraktur.\n\nVýpočetní tomografie se rovněž používá při studiu osteoporózy společně s dvouenergetickou rentgenovou absorpciometrií (DXA). Jak CT, tak DXA mají své využití při hodnocení hustoty minerálů v kostech, která se používá k určení síly kostí, ačkoliv výsledky výpočetní tomografie nejsou ve vzájemném souladu s DXA. CT je mnohem dražší a vystavuje pacienty vyšším úrovním záření, proto se nepoužívá často.\n\nVýpočetní tomografie se používá k zobrazení složitých fraktur končetin, především kolem kloubů, protože dokáže rekonstruovat danou oblast v několika rovinách. Zlomeniny, zranění vazů a dislokace se dají snadno rozpoznat s rozlišením 0.2 mm.\n\nCT má vysokou anatomickou výpovědní hodnotu, proto se používá k navigacím nejrůznějších nevaskulárních intervenčních výkonů. Zejména radikulární obstřiky, drenáže kolekcí tekutiny, biopsie patologických lézí, provádění pod CT navigovaných vertebroplastik, spondyloplastik, radiofrekvenčních ablací apod.\n\nNevýhodou CT je vystavení stejnému druhu ionizujícího záření jako u běžného rentgenu, avšak v mnohonásobně vyšších dávkách. Dávka záření závisí na objemu zkoumané oblasti, fyzických vlastnostech pacienta, počtu a typu scanování, a požadované přesnosti a kvalitě zobrazení. Číselné dávky ozáření ukazuje pro vybrané druhy vyšetření následující tabulka.\n\nNíže uvedená tabulka již neodpovídá aktuálním měřeným hodnotám. Nově pořizovaná CT jsou výkonnější, mají citlivější detektory a celkově mají mnoho hardwarových i softwarových utilit, které vedou k výraznému poklesu celkové dávky. V současnosti není problém na nových CT vyšetřovat s 1/2 či až s 1/3 dávkami proti starším referenčním hodnotám, samozřejmě se zachováním stejné kvality výsledných pořízených snímků.\n\nJe však zároveň nutné si uvědomit, že popsaná expozice je vždy braná na jednu akvizici dat (jeden sken, jeden průjezd skrz gantry). Tedy pokud se vyšetřuje oblast dutiny břišní a malé pánve nativně, v arteriální fázi, žilní fázi a odložené, vylučovací, fázi, dávka je pak 4x větší. Tuto skutečnost musí každé CT pracoviště brát na zřetel, aby zbytečně neprovádělo skeny, které nejsou nezbytně nutné pro stanovení konkrétní diagnózy.\n\n\n\n\n"}
{"id": "152717", "url": "https://cs.wikipedia.org/wiki?curid=152717", "title": ".pn", "text": ".pn\n\n.pn je internetová národní doména nejvyššího řádu pro Pitcairnovy ostrovy.\n\n"}
{"id": "152718", "url": "https://cs.wikipedia.org/wiki?curid=152718", "title": "Růžencová slavnost", "text": "Růžencová slavnost\n\nRůžencová slavnost (Rosenkranzfest) je jedno z nejvzácnějších děl ve sbírkách Národní galerie. Autorem je Albrecht Dürer.\n\nRozměr obrazu: 162 x 192 cm, olejomalba na dřevěné desce.\n\nNa vznik díla měl velký vliv první autorův pobyt v Benátkách (pravidla vědecké perspektivy a znalosti anatomie, nejvyšší hodnotou je dosažení harmonie a krásy, jejímž vzorem je antické umění). Dílo vzniká za autorova druhého pobytu v Itálii v letech 1505 - 1507.\n\nZakázku zadali představitelé početné německé komunity: bankéř Fugger (v jeho paláci umělec bydlí) a Anton Kolb. Za velký oltářní obraz nabízejí malíři 110 rýnských florénů. Malíř se do díla pouští (také z finančních důvodů), přestože jeho práce je ve městě považována za „slabší v barvě“. Je považován za vynikajícího kreslíře, ale slabšího malíře.\n\nDeska je rozdělena na dvě poloviny trůnem, který je po obou stranách prakticky symetrický. Na trůně sedí Maria s Ježíškem na klíně. Spolu se svatým Dominikem, stojícím po levé straně trůnu, rozdávají věnce bílých a červených růží. Bílá je znamení radosti a červená smutku (Utrpení Páně). Nebo je to jinak? Není červená barva znamením lásky a modrá barva jako víra? Růžové růže jsou symboly vroucné lásky. Pomáhají jim i andílkové, vznášející se nad davem, přicházejícím z obou stran. Vpravo klečí císař a za ním světské osobnosti německé komunity v Benátkách. Vlevo klečí papež (Julius II.) a za ním církevní hodnostáři. U pravého okraje obrazu pod stromem stojí s nepokrytou hlavou sám umělec. Pod nohama Marie sedí anděl hrající na loutnu. Tohoto anděla si autor „vypůjčil“ z Belliniho obrazů, aby tak složil hold velkému benátskému malíři.\n\nRůžencová slavnost je přelomové dílo – ukazuje, že německé malířství je schopno dosáhnout kvalit italského klasického malířství. Vzniká dílo harmonické, díky němuž německé gotické umění vstupuje do období renesance.\n\nDo Čech se obraz dostal sto let po svém vzniku, kdy jej zakoupil císař Rudolf II. Deska byla zabalena do koberců a čtyři muži ji nesli pěšky přes Alpy.\n\nToto dílo muselo být kvůli značnému poškození několikrát zrestaurováno, přičemž rozsah přemaleb byl značný, jak vyplývá i ze srovnání se starými kopiemi díla. Za zvláště necitlivou je považována oprava průměrným malířem Johannem Grussem v 19. století. Dílu byla u příležitosti pěstistého výročí vzniku věnována výstava Národní galerie ve Valdštejnské jízdárně, která se zabývala podrobně i jeho osudy. Nyní se dílo nachází ve Šternberském paláci.\n\n"}
{"id": "152720", "url": "https://cs.wikipedia.org/wiki?curid=152720", "title": "Andrew Fielding Huxley", "text": "Andrew Fielding Huxley\n\nSir Andrew Fielding Huxley (22. listopadu 1917 Hampstead, Londýn − 30. května 2012) byl anglický fyziolog a biofyzik, nositel Nobelovy ceny za rok 1963 (spolu s J. C. Ecclesem a A. L. Hodgkinem) za objev iontového mechanismu membrány nervových buněk.\n"}
{"id": "152722", "url": "https://cs.wikipedia.org/wiki?curid=152722", "title": "Dvorský rybník", "text": "Dvorský rybník\n\nNázev Dvorský rybník má více rybníků:\n\n\n"}
{"id": "152724", "url": "https://cs.wikipedia.org/wiki?curid=152724", "title": "Andrologie", "text": "Andrologie\n\nAndrologie je lékařský obor, který se zabývá chorobami mužských reprodukčních orgánů, jejich léčbou a prevencí. Jde o relativně mladý obor.\n\nZabývá se například léčením těchto potíží a onemocnění:\n\nPoznámka: podobnými problémy u zvířat se zabývá obor veterinární andrologie.\n\nAndrologie je relativně mladým interdisciplinárním oborem medicíny, název je odvozen od řeckého „andros“ = muž. Zabývá se fyziologií a patologií mužských reprodukčních funkcí, primárně se vyvíjela s klinickým zaměřením hlavně na diagnostiku a terapii poruch mužské plodnosti. V některých částech světa je proto úzce napojena na centra in vitro fertilizace a asistované reprodukce. Podle Světové zdravotnické organizace (WHO) se andrologie má zabývat veškerými aspekty mužského reprodukčního zdraví.\n\nDefinice andrologie ve znění Mezinárodní andrologické společnosti (ISA = International Society of Andrology) zní: „Andrologie je definována jako odvětví vědy a medicíny, zabývající se mužskými (samčími) reprodukčními orgány u člověka i u zvířat, a jejich onemocněními. V této definici jsou zahrnuta všechna příbuzná odvětví vědy.“\n\nKromě reprodukčních problémů se andrologie zabývá problémy s erektilními funkcemi a dalšími problémy v oblasti penisu, varlat a prostaty. Vzhledem k výrazným změnám demografické „věkové pyramidy“ přibývá v posledních letech andrologii péče o stárnoucí muže, neboť poměr žijících mužů ve věku pod a nad 20 let se výrazně mění v neprospěch mladších mužů.\n\nPodle mezinárodního konsensu (Schill, W.B., Comhaire, F., Hargreave, T.B., 2006) je možné spektrum andrologie shrnout takto:\n\nTermín andrologie byl poprvé prokazatelně použit v roce 1891, kdy JAMA publikovala editorial s názvem „Andrologie jako specializace“ Editorial byl brzy zapomenut, ale obsahuje pasáže, které jsou ještě po více než 110 letech zcela validní, a lze je považovat za základní kameny oboru. Prvním chirurgem, který úspěšně operoval obstrukční azoospermii byl v roce 1902 Edward Martin, který jako klinik zdůrazňoval nutnost přesné diagnostiky při léčbě mužské infertility a je dosnes považován za zakladatele moderní klinické andrologie. Jedna z prvních významných knih o lidském spermatu vyšla v roce 1953 (Joel) a další publikace následovaly v r. 1964 (Mann) a 1971 (Eliasson). Dramatické změny se v andrologii odehrály po roce 1978, kdy začala éra klinicky úspěšné in vitro fertilizace, v první polovině 90. let 20. století s nástupem techniky intracytoplazmatické injekce spermie do oocytu a druhé polovině 90. let s nástupem klinicky účinných léků umožňujících efektivní terapii erektilní dysfunkce (prostaglandin E1, inhibitory 5. izoenzymu fosfodiesterázy). Velký rozvoj diagnostiky v andrologii v posledních 25 letech přinesly neinvazivní diagnostické metody – dopplerovská a intrakavitální sonografie, možnosti podrobné hormonální diagnostiky a minimálně invazivní operativy.\n\nAndrologie má v současné době za úkol péči o reprodukční a sexuální funkce a celkový zdravotní stav muže, který je s těmito funkcemi spojen.\n\nAndrologie také hledá spojitosti mezi organickými a psychicko-emocionálními faktory u obou pohlaví (páru). Zde spolupracuje s obory, které se zabývají vnímáním a chováním člověka, s psychologií, psychiatrií a sexuologií.\n\nV Českých zemích se andrologie začala vyvíjet na poli reprodukční medicíny s předstihem v oblasti veterinární (Výzkumný ústav veterinárního lékařství Brno), kde pod vedením prof. MVDr. Zdeňka Věžníka, DrSc. byl proveden nejrozsáhlejší výzkum vývoje spermatogeneze v populaci českých mužů za posledních 35 let. V humánní medicíně se začali systematicky zabývat andrologií lékaři v rámci urologie: MUDr. Karel Kočí,CSc. (Andromeda) a MUDr. Vladimír Kubíček, CSc. (Centrum andrologické péče). Oba přinesli do České republiky nové diagnostické a léčebné postupy, rozhodující pro další vývoj andrologie jako svébytného oboru medicíny. V roce 1998 byla založena Andrologická sekce České urologické společnosti (MUDr. Vladimír Kubíček, CSc.). Od roku 2005 se rozvíjela andrologie na půdě interdisciplinární České společnosti pro sexuální medicínu, jejíž činnost navazovala na aktivitu mezinárodních společností v rámci European a International Society for Sexual Medicine a International Society of Andrology. V roce 2017 vznikla Česká andrologická společnost, kterou založili nejdéle působící čeští andrologové MUDr. Vladimír Kubíček, CSc. a MUDr. Karel Kočí, CSc. Rozvoji andrologie v naší zemi přispěly nepochybně i práce v oblasti endokrinologické (prof. MUDr. RNDr. Luboslav Stárka, DrSc.), psychologické, psychiatrické a sexuologické (prof. PhDr. Petr Weiss, PhD, doc. MUDr. Jaroslav Zvěřina, CSc.). Mezinárodního významu byla práce cévního chirurga doc. MUDr. Václava Michala, CSc., který jako první na světě v 70. letech diagnostikoval a operačně léčil arteriogenně podmíněné erektilní dysfunkce.\n"}
{"id": "152730", "url": "https://cs.wikipedia.org/wiki?curid=152730", "title": ".ps", "text": ".ps\n\n.ps je internetová národní doména nejvyššího řádu pro Palestinu.\n\n"}
{"id": "152732", "url": "https://cs.wikipedia.org/wiki?curid=152732", "title": ".pt", "text": ".pt\n\n.pt je internetová národní doména nejvyššího řádu pro Portugalsko.\n\nOd 1. července 2005 je možné použití zvláštních znaků, např. ç, é, õ atd.\n\n\n"}
{"id": "152735", "url": "https://cs.wikipedia.org/wiki?curid=152735", "title": ".pw", "text": ".pw\n\n.pw je internetová národní doména nejvyššího řádu pro Palau.\n\n"}
{"id": "152737", "url": "https://cs.wikipedia.org/wiki?curid=152737", "title": ".sa", "text": ".sa\n\n.sa je internetová národní doména nejvyššího řádu pro Saúdskou Arábii.\n\n"}
{"id": "152739", "url": "https://cs.wikipedia.org/wiki?curid=152739", "title": ".sg", "text": ".sg\n\n.sg je internetová národní doména nejvyššího řádu pro Singapur.\n\n"}
{"id": "152741", "url": "https://cs.wikipedia.org/wiki?curid=152741", "title": "Demänovský jeskynní systém", "text": "Demänovský jeskynní systém\n\nDemänovský jeskynní systém tvoří největší soustavu jeskyní na Slovensku.\n\nTento komplex asi 30 jeskyní se nachází v Demänovské dolině na severní straně Nízkých Tater. Hlavní jádro leží na pravé straně potoka Demänovka mezi Machnatou dolinou na Lúčkách a Čiernou dolinou u Kamenné chaty.\n\nDemänovské jeskyně zahrnují několik postupně objevovaných jeskyní. Z nich jsou nejznámější tyto:\n\nJako první byla objevena Demänovská ledová jeskyně, o které jsou zmínky již z roku 1299 v listinách ostřihomské kapituly. První popis jeskyně (i s podélným řezem od J. Buchholze ml.) publikoval pod názvem Cserna maius et minus roku 1723 Matej Bel. Kromě ní uvádí i jeskyně Veľké a Malé Okno, Beníkovú a Dvere.\n\nDne 3. srpna 1921 objevil Alois Král s pomocí Adama Mišury, Oty Hrabala a Jarmily Vránové Jeskyni svobody, a v roce 1923 byla objevená Pustá jeskyně.\n\nRůznými pokusy (barvením podzemního toku apod.) se zjistilo, že tyto jeskyně jsou spojené a tvoří jeden komplex. Za propojený jeskynní celek se však považuje pouze takový jeskynní systém, skrze jehož chodby se dostal člověk. A to nebylo v tomto případě jednoduché. Spojení mezi jeskyní Pustá a Jeskyní svobody se podařilo objevit skupině speleologů vedených A. Droppem a V. Nemcem 2. července 1951. Tím vznikl komplex Demänovská jeskyně svobody – jeskyně Pustá.\n\nDne 26. ledna 1952 se z Demänovské ledové jeskyně podařilo P. Révajovi, P. Droppovi a S. Šrolovi proniknout do rozlehlého bludiště Demänovské jeskyně míru. Vytvořili tak další systém Demänovská ledová jeskyně – Demänovská jeskyně míru.\n\nV roce 1983 proplaval Vladímír Žikeš pět sifonů proti proudu Demänovky a prokázal spojení jeskyně Vyvieranie a Demänovské jeskyně svobody.\n\nAby mohl být celý systém Demänovských jeskyní uznaný jako celek, chybělo objevit přirozené spojení Jeskyně míru s Jeskyní svobody. To se podařilo až po 35 letech 2. ledna 1987, kdy padesát osm jeskyňářů z celého Slovenska objevilo přirozené spojení dvou nejdelších demänovských jeskyní. Tak se zařadil systém asi 30 demänovských jeskyní s celkovou délkou přes 24 km na první místo na Slovensku.\n\nDalší objevy nových prostor následují doposud a tak celková délka prozkoumaného systému na konci roku 2004 činila 35 844 m s denivelací 196 m..\nDemänovské jeskyně vyhloubily vody potoka Demänovky v guttensteinských vápencích středního triasu na tektonických poruchách ve směrech jihovýchod–severozápad a jihozápad–severovýchod. Prvotním činitelem byla chemická činnost atmosférické vody. Takto rozšířené puklinové průchody umožnily ponor vodám Demänovky a Zadní vody. Ke zvětšení a rozšíření některých částí jeskyní přispělo také zřícení stropů a stěn. Postupným zařezáváním se podzemního toku Demänovky do vápencového podkladu se v průběhu pleistocénu vytvořilo 9 horizontálních úrovní v relativních výškách 0, 3, 10, 40, 58, 90, 100, 130 a 147 m nad současnou hladinou Demänovky, které navazují na říční terasy na povrchu. V prázdných podzemních dutinách se stále vytvářejí krápníkové útvary.\n\n"}
{"id": "152744", "url": "https://cs.wikipedia.org/wiki?curid=152744", "title": ".sh", "text": ".sh\n\n.sh je internetová národní doména nejvyššího řádu pro ostrov Svatá Helena.\n\n"}
{"id": "152749", "url": "https://cs.wikipedia.org/wiki?curid=152749", "title": "Bora-Bora", "text": "Bora-Bora\n\nBora-Bora (psáno též \"Bora Bora\") je ostrov v souostroví Francouzská Polynésie. Jeho jméno je odvozeno od polynéského výrazu „Pora Pora“, což znamená „prvorozený“. Jeho původní polynéský název byl Vava’u. Leží v jižním Pacifiku ve skupině Společenských ostrovů, 280 km severozápadně od ostrova Tahiti, největšího ostrova této skupiny. Každý ze zdejších ostrovů je pozůstatkem jedné nebo více sopek a většinu z nich navíc obklopují prstence korálového útesu.\n\nBora-Bora je poloatol, což znamená, že uvnitř korálového útesu nad bývalou kalderou leží mělká modrá laguna, nad jejíž hladinu se zvedají poslední trosky kráteru, v tomto případě v podobě velkého ostrova a dvou dalších ostrovů – Toopua a Toopuaiti. Hlavní ostrov je hornatý a jeho dominantu tvoří Pahia a Otemanu, dva ostré skalnaté vrcholy dosahující výšky 660 m n. m. a nejvýše položeným bodem Mt. Otemanu dosahující výšky 725 m n. m. V prstenci korálových ostrovů, ostrůvků a útesů, který ostrov Bora-Bora obklopuje, existuje jediná úžina, volná mořská cesta známá jako \"motus\", jíž mohou lodě proplouvat až do vnitřní laguny, která je přírodním, dobře chráněným přístavem.\n\nNávětrné deštivé svahy zarůstá džungle, ve vlhkých údolích rostou háje mohutných tahitských kaštanů (\"Inocarpus edulis\") s jedlými plody. V roklích bují stromové kapradiny a na horských stráních banánovníky (\"Musa fehi\"). Závětrné, sušší svahy kryjí travnaté savany s občasnými keři a stromy. Pobřeží jako na všech ostrovech Tichomoří obsadily kokosové palmy, v jejichž stínu rostou ibišky lípolisté a přesličníky. Tropické teploty od 24 °C zmírňují čerstvé brízy východních směrů.\n\nPolynésané, kterých žije dnes na ostrově asi 6000, kolonizovali ostrov před 1100 lety a dodnes se na něm zachovalo několik starobylých chrámů. V jednom z nich byly nalezeny dlaždice s vytesanými posvátnými mořskými želvami. Jako první Evropan navštívil ostrov Bora-Bora v roce 1722 holandský cestovatel Jacob Roggeveen. Kapitán James Cook spatřil ostrov poprvé v roce 1769 a v prosinci 1777 u něho přistál. Zaznamenal si, že se jmenuje „Bola Bola“ (Prvorozený). V roce 1895 se Bora-Bora stal součástí Francouzské Polynésie. Ostrov sloužil během 2. světové války jako americká letecká a námořní základna. Dnes je Bora-Bora stále častěji cílem turistů z celého světa. Kromě příjmů z turistiky je hlavním zdrojem obživy vývoz kopry, vanilky a perleťoviny.\n\nBora-Bora nabízí širokou paletu aktivit a zajímavých míst, kvůli kterým na ostrov každoročně jezdí řada turistů. Na samotné pevnině existují dvě centra. Administrativním centrem ostrova je Vaitape, které se nachází na západním pobřeží a je zároveň i nejživější a nejobydlenější částí celého ostrova. Druhým centrem je Matira, též nazývaná „Matira point“, jedná se o nejjižnější cíp ostrova s nádhernými plážemi a rozsáhlými lagunami.\n\nNa ostrově žije cca 6 000 stálých obyvatel, jejichž počet každý rok rozšiřují tisícovky turistů, kteří zde tráví své dovolené. Dovolená na Bora-Bora je synonymem luxusu, tento sopečný atol je všeobecně považován za jednu z nejdražších dovolenkových destinací světa, kde však solventní turista může očekávat maximální míru komfortu a luxusu. Svou cenovou úrovní se značně vymyká i obecně vyšším cenovým relacím v celé Francouzské Polynésii.\n\nK nejoblíbenějším aktivitám na ostrově patří: jízda na kajaku, paragliding, vodní lyžování, šlapadla, výlety na lodi s proskleným dnem, windsurfing, tenis, stolní tenis, plážový volejbal, plavání v bazénu nebo projížďka na vodním skútru. K těm nejoblíbenějším činnostem na ostrově však patří šnorchlování a potápění a to především pro pestrobarevnost zdejší mořské fauny. Pod vodou se lze setkat s houfy pestrobarevných ryb, barakudami, rejnoky, mantami, murénami, želvami či žraloky. Se zkušeným místním průvodcem se lze vydat i na pěší túru na nejvyšší dominanty ostrova – horu Pahia či Otemanu, ze kterých se návštěvníkům naskytne výhled na rozsáhlé laguny podél celého ostrova.\n"}
{"id": "152755", "url": "https://cs.wikipedia.org/wiki?curid=152755", "title": "Protiraketová obrana", "text": "Protiraketová obrana\n\nProtiraketová obrana je takticko-strategický obranný prostředek proti primární existenci hrozby raketového napadení, především prostřednictvím balistických raket středního a dalekého dosahu.\n\nNa summitu NATO v Praze v roce 2002 bylo rozhodnuto o zpracování Studie proveditelnosti protiraketové obrany NATO. Cílem této studie je posouzení možností obrany území členských států Aliance proti celému spektru raketových hrozeb. Pozornost byla zaměřena i na možnosti řešení situace zničením schopností protivníka ještě před jejich nasazením. První dílčí závěry studie byly zveřejněny v říjnu 2005, poukázaly na některé problémy a vedly k potřebě provedení dalších expertiz.\n\nNATO MD se zabývá protiraketovou obranou komplexně – obranou teritoria včetně civilní populace a obranou vojenských sil. Očekává čtyři základní efekty. Za prvé má působit ve prospěch nešíření raketových technologií. Za druhé má odstrašovat potenciálního protivníka od použití této kategorie zbraní. Za třetí má zajistit aktivní obranu v případě použití těchto zbraní. V neposlední řadě - za čtvrté - má sloužit jako pasivní obrana směřující k předcházení či minimalizaci důsledků použití těchto zbraní, selžou-li předcházející opatření.\n\nJednou z diskutovaných myšlenek je propojení NATO MD s aliančním integrovaným systémem protivzdušné obrany NATINADS (NATO Integrated Air Defence System).\n\nSeveroatlantická aliance má zpracovanou Studii systému protiraketové obrany bojiště NATO z let 2001 až 2003. Projekt Aktivní vrstvené protiraketové obrany bojiště NATO, který z této studie vychází, má zajistit obranu spojeneckých sil nasazených v operacích proti raketám s dosahem do 3000 km. Počátečních operačních schopností má tento systém dosáhnout v roce 2010. Česká republika jako členský stát NATO je do řešení protiraketové obrany bojiště NATO zapojena.\n\nV oblasti protiraketové obrany bojiště spolupracuje NATO s Ruskem. Je to i z toho důvodu, že státy Aliance a Rusko nasazují vojáky do mírových operací a obrana rozmístěných vojsk je společným zájmem. Problémy, které vyvstaly při řešení tohoto úkolu, souvisejí s tím, že NATO a Rusko využívají systémy, které nejsou dosud vzájemně interoperabilitní.\n\nSpojené státy zahájily realizaci projektu protiraketové obrany USA na základě zákona přijatého v roce 1999. Úvahy o potřebě protiraketové obrany USA probíhají ve čtyřech rovinách. První se zabývá analýzou povahy hrozeb, druhá hodnotí stav technologií, třetí se věnuje finančním otázkám protiraketové obrany USA a čtvrtá mezinárodním dopadům. Program protiraketové obrany USA není zaměřen proti konkrétnímu protivníkovi, nýbrž na vybudování vlastní schopnosti, která umožní reagovat účinně na nepředvídatelné a proměnlivé hrozby. Cílem je vybudovat integrovaný celosvětový systém k ochraně USA a jejich spojenců proti omezenému útoku balistickými raketami všech dosahů.\n\nZejména v první polovině roku 2008 probíhala jednání mezi vládami České republiky a USA o případném umístění radarové základny systému protiraketové obrany USA v České republice – konkrétně poblíž obce Jince ve vojenském újezdě Brdy. Jednání byla završena 8. července 2008 podpisem smlouvy o umístění radaru na českém území. Samotný podpis smlouvy však ještě nezaručuje, že radarová základna skutečně bude vybudována. V září 2009 informoval Wall Street Journal o tom, že prezident Obama rozhodl o ukončení americké účasti na projektu protiraketového štítu ve střední Evropě s tím, že jeho úlohu by měla převzít plavidla vybavená systémem Aegis.\n\nPodle některých zastánců této základny měl systém protiraketové obrany představovat účinnou obranu nejen proti již existujícím, ale i proti případným nově zaváděným raketovým systémům. Podle jiných nešlo tak ani o to, jestli nás základna ochrání, nebo ne, ale považují USA za spolehlivého partnera s dlouholetou demokratickou tradicí, který vždy hájí svůj způsob života a požádal nás o pomoc, kterou odmítnout by bylo kvůli tomu, co pro Československo vykonaly, amorální. Spolupráci s ním považují za užitečnou a prospěšnou například v oblasti výzkumu a vývoje nových technologií. Obávají se také nevyzpytatelného vývoje především v Rusku a Íránu, a vzhledem k historickým zkušenostem s Ruskem, věří že základna může pomoci i v tomto ohledu. Jsou přesvědčeni o nezávadnosti případného provozu základny ve všech ohledech.\n\nIniciativa Ne základnám naopak argumentovala, že jednostranné vybudování protiraketové obrany by porušilo rovnováhu sil mezi balistickými mocnostmi a způsobilo nové závody ve zbrojení. Navíc nejenže Česká republika nedokáže ochránit před eventuálním nebezpečím balistického útoku, ale naopak může v případě válečného konfliktu USA s jinou zemí sloužit jako cíl takového útoku. Zvýší podle ní také nebezpečí teroristického útoku v České republice. Varuje také před možnými zdravotními a ekologickými dopady.\n\nProfesor vědy, techniky a národní bezpečnostní politiky na Massachusettském technologickém institutu Theodore Postol, který dříve pracoval pro Pentagon a který je známým kritikem americké strategie raketového deštníku v Evropě, prohlásil při návštěvě České republiky, kam přijel na pozvání Greenpeace, že česká veřejnost i Parlament ČR dostávala záměrně zkreslené informace o parametrech amerického radaru systému protiraketové obrany, který měl být umístěn v Brdech. Postol dospěl svými výpočty k závěru, že radar při výkonu a anténě uváděných vládou USA bude mít dosah maximálně 600 až 700 kilometrů, ačkoli generál Henry Obering uvádí dosah 2100 až 2500 kilometrů. Podle Posela by radar s takový dosahem musel mít výkon 50krát větší. Podle Posela dokonce Obering v některých jednání hovořil dokonce o dosahu větším než 4000 kilometrů a v tom případě by výkon musel být 500krát větší.\n\nV květnu 2009 byla zveřejněna studie, podle které by protiraketová obrana, která měla být vybudována na území Polska a České republiky byla neúčinná proti případným íránským střelám. Studii zpracoval společný tým amerických a ruských vědců pro organizaci EastWest Institute se sídlem v New Yorku.\n\nPravděpodobným místem možného umístění radaru byl kopec Břízkovec v Brdech. V médiích je kopec známý jako „kóta 718,8 m“.\n\n\n\n"}
{"id": "152757", "url": "https://cs.wikipedia.org/wiki?curid=152757", "title": "Fotodioda", "text": "Fotodioda\n\nFotodioda je v elektrotechnice typ součástky, která reaguje na osvětlení. Jedná se o plošnou diodu, která je konstrukčně upravená tak, aby do oblasti PN přechodu pronikalo světlo. Není-li přechod osvětlen, chová se jako běžná dioda. Po osvětlení dochází vlivem vnitřního fotoelektrického jevu velmi rychle k nárůstu průchodu elektrického proudu v závěrném směru. Proto se používá k detekci osvětlení (např. světelná závora), měření otáček a podobně.\n\nVoltampérová charakteristika fotodiody má bez přítomnosti osvětlení jejího PN přechodu stejný průběh, jako charakteristika běžné diody. Vliv osvětlení přechodu můžeme sledovat v polarizaci diody v závěrném směru, kdy dochází k lineárnímu růstu anodového proudu (anoda) při rovnoměrném zvětšování osvětlení. Dioda se tedy chová jako pasivní součástka, jejíž proud v závěrném směru je závislý na osvětlení. Fotodioda reaguje na změny osvětlení velmi rychle, řádově 10–10 s.\n\nZvláštní konstrukce se používá například u fotodiody PIN, která má mezi vrstvou přechodu P a N vloženou vrstvu minimálně dopovaného polovodiče s velkou elektrickou pevností (až 500 V). Proto pracuje s velmi vysokými intenzitami elektrického pole v oblasti přechodu. Tím je dosaženo náběhu již v řádu 10–10 s.\n\nPrincip fotodiody je založen na vnitřním fotoelektrickém jevu. Světlo (foton), které dopadá na přechod PN (světlo je soustředěno na přechod např. čočkou), narazí do elektronu ve valenční vrstvě atomu a předá mu svoji energii. Elektron energii fotonu absorbuje, čímž získá dostatek energie k opuštění valenčního pásu a přeskočí do pásu vodivostního - elektron opustí vlastní atom a pohybuje se prostorem krystalové mřížky, vznikl tím volný elektron, na jeho místě vznikla díra (defektní elektron). Takto vzniklé volné elektrony jsou volné nosiče náboje, které snižují elektrický odpor polovodiče, resp. zvyšují elektrickou vodivost polovodiče. Tento fotoelektrický jev nastává také i u fotorezistoru (fotoodporu).\n\nVA charakteristika fotodiody prochází 3 kvadranty (I., III. a IV. kvadrantem), přičemž využíváme jen III. a IV. kvadrant. Ve III. kvadrantu pracuje fotodioda v tzv. odporovém (fotovodivostním) režimu a chová se jako rezistor citlivý na světlo. Ve IV. kvadrantu pracuje dioda v tzv. hradlovém (fotovoltaickém) režimu, zde se dioda chová jako zdroj elektrické energie.\nFotodiody používáme k měření osvětlení, snímání dat (v minulosti se tak například snímala data z děrných štítků), v automatizaci. Rychlé fotodiody se používají v optických spojích, optronech apod.\n\n\n\n"}
{"id": "152763", "url": "https://cs.wikipedia.org/wiki?curid=152763", "title": "Duševní hygiena", "text": "Duševní hygiena\n\nDuševní hygiena neboli psychohygiena je nauka o tom, jak si chránit a upevňovat duševní zdraví a jak zvyšovat odolnost člověka vůči nejrůznějším škodlivým vlivům. Psychohygiena poskytuje návod, jak cílevědomě upravovat životní styl a životní podmínky tak, aby se nejen zabránilo nepříznivým vlivům, ale aby se co nejvíc uplatnily vlivy posilující naši duševní kondici, duševní rovnováhu. Má člověka naučit, jak předcházet psychickým obtížím. Pokud již nastaly, učí ho, jak je nejlépe zvládat.\n\n\nV průběhu pracovní činnosti je náš organismus zatěžován mnohem více než v době odpočinku. Pracovní prostředí by proto mělo být upraveno a vybaveno hygienicky. Úprava by se měla týkat i estetické stránky, aby prostředí působilo příjemně. Měly by se kontrolovat fyzikální podněty, které přicházejí z vnějšího prostředí (světlo, hluk, teplota, vlhkost vzduchu), měl by být zajištěn dostatek pracovního prostoru, větrání a dostatečné materiální vybavení.\n\nŽivotospráva zahrnuje správnou výživu, dostatečně dlouhý a kvalitní spánek, vhodné rozložení odpočinku a zátěže a společenské zázemí. Regenerace nervového systému a osvěžení celého organismu není závislé jen na délce spánku, ale i na jeho kvalitě. Ve výživě je nutné dbát na to, aby se člověk nepřejídal, ale pamatoval také na vhodné složení potravy a pravidelnost v jídle. Pro duševní zdraví je nezbytné usilovat o harmonický život, mít čas a citové zázemí pro odpočinek a vést život v rodině tak, aby v něm nedocházelo k zátěžím a stresům. K udržení a upevnění dobré tělesné a duševní kondice přispívají pohyb a tělesná práce.\nAktivní provozování sportu zvyšuje nejen úroveň tělesné kondice, ale má vliv i na psychiku (sebevědomí, sebehodnocení i hodnocení jedince ostatními) a může mít vliv i na posilování sociálních vztahů a vazeb.\n\nJe užitečné naučit se hospodařit s časem i vlastními silami. Psychohygiena přejímá doporučení lidové moudrosti „co můžeš udělat dnes, neodkládej na zítřek“. Měli bychom dbát na pořádek ve věcech i na přiměřené osobní pracovní tempo. Pravidelný denní rytmus práce a odpočinku šetří naši energii a napomáhá k duševní vyrovnanosti.\n\n\nDuševní hygiena úzce souvisí s naším systémem hodnot. Každý člověk by si měl sám pro sebe ujasnit, co jsou pro něho hodnotné cíle, k nimž bude zaměřovat své úsilí, čemu bude dávat přednost. Také uspokojivé sociální a citové vztahy jsou významnou součástí našeho života a posilují naši odolnost vůči fyzickým i duševním stresům. Duševní hygiena by měla zahrnovat i cílevědomou práci na sobě samém.\n"}
{"id": "152765", "url": "https://cs.wikipedia.org/wiki?curid=152765", "title": ".sm", "text": ".sm\n\n.sm je internetová národní doména nejvyššího řádu pro San Marino.\n\n"}
{"id": "152769", "url": "https://cs.wikipedia.org/wiki?curid=152769", "title": "Spolek výtvarných umělců Myslbek", "text": "Spolek výtvarných umělců Myslbek\n\nToto je seznam členů Spolku výtvarných umělců Myslbek včetně dat narození jednotlivých členů\n\n\n"}
{"id": "152770", "url": "https://cs.wikipedia.org/wiki?curid=152770", "title": ".th", "text": ".th\n\n.th je internetová národní doména nejvyššího řádu pro Thajsko.\n\nDomény druhé úrovně se liší podle užití:\n\n"}
{"id": "152776", "url": "https://cs.wikipedia.org/wiki?curid=152776", "title": ".tm", "text": ".tm\n\n.tm je internetová národní doména nejvyššího řádu pro Turkmenistán.\n\nNásledující domény 2. úrovně jsou vyhrazeny k určitému účelu:\n\n"}
{"id": "152777", "url": "https://cs.wikipedia.org/wiki?curid=152777", "title": "Mí černovlasí bratři", "text": "Mí černovlasí bratři\n\nMí černovlasí bratři je kniha Ladislava Fukse vydaná v roce 1964, rok po úspěšném Panu Theodoru Mundstockovi, je souborem povídek vyprávějících o chlapci Michaelovi, který zažívá hrůzy nacistické zvůle, jež jej připraví o židovské kamarády. \n\nDěj knihy se odehrává na přelomu 30. a 40. let, chlapci jsou zprvu bezstarostní a plní elánu, těší se na dobrodružství, která prožijí ap., nacisté však jejich plány utnou a na konci knihy zůstává Michael sám. Symbolem zla a kontrastem k nevinným dětským duším je tu postava agresivního psychopatického učitele zeměpisu, jiné záporné postavy Fuks nezmiňuje. Nedozvídáme se tedy nic o válečných hrůzách, faktech, protektorátu; autor se až úzkostlivě vyhýbá jakýmkoliv konkrétním údajům, vše nechává na čtenáři – pokud si je domyslet chce, jistě si kontext dohledá, pokud ne, může se oddat pouze symbolům, náznakům a lyrické metaforičnosti, kterou autor skutečně nešetří.\n\nLeitmotivem knihy, který výjimečně vystihuje i její celkové vyznění je sousloví „\"Smutek je žlutý a šesticípý jako Davidova hvězda\".“\n\nNa povídky volně navazuje kniha Variace na temnou strunu, kterou autor vydal o pár let později.\n"}
{"id": "152778", "url": "https://cs.wikipedia.org/wiki?curid=152778", "title": "Suffolk", "text": "Suffolk\n\nSuffolk (výslovnost [safək], ) je velké nížinaté nemetropolitní, ceremoniální a tradiční hrabství rozkládající se na východě Anglie při pobřeží Severního moře, a součást regionu Východní Anglie. Na severu hraničí s Norfolkem, na západě s Cambridgeshirem, na jihu s Essexem, na východě pak tvoří jeho hranici pobřeží Severního moře. Metropolí hrabství je Ipswich.\n\nAnglové, po nichž byla pojmenována Východní Anglie a Anglie, se v oblasti usadili v 5. století a rozdělili se na Severní lid (anglicky \"north folk\") obývající Norfolk, a Jižní lid (anglicky \"south folk\") obývající Suffolk. Od toho jsou odvozeny názvy hrabství Norfolk a Suffolk.\n\nNíže je tabulka uvádějící strukturu hospodářství Suffolku. Hodnoty jsou v milionech liber šterlinků.\n\n"}
{"id": "152779", "url": "https://cs.wikipedia.org/wiki?curid=152779", "title": "Trimix", "text": "Trimix\n\nTrimix směs kyslíku, dusíku a hélia používaná pro potápění do hloubek větších než 40m. Do směsi je přidáváno hélium které ve směsi nahrazuje kyslík a dusík. Snížením obsahu těchto plynů jsou eliminovány jejich toxické a narkotické účinky na lidský organismus při dýchání pod vyšším parciálním tlakem.\n\nTrimix rozdělujeme na Normoxický a Hypoxický.\n\nZnačení směsí: TMX 21/35 první číslo udává procentuální obsah kyslíku a druhé procentuální obsah hélia.\n\n"}
{"id": "152782", "url": "https://cs.wikipedia.org/wiki?curid=152782", "title": "Ewood Park", "text": "Ewood Park\n\nEwood Park je fotbalový stadion ležící v anglickém městě Blackburn. Stadion byl otevřen v roce 1882 a v současnosti pojme 31 367 sedících diváků. Stadion je domovským stánkem Blackburnu Rovers, kteří zde hrají od roku 1890. Stadion je rozdělen na čtyři sekce pojmenované – Darwen End, Riverside Stand (pojmenován podle jeho postavení u břehu řeky Darwen), Ronnie Clayton Blackburn End, a Jack Walker Stand, který byl pojmenován podle místního průmyslníka a fanouška Rovers.\n\nV minulosti stadion hostil různé sportovní události. Za druhé světové války zde byla v roce 1941 odehrána repríza válečného FA Cupu. Dvakrát stadion hostil přátelské utkání anglické reprezentace – v roce 1891 proti Walesu a v roce 1924 proti Skotsku. V roce 2005 se na stadionu odehrálo finále Mistrovství Evropy ve fotbale žen.\n\n"}
{"id": "152784", "url": "https://cs.wikipedia.org/wiki?curid=152784", "title": ".to", "text": ".to\n\n.to je internetová národní doména nejvyššího řádu pro království Tonga. Doména je používána pro doménové hacky, např. uloz.to.\n\n"}
{"id": "152785", "url": "https://cs.wikipedia.org/wiki?curid=152785", "title": ".tt", "text": ".tt\n\n.tt je internetová národní doména nejvyššího řádu pro Trinidad a Tobago.\n\n"}
{"id": "152786", "url": "https://cs.wikipedia.org/wiki?curid=152786", "title": ".tw", "text": ".tw\n\n.tw je internetová národní doména nejvyššího řádu pro Tchaj-wan.\n\n\n"}
{"id": "152787", "url": "https://cs.wikipedia.org/wiki?curid=152787", "title": "Mikuláš IV. z Bruntálu", "text": "Mikuláš IV. z Bruntálu\n\nMikuláš IV. z Bruntálu (asi 1370–1405/1407), od roku 1385 pán Bruntálu, byl mladším synem knížete Jana I. Ratibořského a Anny Hlohovské.\n\nMikuláš byl ještě nezletilý, když mezi lety 1380 a 1382 zemřel jeho otec. Vlastní úděl, nevelký okres s Bruntálem jako hlavním hradem získal až roku 1385. \nZemřel okolo roku 1406, neoženil se a neměl dědice.\n\nÚzemí získal Mikulášův starší bratr Jan II. Opavský.\n\n"}
{"id": "152788", "url": "https://cs.wikipedia.org/wiki?curid=152788", "title": "Juraj Červenák", "text": "Juraj Červenák\n\nJuraj (Ďuro) Červenák, pseudonym Thorleif Larssen (* 16. června 1974, Žiar nad Hronom, Československo) je slovenský spisovatel. Je znám jako úspěšný autor fantasy děl, filmový recenzent a redaktor časopisů \"Fantázia\", \"Pevnost\" a \"DVD mag\", často se objevuje na nejrůznějších conech.\n\nProslul hlavně knihami o barbaru Conanovi, černokněžníku Roganovi, bohatýrovi Iljovi Muromcovi a o českém legendárním hrdinovi Bivojovi. Prakticky všechny jeho knihy vyšly z komerčních důvodů v češtině.\nPo úspěšné sérii \"Dobrodružství kapitána Báthoryho\" začal v \"Pevnosti\" vycházet jeho román na pokračování \"Chřestýš Callahan a brána duchů\".\n\nV současné době žije ve východoslovenské metropoli Košice, kde pracuje jako spisovatel a publicista na volné noze.\n\n\n\n\nSérie dobových detektivek o vyšetřování zločinů za vlády Rudolfa II. Habsburského na přelomu 16. a 17. století s prvky hororu a mysteriózního dobrodružného románu.\n\n\n\n"}
{"id": "152789", "url": "https://cs.wikipedia.org/wiki?curid=152789", "title": "Seznam bratislavsko-trnavských biskupů a arcibiskupů", "text": "Seznam bratislavsko-trnavských biskupů a arcibiskupů\n\nArcidiecéze bratislavsko-trnavská vznikla z trnavské apoštolské administratury při založení Slovenské církevní provincie v roce 1977, v letech 1977–1995 se jmenovala arcidiecéze trnavská. Zde je seznam všech arcibiskupů bratislavsko-trnavského stolce.\n\n\n"}
{"id": "152790", "url": "https://cs.wikipedia.org/wiki?curid=152790", "title": "Podvozek (rozcestník)", "text": "Podvozek (rozcestník)\n\nPodvozek má více významů:\n\n\n"}
{"id": "152795", "url": "https://cs.wikipedia.org/wiki?curid=152795", "title": ".tz", "text": ".tz\n\n.tz je internetová národní doména nejvyššího řádu pro Tanzanie.\n\n\n"}
{"id": "152801", "url": "https://cs.wikipedia.org/wiki?curid=152801", "title": "Podvozek letadla", "text": "Podvozek letadla\n\nPodvozek letadla je součástí draku letadla. Slouží k jeho pohybu po zemi při rozjezdu, při doběhu po přistání a pojíždění po letišti. Zachycuje také zatížení, která působí na letadlo při přistání a pojíždění po nerovné ploše, proto je součástí podvozku tlumič, schopný tyto nárazy pohlcovat. Podvozky se především dělí na pevné a zatahovací. Zatahovacími podvozky je vybavena naprostá většina vojenských, nákladních i dopravních letounů od druhé poloviny 20. století.\n\n\nU většiny letounů můžeme odlišit hlavní podvozky, které nesou rozhodující část hmotnosti letadla (umístěné zpravidla pod křídlem) a pomocné podvozkové nohy (například příďové), které nesou jen zbytkové síly spojené s tím, že hlavní podvozkové nohy nejsou umístěny přesně pod těžištěm, případně klopné momenty, např. od brzdění. \n\n\n\n\n"}
{"id": "152803", "url": "https://cs.wikipedia.org/wiki?curid=152803", "title": "911: In Plane Site", "text": "911: In Plane Site\n\n911: In Plane Site je dokumentární film natočený režisérem Williamem Lewissem v roce 2004. \n\nVěnuje se konspirační teorii o 11. září 2001. Dokument přináší důkazy o událostech 11. září z jiného úhlu. Zabývá se podrobněji událostmi v Pentagonu, nárazu do jižní a severní věže světového obchodního centra (WTC) a podivnými okolnostmi které tyto události doprovázely.\n\nDokument je volně šířen. K dispozici jsou taktéž české titulky.\n"}
{"id": "152804", "url": "https://cs.wikipedia.org/wiki?curid=152804", "title": "Diagram", "text": "Diagram\n\nDiagram (přibližným synonymem je graf) je strukturované grafické znázornění (reprezentace) pojmů, myšlenek, vztahů, číselných, matematických nebo statistických údajů, prostorových nebo anatomických vztahů a podobně, sloužící názornému objasnění nebo jako pomůcka v myšlenkových postupech. \"Diagram\" nebo \"graf\" a názvy jejich součástí jsou v mnoha případech také abstrahovanými teoretickými pojmy, jejichž teorie je z grafického znázornění odvozena (například teorie grafů, graf funkce, fázový diagram a trojný bod atd.).\n\nSlovo \"diagram\" se do češtiny dostalo přes němčinu (\"Diagramm\") z řeckého slova \"diagramma\", které znamená kresbu nebo obrazec a je odvozené ze slovesa \"diagrafo\" (= kreslím, přepisuji).\n\nDiagramy mohou být založeny na různých principech:\n\nSeznam softwaru, který lze pro tvorbu grafů využít\n\n\n\n\n\n\n\n\n\n\n"}
{"id": "152808", "url": "https://cs.wikipedia.org/wiki?curid=152808", "title": "Podvozek", "text": "Podvozek\n\nPodvozek je součást dopravních prostředků, strojů a zařízení, které ke své funkci vyžadují pohyb po pevné, kapalné či sypké ploše. Součástmi podvozku jsou zpravidla kola zajišťující minimální třecí odpor stroje při jeho pohybu po pevné ploše, pružiny k zachycení nárazů a tlumič pro pohlcení energie těchto nárazů. U strojů určených k pohybu po povrchu pokrytém vrstvou sněhu, mohou být kola nahrazena lyžemi, u hydroplánů například plováky.\n\nKonstrukce podvozků je závislá na typu stroje resp. dopravního prostředku i na povrchu, na němž se má pohybovat. Složitější podvozek větších strojů se může skládat z většího počtu samostatně konstruovaných jednodušších podvozků. Speciální vozidla (například tanky) určená pro provoz v extrémních klimatických a terénních podmínkách mohou být vybavena speciálními typy podvozků.\nV automobilovém průmyslu je jako podvozek označován také nekompletní automobil, určený k dostavbě na některé specializované provedení. Výrobci nákladních automobilů často kompletují přímo ve výrobním závodě jen nejčastěji prodávané verze, typicky například valníky nebo sedlové tahače. Ostatní provedení, jako jsou skříňové automobily, sklápěče nebo autojeřáby, mohou dodávat specializované nástavbářské firmy. Výrobce potom dodává pojízdný podvozek s pohonnou jednotkou a kabinou řidiče, včetně konzolí pro připevnění nástavby a vývodů pro pomocné pohony. Nástavbář se může velice úzce specializovat na konkrétní typ nástaveb. Existují firmy, které dodávají například výhradně hasičské nástavby nebo jen montážní plošiny. Stejná nástavba tak může být nabízena na podvozcích různých výrobců, ale stejné nosnosti. V dobách před druhou světovou válkou byla koncepce nástaveb rozšířená i při výrobě osobních (a od nich odvozených, např. dodávkových) automobilů a autobusů. Známým karosářem a tvůrcem nástaveb byla vysokomýtská firma Sodomka (nyní Iveco Czech Republic).\n\n"}
{"id": "152809", "url": "https://cs.wikipedia.org/wiki?curid=152809", "title": "Blackburn", "text": "Blackburn\n\nBlackburn je anglické město v hrabství Lancashire. Společně s městečkem Darwen tvoří distrikt typu \"unitary authority\". Nachází se v severozápadní Anglii na trase průplavu Leeds-Liverpool. Město je známo výrobou piva, jemné mechaniky, elektroniky a koberců. V 18.– 19. století město bylo centrem textilního průmyslu, kde se zpracovávala bavlna, v současnosti je však většina továren na zpracování bavlny uzavřena.\n\nVe městě působí známý fotbalový oddíl Blackburn Rovers.\n\nPodle sčítání lidu z roku 2001 zde žilo 105 085 lidí. Ve městě se nacházely výrazné menšiny Indů (10,7 % populace) a Pákistánců (8,7 % populace). K islámu se ve městě hlásilo 19,4 % populace, což z Blackburnu činilo město s třetí největší koncentrací islámské populace v Anglii a Walesu.\n\nPodle sčítání z roku 2011 v celém distriktu (Blackburn with Darwen) žilo 147 489 obyvatel.\n\nEtnický původ (sčítání v roce 2011):\n\nNáboženství (sčítání v roce 2011):\n\n"}
{"id": "152815", "url": "https://cs.wikipedia.org/wiki?curid=152815", "title": "Noby Nóblhóch", "text": "Noby Nóblhóch\n\nDesátník Nóblhóch je fiktivní postava z knih Terryho Pratchetta. Je již od mládí členem Ankh-Morporské Městské hlídky a zažil doby, kdy měla hlídka jen tři členy. Celým jménem se jmenuje Cecil Červíčtvrť Svatý Jan Nóblhóch, přičemž \"Cecil\" v překladu znamená \"slepý\". Všichni mu ale říkají Noby. Jeho kolegou a největším kamarádem je Alfréd Tračník.\nNoby je malé (menší než většina trpaslíků) hubené postavy. Tělo má podivně zkřivené a celý dojem z něho je takový celý křivý. Noby není ošklivý (pravděpodobně), jen pospojování těch pěkných kousků jeho tváře dává dohromady poněkud bizarní vzhled. Je jedním z mála tvorů nosících u sebe, pro jistotu, dokumenty potvrzující jeho druhovou příslušnost. Barva jeho kůže je neidentifikovatelná, na každém místě jiná, což je způsobené jeho krajním odporem ke koupání. Na pravém rameni má vytetováno WÁMA.\n\nV civilním životě nosí křiklavé extravagatní oblečení a je členem Morporské skupiny lidových tanců a Společnosti pro oživení historie. Téměř neustále má za uchem nedokouřenou cigaretu.\n\nNoby je v podstatě ryzí povahy, ale museli byste se hodně dlouho prodírat bahnem jménem drobný grázlík, abyste našli tu ryzí povahu. Jak to nejlépe vystihla věta v Noční hlídce: \"„Nobymu byste mohli svěřit celý život, ale ne jediný tolar“\". Zúčastnil se dokonce několika bitev a podle uniformy, kterou měl zrovna na sobě se dalo bezpečně poznat, která strana právě vyhrává. Hlavně však po bitvách obíral padlé o lecjaké tretky i cennosti.\nNoby nemá příliš štěstí na dívky. Možná je to jeho osobitou vůní, možná jeho zvláštním chováním.\n\nTypické rčení: „Já to neudělal je hodně lidí co vypadá jako já“ (typické ale nepřesvědčivé alibi).\n"}
{"id": "152816", "url": "https://cs.wikipedia.org/wiki?curid=152816", "title": "Wipe", "text": "Wipe\n\nAnglický pojem ( otřít, smazat) označuje nevratné smazání počítačových dat. Na rozdíl od standardního postupu, kdy je \"vymazaná\" oblast disku pouze označena jako volná a s daty, která tam jsou uložena, se nic nedělá, při wipu dojde k smazání samotných záznamů. Může k němu dojít i chybou uživatele či působením viru.\n\nVšechny bity souboru jsou obvykle přepsány nulami nebo jedničkami (různé programy používají různé postupy), jeho velikost nastavena také na nulu, soubor je přejmenován na náhodný sled znaků a až poté standardně \"smazán\". Tento postup by měl zaručit smazání nejen všech dat obsažených v daném souboru, ale i jakékoli nepřímé informace, že soubor vůbec někdy existoval. Opakovaný přepis snižuje možnost případné obnovy dat, jediný wipe však obvykle stačí.\n\nExistuje několik programů určených k wipeování (viz níže), např. Wipe nebo \"Disk Wipe\".\n\nProtože wipe je v podstatě synonymem pro datovou apokalypsu, začal se používat i v dalších oblastech, zvláště pak u online her, kde wipe označuje úplné smazání databáze postav, způsobené například technickými problémy, nebo také situaci, při níž umřou všichni členové skupiny (tzv. \"Total Party Kill\").\n\n\n\n"}
{"id": "152817", "url": "https://cs.wikipedia.org/wiki?curid=152817", "title": "Arcidiecéze košická", "text": "Arcidiecéze košická\n\nArcidiecéze košická byla zřízena 10. října 1804 jakožto diecéze přičleněná k egerské arcidiecézi. Papež Jan Pavel II. ji v roce 1995 povýšil na arcidiecézi. Spolu se sufragánními diecézemi spišskou a rožnavskou tvoří slovenskou východní provincii. Arcibiskup sídlí v Košicích.\n\nSoučasným arcibiskupem je Bernard Bober, pomocným biskupem byl jmenován Marek Forgáč. V arcidiecézi ještě působí emeritní arcibiskup Alojz Tkáč. Rozloha arcidiecéze je 10 403 km², v Košicích je Katedrála svaté Alžběty.\n\n\n"}
{"id": "152819", "url": "https://cs.wikipedia.org/wiki?curid=152819", "title": ".va", "text": ".va\n\n.va je internetová národní doména nejvyššího řádu pro Městský stát Vatikán. Doménu spravuje Internetový úřad Svatého stolce. Registrace domén není dostupná veřejnosti.\n\nDoménová jména začínající na „www“\n\nDoménová jména začínající bez „www“\n\nJmenné servery a servery pro email pro zónu .va zahrnují john.vatican.va (DNS a email), michael.vatican.va (DNS), paul.vatican.va (email), lists.vatican.va (email), a vatiradio.va (email).\n\nNěkteré sekundární jmenné servery DNS, které Vatikán používá, jsou pojmenované po egyptských božstvech, například:\n\n"}
{"id": "152821", "url": "https://cs.wikipedia.org/wiki?curid=152821", "title": "Nemyslete na slona", "text": "Nemyslete na slona\n\nNemyslete na (růžového, bílého) slona je nejznámější z formulací, na nichž bývá dokládán paradoxní efekt, že čím víc se snaží člověk na něco nemyslet, tím více na to myslí.\n\nPodobná „hra“ je známá například v podobě, kterou převzal kognitivní lingvista George Lakoff do první části titulu své politologické knihy \"Don’t Think of an Elephant: Know Your Values and Frame the Debate\" (\"Nemyslete na slona: Uvědomujte si své hodnoty a dejte rámec politickým argumentům\"), která vyšla v září 2004 a zabývá se ve vztahu ke konkrétním americkým politickým reáliím tím, do jaké míry je myšlení determinováno metaforami, v nichž probíhá.\n\nUvědomit si paradoxní (kontraproduktivní) efekt pokynu „nemyslete na bílého slona!“ je také součástí metodiky protidrogové léčby. Úmyslné potlačování představy, která vyvolává touhu, bývá neúčinné a vede naopak k jejímu posilování. Jako účinnější alternativa je doporučováno pasivní, nezúčastněné pozorování obtěžující myšlenky, tzv. surfing, metoda blízká některým postupům známým z jógy nebo buddhistických technik.\n\nPodobná snaha „nemyslet na nic“ je jednou z hypotetických technik usínání, podobnou „počítání oveček“.\n\n\"Hra\" (v originále \"The Game\") je hra, jejímž (nesplnitelným) cílem je zapomenout na její existenci. Hra má následující pravidla:\n\n\nHra je především v tom, že jí hrajete kdekoli se právě nacházíte. Vzpomenete-li si na ní v autobusu, vlaku, na zastávce nebo při pracovním pohovoru… poctivě musíte prohrát. Každý hráč musí dohlédnout na sebe, jestli je dost \"tvrdý\" na to, aby hrál poctivě. V těchto situacích je hra obecně nejzábavnější.\n"}
{"id": "152824", "url": "https://cs.wikipedia.org/wiki?curid=152824", "title": ".vu", "text": ".vu\n\n.vu je internetová národní doména nejvyššího řádu pro Vanuatu.\n\n"}
{"id": "152825", "url": "https://cs.wikipedia.org/wiki?curid=152825", "title": ".lu", "text": ".lu\n\n.lu je internetová národní doména nejvyššího řádu pro Lucembursko.\n\n"}
{"id": "152826", "url": "https://cs.wikipedia.org/wiki?curid=152826", "title": ".lv", "text": ".lv\n\n.lv je internetová národní doména nejvyššího řádu pro Lotyšsko.\n\n"}
{"id": "152827", "url": "https://cs.wikipedia.org/wiki?curid=152827", "title": ".ly", "text": ".ly\n\n.ly je internetová národní doména nejvyššího řádu pro Libyi. Doména je používána pro doménové hacky, např. bit.ly.\n\n\n"}
{"id": "152829", "url": "https://cs.wikipedia.org/wiki?curid=152829", "title": "Věta o kompaktnosti", "text": "Věta o kompaktnosti\n\nVěta o kompaktnosti je jednou ze základních vět matematické logiky a teorie modelů. Poprvé ji dokázal rakouský logik Kurt Gödel.\n\nVěta o kompaktnosti má dvě odlišné verze – pro výrokovou logiku a pro predikátovou logiku. Pro predikátovou verzi se běžně používá název pouze věta o kompaktnosti.\n\n\"Nechť T je množina formulí. Je-li každá konečná podmnožina T splnitelná (tj. existuje-li ohodnocení atomů, přiřazující všem formulím z ní jedničku), pak je celá T splnitelná.\"\n\"Pokud každá konečná podteorie teorie T má model, pak teorie T má model.\"\n\nZásadním důsledkem věty o kompaktnosti je Löwenheim-Skolemova věta, dalšími jsou například věty o existenci kompaktních a saturovaných modelů.\n\nZ (predikátové) věty o kompaktnosti například snadno plyne, že třída všech konečných struktur daného jazyka není axiomatizovatelná, tj. neexistuje teorie \"T\", jejímiž modely jsou právě všechny konečné struktury daného jazyka. Pokud by totiž taková teorie \"T\" existovala, tak by byla uvažována teorie \"S\" vzniklá rozšířením \"T\" o nekonečně mnoho axiomů tvaru „existuje alespoň \"n\" prvků“ pro každé přirozené číslo \"n\". Protože modelem T je jakákoli konečná struktura, má každá konečná část \"S\" model, tedy podle věty o kompaktnosti má model i celá \"S\". Tento model je však zřejmě nekonečný a je zároveň modelem \"T\", což je spor.\n\nVěta o kompaktnosti má mnoho různých důkazů:\n\n"}
{"id": "152833", "url": "https://cs.wikipedia.org/wiki?curid=152833", "title": "Léčiva ovlivňující kašel", "text": "Léčiva ovlivňující kašel\n\nKašel je obranný reflex sloužící k odstranění cizorodého materiálu nebo nadbytku hlenu z dýchacích cest.\nPod každou skupinou léčiv je uvedena\n\nPoužívají se při dávivém suchém (neproduktivním) kašli, při kterém nedochází k vylučování hlenu. Potlačují kašlací reflex, odstraňují však pouze symptomy (příznaky) kašle, ne jeho příčinu.\n\nSnižují dráždivost centra pro kašel, tlumí dechové centrum.\n\nPůsobí přímo v průduškách, mají lokálně anestetický účinek.\n\nJsou výhodná v tom, že netlumí dechové centrum a nevzniká na ně tolerance ani závislost.\n\nPoužívají při vlhkém (produktivním) kašli, při kterém nedochází k vylučování hlenu. Usnadňují vykašlávání hlenu a zlepšení jeho odstraňování z dýchacích cest. Při terapii expektorancii je nutné zvýšit příjem tekutin. \n\nPoužívají se ke snížení viskozity hlenu.\n\nStimulují přímo sekreci řídkého hlenu.\n\nZvyšují aktivitu řasinkového epitelu v průduškách, čímž zlepšují pohyblivost hlenu.\n\nAstma je reverzibilní stažení průdušek, jehož příčinou je chronický zánět. Moderní antiastmatika dokáží trvale mírnit příčinu astmatu – zánět (zejména eozinofilní) a nazývají se kontrolory nebo preventivní. Patří mezi ně inhalační steroidy a antileukotrieny. Naproti tomu antiastmatika typu beta mimetik salbutamol, clenbuterol mírní pouze jeho projevy – tzn. roztahují průdušky bez mírnění zánětu a jsou naprosto nevhodná a nedostačující pro trvalou léčbu astmatu.\n\nNěkterá z nich lze je použít při akutním záchvatu i preventivně. Způsobují relaxaci hladké svaloviny průdušek a tím je roztahují.\n\nJejich výhodou je možnost injekční aplikace – jsou vhodná pro bezvědomé nebo nespolupracující postižené.\n\nPomáhají snižovat bronchiální sekreci. V moderní léčbě astmatu se již nepoužívají.\n\nPoužívají se při akutních záchvatech v infuzích. Pro trvalou moderní léčbu astmatu se již nepoužívají.\n\nSteroidní látky odvozené od tělu vlastního hormonu hydrokortizonu, mohou být aplikovány inhalačně, perorálně i injekčně. Snižují tvorbu mediátoru zánětu, avšak zejména u těch podávaných perorálně hrozí, že u dětí mohou způsobovat poruchy růstu, imunitního systému nebo osteoporózu, inhalačně aplikované zase mohou způsobit chrapot a kvasinkovou infekci v ústech. Těchto nežádoucích účinků se však můžeme obávat až u denních inhalačních dávek nad 400 mikrogramů. Zásadní je, že účinná léčba astmatu výrazně převažuje nad jeho neléčením.\n\nPoužívají se při alergickém astmatu a to zejména u dětí, protože nejsou založeny na hormonální bázi a nemají proto nežádoucí vedlejší účinky jako látky kortikoidní. Působí jako stabilizátory žírných buněk, které pak neuvolňují zánětlivé působky. Nicméně v současnosti se již používají málo, neboť jsou málo účinné.\n\nV posledních 7 letech jsou v ČR na předpis takzvané antileukotrieny, které nejsou steroidní, podávají se jako tablety a jsou velmi bezpečné. Mají velmi dobrou účinnost především u dětí a taky dospělých, zejména pokud trpí také alergickou rýmou. Tyto preparáty může předepsat alergolog nebo pneumolog, od 1.8.2006 také pediatr.\n"}
{"id": "152834", "url": "https://cs.wikipedia.org/wiki?curid=152834", "title": "Diecéze spišská", "text": "Diecéze spišská\n\nDiecéze spišská byla založena v roce 1776. Má rozlohu 7 802 km² a spolu s arcidiecézí košickou a diecézí rožnavskou tvoří slovenskou východní provincii. Dne 4. srpna 2011 byl diecézním biskupem jmenován jeden ze dvou dosavadních pomocných biskupů Štefan Sečka, který se funkce ujal v září; do té doby spravoval diecézi jako administrátor dosavadní diecézní biskup František Tondra.\n\n\n"}
{"id": "152836", "url": "https://cs.wikipedia.org/wiki?curid=152836", "title": "Zell am See", "text": "Zell am See\n\nLázně Zell am See jsou hlavní město stejnojmenného okresu rakouské spolkové země Salcbursko. Žije zde obyvatel. Okresy se v Salzbursku hovorově nazývají také jako „Gaue“ a okresu Zell am See se říká „Pinzgau“. Na jihozápad od Zellského jezera leží letiště velmi oblíbené sportovními piloty a fanoušky kluzáků.\n\nZell Am See je významné turistické centrum Rakouska, protože nabízí vše potřebné pro turisty všech kategorií i věkových skupin. Své zde naleznou turisté jak v létě, tak zimě. Zimní sezona láká lyžaře všech skupin, protože nedaleká střediska Kaprun nebo Saalbach nabízí dostatek vyžití na sjezdovkách perfektní kvality. V letních měsících tu zase naleznete perfektní cyklostezky, které se táhnou napříč celým regionem Tauernských Alp a jedná se o neopakovatelný zážitek i pro občasné cyklisty.\n\nV Zell Am See také žil známý Ferdinand Porsche - zakladatel automobilky Porsche.\n\nZell am See se dělí do 8 katastrálních obcí:\n\n"}
{"id": "152838", "url": "https://cs.wikipedia.org/wiki?curid=152838", "title": "Diecéze rožňavská", "text": "Diecéze rožňavská\n\nDiecéze rožňavská byla založena v roce 1776. Má rozlohu 7 000 km² a jejím současným biskupem je Stanislav Stolárik. Spolu s arcidiecézí košickou a diecézí spišskou tvoří slovenskou východní provincii.\n\n\n"}
{"id": "152843", "url": "https://cs.wikipedia.org/wiki?curid=152843", "title": "Diecéze nitranská", "text": "Diecéze nitranská\n\nDiecéze nitranská byla založena v roce 880, po pádu Velké Moravy zanikla a byla obnovena v roce 1110. Má rozlohu 5321 km² a jejím současným sídelním biskupem je Viliam Judák. Spolu s metropolitní arcidiecézí bratislavskou, arcidiecézí trnavskou a diecézemi banskobystrickou a žilinskou tvoří Západní (resp. Západoslovenskou) církevní provincii.\n\nPrvním nitranským biskupem jmenoval roku 880 papež Jan VIII. na přání Svatopluka I. Wichinga. Jelikož se však Wiching odmítal podřídit arcibiskupu Metodějovi, ten jej (krátce před svou smrtí) sesadil a uvrhl do klatby. Roku 885 mu byl papežem Štěpánem V. úřad vrácen a setrval v něm do roku 891 nebo 892, kdy musel kvůli své zradě (podporoval Arnulfa Korutanského proti Svatoplukovi) Velkou Moravu opustit.\n\nSídelním kostelem nitranského biskupa je Katedrála svatého Jimrama. Původně románský kostel, jehož vznik se datuje do 11. až 12. století, je nejstarší dochovanou částí katedrály. Je zasvěcen biskupu a mučedníkovi Jimramovi, misionáři a patronovi Bavorska ze 7. století. Po požáru v druhé polovině 13. století ho přestavěli a po zničení vojskem knížete Matúše Čáka Trenčanského v roce 1317 připojili k novostavbě gotického kostela. Gotickou přestavbu sakrálního komplexu začal biskup Meško v roce 1333 a práce byly dokončeny v roce 1355. Přestavbou se výrazně změnila dosavadní podoba kostela sv. Jimrama. Pozdně románská krypta zanikla a zasypali ji. Za vlády Matyáše Korvína byla románská část hradního kostela opět vypálena.\n\n\n"}
{"id": "152848", "url": "https://cs.wikipedia.org/wiki?curid=152848", "title": "Diecéze banskobystrická", "text": "Diecéze banskobystrická\n\nDiecéze banskobystrická má rozlohu 5424 km². Založil ji spolu se spišským a rožňavským biskupstvím vyčleněním z dosavadního ostřihomského arcibiskupství papež Pius VI. bulou \"Regalium principum\" ze 13. března 1776. Spolu s metropolitní arcidiecézí bratislavskou, arcidiecézí trnavskou a diecézemi nitranskou a žilinskou tvoří Západní (resp. Západoslovenskou) církevní provincii.\n\nCísařovna Marie Terezie dala nově vzniklému biskupství do věna někdejší arcibiskupské panství s kaštelem ve Svatém Kříži nad Hronem (dnes Žiar nad Hronom), kde do té doby bylo letní sídlo ostřihomského arcibiskupa. Bývalý jezuitský kostel v Banské Bystrici určila císařovna jako katedrálu a jeho patron svatý František Xaverský se stal patronem biskupství. \n\nPrvním diecézním biskupem byl František Berchtold (1776–1793). Ze slovenského národního hlediska bývá jako nejvýznamnější diecézní biskup (1850–1869) zmiňován Štefan Moyzes, jinak od roku 1863 též první předseda Matice slovenské. 20. listopadu 2012 byl diecézním biskupem jmenován Marián Chovanec.\n\n\n"}
{"id": "152850", "url": "https://cs.wikipedia.org/wiki?curid=152850", "title": "Agility", "text": "Agility\n\nAgility (anglicky \"hbitost\") je sport se psy podobný koňskému parkuru. Vznikl okolo roku 1978 v Anglii a jedná se o sport, ve kterém jde o nejrychlejší překonání dráhy v určitý čas. Jednotlivé dráhy se liší.\n\nAgility může dělat úplně každý s jakýmkoliv psem. Samozřejmě některá plemena se na agility hodí víc jako např. border kolie, pudl, sheltie, pappilon, belgičtí ovčáci či chrti. Závodí i různí kříženci. Na mistrovství světa v agility můžou jenom psi s průkazem původu, psi bez průkazu původu na mistrovství světa zatím nesmí.\n\nCílem je, aby psovod se svým psem překonal trať s překážkami ve správném směru a pořadí, bez chyb a v co nejlepším čase.\n\nJe to pro psy jedna z nejpřirozenějších aktivit – pes ve smečce (společně se svým pánem) spolupracuje při překonávání překážek v honbě za kořistí. Kořistí se stává pamlsek či hračka a pochvala na konci každého parkuru. Je to sport, který prospívá fyzické kondici psa i psovoda a velmi dobře upevňuje vztahy mezi psem a pánem. Kromě toho je každý trénink i závod výbornou příležitostí pro socializaci psa – jinými slovy pes se v tomto prostředí naučí stýkat s ostatními psy i lidmi, zvykne si na ně, ztratí strach a tím se eliminuje jeho agresivita z tohoto strachu plynoucí.\n\nPřekážky na trati se dělí do tří skupin – skokové, zónové a probíhací.\nMezi skokové překážky řadíme skok vysoký, skok daleký, zeď, viadukt a proskokový kruh, mezi zónové řadíme kladinu, áčko (šikmá stěna, viz obrázek), houpačku a stůl, do probíhacích patří tunely pevné a látkové, a slalom.\n\nV optimálním případě překonává závodní tým (psovod a pes) parkur bez penalizace a v čase kratším, než je předepsaný.\nDůvody k penalizaci mohou být v zásadě tři – chyba, odmítnutí a překročení časového limitu.\n\nZa chybu se počítá shození laťky u skoku vysokého, shození části zdi, odraz od překážky u skoku dalekého, minutí branky ve slalomu (s výjimkou první), nedošlápnutí psa do kontaktní zóny u zónových překážek, seskočení z houpačky dřív, než se dotkne země, nedodržení časového limitu výdrže na stole a obvykle u kategorie začátečníků (A1) neúmyslný kontakt se psem.\n\nZvláštním druhem chyby je překročení tzv. standardního času. Pokud tým překonal parkúr v čase horším než standardním, ale lepším než maximálním, je to považováno za chybu a každá setina sekundy, o kterou je překročen standardní čas, je penalizována jednou setinou trestného bodu (čas běhu se měří na setiny sekundy – čím dál obvyklejší je elektronická časomíra).\n\nZa odmítnutí se považuje minutí nástupní strany překážky (např. pes překážku oběhne a musí se vrátit, stačí ale, aby pes minul překážku a současně proťal rovinu, ve které je nástupní hrana překážky – prostě překážku mine) a minutí první branky ve slalomu.\n\nKaždá chyba a každé odmítnutí je ohodnoceno 5 trestnými body. Počet chyb není omezen, maximální povolený počet odmítnutí je 2 na jeden běh.\nPokud tým poruší pravidla závažnější způsobem, než chybou či odmítnutím, bývá v daném běhu diskvalifikován. Důvodem pro diskvalifikaci je zejména nedodržení pořadí a směru překonávání překážek (pes jednu překážku mine a potom překoná další, pes překoná překážku v opačném směru, než je předepsáno), třetí odmítnutí v jednom běhu, kontakt psovoda se psem (A2, A3), kontakt psovoda s překážkou, shození jiné části překážky, než je povoleno (např. shození bočnice u skoku vysokého, \"zbourání\" zdi), překročení maximálního povoleného času běhu, opuštění parkuru psem, úmyslné zastavení běhu psovodem, či zdolání překážky nepovoleným způsobem (např. přeskočení tunelu). Velmi častým důvodem bývá zapomenutí obojku na krku psa. Psovod nesmí mít v ruce ani u sebe žádný předmět, kterým by psa motivoval (hračku, pamlsek…). I za to je diskvalifikace. Diskvalifikace hrozí i za nevlídné zacházení se psem (bití, tahání za kůži).\n\nPodle FCI tři velikostní kategorie a to \"small\" (psi do 34,99 cm KVH [kohoutkové velikosti]), \"medium\" (psi od 35 do 42,99 cm KVH) a \"large\" (od 43 cm a výše). A podle nich je stanovena i výška překážek. To se také dodržuje na mezinárodních soutěží (typu MS, EO, EOJ). V České republice máme 5 velikostních kategorií. XS (extra small, méně než 28cm), S (small, méně než 35cm), M (medium, od 35 cm a méně než 43cm), ML (mini large, od 43cm a méně než 50cm), L (large, více než 43cm). Psovodi, jejichž psi svoji výškou spadají do kategorií Extra small (XS), respektive Mini large (ML), si mohou na každých závodech vybrat, zda chtějí závodit v kategorii Extra small nebo Small, respektive Mini large nebo Large. V rámci jedněch závodů však mohou (stejně jako psi z ostatních velikostních kategorií) na národních závodech závodit pouze v jedné z těchto kategorií. \n\n\nČesko patří ke světovým velmocem v tomto sportu. Za otce agility v Česku bývá považován pan Radko Loučka, nejznámější Češkou v agility je Adélka Králová, která v roce 2006 přispěla na Mistrovství světa k prvnímu místu v kategorii týmů small a 2007 vyhrála jako čtrnáctiletá Mistrovství světa v kategorii jednotlivců S mezi dospělými. Dalšími světoznámými osobnostmi českého agility jsou MVDr. Martina Magnoli Klimešová, či Tereza Králová. Dobrá je i Nikol Schovancová a Olga Edrová.\n\n\n"}
{"id": "152853", "url": "https://cs.wikipedia.org/wiki?curid=152853", "title": "Velká cena České republiky silničních motocyklů", "text": "Velká cena České republiky silničních motocyklů\n\nGrand Prix ČR je závod silničních motocyklů různých objemových tříd, jedoucí se na českém území již od roku 1950. Jde o nejslavnější motoristický závod v České republice, který se pravidelně koná v Brně. Dříve se závodilo na okruzích v západní části města a od roku 1987 se Velká cena Brna jezdí na automotodromu, nesoucí název Masarykův okruh.\n\n\"Velká cena Brna\" se jako mezinárodní závod v letech 1950 – 1964 uskutečnila čtrnáctkrát a jako součást mistrovství světa 1965 – 1982 osmnáctkrát. Dále následovaly čtyři ročníky vyhrazené mistrovství Evropy v letech 1983 – 1986 a od roku 1987 se do Brna mistrovství světa znovu vrátilo a pořádá se zde až dodnes.\n\n\n\n\n\n\n\n\n"}
{"id": "152855", "url": "https://cs.wikipedia.org/wiki?curid=152855", "title": "Max Reinhardt", "text": "Max Reinhardt\n\nMax Reinhardt (9. září 1873 Baden, Dolní Rakousko – 31. října 1943 New York), vlastním jménem Maximilian Goldmann, byl rakouský divadelní režisér a správce divadla.\n\nReinhardt se narodil v židovské rodině nedaleko Vídně. S divadlem se poprvé setkal ve vídeňském Burgtheatru, kam pravidelně chodíval jako divák a začal se zajímat i o divadelní tvorbu. Nastoupil na hereckou školu ve Vídni. V roce 1894 ho na vystoupení v Salcburku objevil ředitel Deutsches Theater v Berlíně Otto Brahm nabídl mu angažmá. Nabídku přijal, vytvořil si zde však odpor ke strohému naturalistickému divadlu, sám měl rád barokní a pohádkové lidové divadlo. \n\nVystupoval s Brahmovým souborem, současně však inscenačně experimentoval v kabaretu, pro jehož intimní atmosféru měl velký cit. Své první režisérské zkušenosti získal v letech 1902–1905 v Kleines Theater, v němž uvedl téměř padesát her z nejrůznějších zemí a nejrůznějšího stylu. Významná kapitola jeho díla se otevřela roku 1905, kdy se stal Brahmovým nástupcem v roli ředitele Deutsches Theater. Tam roku 1906 otevřel v návaznosti na velký dům malé divadlo, Kammerspiele. Pružnost programu i inscenačního stylu, které toto uspořádání dovolovalo, ovlivnila téměř všecka státní divadla v Německu a nakonec i ve Spojených státech a jinde.\n\nNejvětším Reinhardtovým přínosem je jeho zjištění, že neexistuje žádný přístup, který by se hodil pro inscenace všech her. Až do dvacátého století inscenovali režiséři všecky hry ve velmi podobném stylu. Každý režisér si osvojil – přesto, jak široce bylo v druhé polovině devatenáctého století rozšířeno experimentování – jeden výrazný přístup, který pak aplikoval na všechny hry. Pro Reinhardta se každá nová inscenace stala novým problémem k řešení, a to ne pomocí osvědčených receptů, ale podle vodítek obsažených v díle samém. Gorkého drama \"Na dně\", které uvedl v Malém divadle, se dočkalo pěti set repríz a vidělo ho přes čtvrt milionu diváků. Bez ostychu využíval řadu dobových novinek – jako otáčivé jeviště, elektrické a barevné světlo, nebo dokonce běžící pás. Pohrával si se světelnými kontrasty, stínem, barvami. Například, když na hnědém pozadí vynikaly světlejší barevné kostýmy herců, říkalo se, že Reinhardt dělá Rembrandta, že scéna připomíná obrazy tohoto slavného holandského malíře. Jeho přístup k režii se stal v celém dvacátém století nejběžnějším. \n\nReinhardtova koncepce divadelního stylu zahrnovala fyzické uspořádání jeviště a prostorový vztah mezi hledištěm a herci. V jeho pojetí vyžadovaly některé hry intimní prostředí, jiné zas velké prostory; některé rampu, jiné otevřené pódium. Například \"Oidipa Vladaře\" inscenoval v cirku, poněvadž ze všech moderních staveb se zdá cirkusová konfigurace antickému řeckému divadlu nejpodobnější. Reinhardt byl přesvědčen, že režisér je pánem nad všemi složkami inscenace. Pro inscenaci si zpracovával režijní knihu, v níž zachycoval každý detail pohybu, scény, rekvizit, zvuku, světla a kostýmu. V Berlíně koupil a postavil další divadla, roku 1917 založil experimentální scénu Mladé Německo. V roce 1920 založil Max Reinhardt s Richardem Straussem a Hugo von Hofmannsthalem Salcburský festival, ten nese jeho jméno dodnes. Získal vlastní divadlo ve Vídni, podnikal zájezdy do Ruska, Švédska a Velké Británie. Za svůj život pracoval na víc, jak stovce inscenací, proslavil se však především adaptacemi Shakespearova \"Snu noci svatojánské\". Ke tomuto dílu se za svůj život několikrát vracel. Pro jednu z inscenací dokonce nechal vykácet stromy a převézt je na jeviště, navozit tuny mechu a nachytat tisíce světlušek, aby vytvořil dokonalou iluzi lesa. V letech 1905-1933 Reinhardt sám režíroval 136 her a svými experimenty v oblasti inscenačního stylu i divadelní architektury nadlouho ovlivnil německé divadlo. \n\nO film se Reinhardt zajímal víc, než bylo u většiny jeho divadelních kolegů obvyklé, vedle divadelní práce se tedy stal i filmovým režisérem a producentem. Jeho prvním snímkem byl film \"Sumurûn\" v roce 1910. Po této zkušenosti si založil vlastní filmovou společnost. V roce 1912 prodal práva na natočení filmu na motivy své divadelní inscenace „Zázrak“, filmová plnobarevná verze se pak dočkala celosvětového úspěchu. Dva filmy natočil s producentem Paulem Davidsonem snímek \"Die Insel der Seligen\" (Ostrov blažených), který přitahoval diváky zejména díky svému erotickému charakteru – herci se objevovali nazí, a \"Eine Nacht venezianische\" (Benátská noc) Karla Gustava Vollmoellera, která se točila přímo v Benátkách. K oběma filmům požadoval účast kameramana Karla Freunda, který si dokázal poradit s Reinhardtovými speciálními potřebami, třeba natáčení laguny v měsíčním světle. \n\nPo anšlusu Rakouska v roce 1938 emigroval nejprve do Velké Británie, pak do Spojených států a na Sunset Boulevard v Hollywoodu otevřel vlastní divadelní školu režie a herectví. V roce 1940 se stal občanem Spojených států. Zemřel roku 1943 v New Yorku.\n\n\n"}
{"id": "152867", "url": "https://cs.wikipedia.org/wiki?curid=152867", "title": "Arcidiecéze filadelfská", "text": "Arcidiecéze filadelfská\n\nArcidiecéze filadelfská je metropolitní katolickou diecézí Provincie Filadelfie, v Pensylvánii. Do provincie, též nazyváné provincie Pensylvánie (neboť se její hranice shodují s hranicemi tohoto státu) náleží dále sufragánní diecéze Allentown, Altoona-Johnstown, erijská, greensburská, harrisburská, Pitsburgh a scrantonská. Arcidiecéze sama zahrnuje město a okres Filadelfii a okresy Backs, Chester, Delaware a Montgomery. Vznikla jako diecéze v roce 1808, na arcidiecézi byla povýšena v roce 1875. Hlavním kostelem diecéze je katedrální bazilika sv. Petra a Pavla. Současným arcibiskupem je Charles Joseph Chaput. V roce 2004 žilo na území diecéze 1 486 058 katolíků (38,4 % obyvatel). Čtvrtým biskupem filadelfským byl přistěhovalec českého původu Jan Nepomucký Neumann, který se stal prvním svatořečeným mezi americkými biskupy.\n"}
{"id": "152868", "url": "https://cs.wikipedia.org/wiki?curid=152868", "title": "Veřejná růže", "text": "Veřejná růže\n\nVeřejná růže (v originále \"La rose publique\") je surrealistická sbírka intimní poezie, napsaná Paulem Eluardem v roce 1934. \n\nSbírka obsahuje celkem 19 básní psaných volným veršem a jednu báseň v próze (\"Za jednoho velmi chladného odpoledne\"). Převážnou část básní tvoří milostná lyrika. Ústřední téma ženy jako motivu erotické touhy je pojednáno v mnoha variacích, v nichž je vynanézavě uplatněna surrealistická metoda volného proudu asociací. Časté je spojení tématu ženy s motivem krajiny, ve shodě s názvem sbírky se najednou uplatňuje i asociativní vazba žena - růže. Dominantní tendence tělesné lásky vystupuje v celé škále žádostí od polibku až k vrcholnému milostnému splynutí v křehkých i vášnivých, ale vždy výsostně poetických obrazech.\n\nZávěrečná báseň sbírky \"Man Ray\", z oddílu \"Týmiž slovy\" je věnována významnému surrealistickému malíři a fotografovi. \n\nOsobitým znakem Eluardovy surrealistické poetiky je kupení trsu asociací na stejné téma, formálně vyjádřené spojením do jednotlivých strof básní (na rozdíl od volně plynoucího asociativního proudu poetiky Bretonovy).\n\n"}
{"id": "152869", "url": "https://cs.wikipedia.org/wiki?curid=152869", "title": "Vamberk", "text": "Vamberk\n\nVamberk (německy \"Wamberg\") je město na východě Čech v okrese Rychnov nad Kněžnou v Královéhradeckém kraji, 5 km jižně od Rychnova nad Kněžnou. Leží v podhůří Orlických hor na řece Zdobnici. Žije zde  obyvatel. Vamberk je proslavený především svojí ručně paličkovanou krajkou.\n\nSídlo bylo založeno při kolonizaci v prvé polovině 13. století rodem Drslaviců, kteří drželi hrady Potštejn a Litice. První písemná zmínka o obci pochází z roku 1341, v listině, kterou se Ješek z Potštejna vzdal ve prospěch českého krále Jana různých statků včetně vsi nazvané německy \"Waldenburg\", tj. zalesněný (lesnatý) kopec. Označuje polohu tehdejšího Vamberka v rozsáhlých pohraničních lesích. Zkomolením jména na \"Walenberg\" a dále na \"Wamberg\" vzniklo nynější české pojmenování, zaznamenané již v předhusitské době, k roku 1410. Roku 1523 se připomíná zemřelý držitel obce Bohuslav Vamberský z Chrástu a na Vamberce. Od roku 1557 získali Vamberk Percingarové z Bydžína.\n\nK rozkvětu města přispělo privilegium císaře Matyáše z roku 1616 s právem 3 jarmarků a jednoho týdenního trhu, a s povolením vybírat na mostě mýtné. Tvrz se ve městě připomíná naposledy při konfiskaci Percingarova majetku roku 1622. Roku 1627 koupil vamberské panství nizozemský katolický císařský vojenský rada Kašpar Gramb z Grambu, který se v armádě císaře Ferdinanda II. účastnil potlačení stavovského povstání. Jeho manželka Magdaléna po ovdovění od roku 1633 až do své smrti v roce 1671 vládla na panstvích Vamberk, Potštejn a Kostelec nad Orlicí. 21. září 1637 vydala privilegium, jímž svým poddaným zmírnila povinnost roboty a nebránila svobodnému provozování řemesel. Roku 1639 se podruhé provdala za Ottu Jindřicha Štose z Kounic. Podle místní tradice paní Magdalena přivezla z rodných Flander umění paličkované krajky. Naučila prý řemeslu vamberské ženy, které je rozšířily v celém regionu. Podle jiné tradice to byly řeholnice řádu voršilek z belgického Lutychu, které po roce 1655 začaly v Čechách dívky vyučovatt mimo jiné i paličkování.\n\nOd roku 1654 se ve městě připomíná židovská obec, která roku 1688 zřídila vlastní hřbitov pro Vamberk, Doudleby nad Orlicí a Kostelec nad Orlicí. Při ničivém požáru v květnu 1898 shořela podstatná část farního kostela včetně zvonů.\n\nZa panování Leopolda Libštejnského z Kolovrat na Rychnově od roku 1716 vamberečtí dostali právo obchodu se solí, až na výjimky se mohli vykoupit (osvobodit) od roboty a byli propuštěni z nevolnictví.\n\nVýznamným hospodářským počinem byla stavba Moravsko-polské silnice z let 1839-1841 a následná výstavba kamenného mostu.\nPoslední majitel panství. PhDr. František Jindřich hrabě Lützow zemřel roku 1916 a byla pro něj na starém vambereckém hřbitově vystavěna zděná hrobka.\n\nVamberk leží na křižovatce silnic I/11 (Hradec Králové - Žamberk - Šumperk) a I14 (Náchod - Ústí nad Orlicí). Díky tomu přes město jezdí autobusové spoje spojující Prahu s Orlickými horami a Jeseníky a linky z Náchodska a Podorlicka do Brna. Z místních linek je nejfrekventovanější ta, která spojuje Kostelec nad Orlicí, Doudleby, Vamberk a Rychnov nad Kněžnou a linka do Ústí nad Orlicí.\n\nŽelezniční doprava zde má menší význam; ve Vamberku funguje od roku 1906 nádraží regionální trati z Doudleb do Rokytnice v Orlických horách, kde jsou v provozu pouze osobní vlaky. Trať má zastávku také v Pekle nad Zdobnicí, která slouží i pro blízký Jahodov. Větší nabídka spojů je v sousedních Doudlebách (trať Týniště nad Orlicí - Letohrad) se spoji do Hradce Králové a Letohradu.\n\n\n\n\n\n\n\n\n"}
{"id": "152871", "url": "https://cs.wikipedia.org/wiki?curid=152871", "title": "Klasická hudba", "text": "Klasická hudba\n\nKlasická hudba (nezaměňovat s pojmem klasicistní hudba), někdy také vážná hudba, je široké a dosti nespolehlivé označení pro evropskou hudební tradici a hudební formy z ní odvozené, do níž se dnes řadí zejména období renesance, baroka, klasicismu a romantismu. Je charakteristická pro západní kulturu. Mimoevropské kultury nevyvinuly žádnou hudební tradici srovnatelnou s evropskou klasickou hudbou.\n\nModerní vážná hudba se vyznačuje nepřístupností pro posluchače a nabouráváním klasických schémat.\n\nUmělecký sloh 15. - 16. století. Centrální postavení zaujímá vícehlasá vokální hudba. Hlasy na sobě už nebyly závislé a každý měl svou vlastní melodii. Typickými formami tohoto období byly mše, moteta a žalmy. Z hudby mizí disonance a stoupá důraz na harmonii. Umělecké dílo není a nemůže být shlukem dílčích detailů, ale musí tvořit komplexní propracovaný celek, jehož části se navzájem doplňují, vytvářejí rovnováhu, harmonii. Pro renesanční hudbu je charakteristická konsonatnost, vzájemný vztah všech částí díla.\n\n\nBarokní hudba je charakteristická polaritou hlasů a vrcholnou nástrojovou i pěveckou virtuozitou v rychlých částech v kontrastu s melodikou volných vět. Hlasy provádějí základní melodii v kontrapunktu a ostatní hlasy slouží jako harmonická výplň. Pro barokní hudbu je typická dramatičnost (jistý vliv třicetileté války), velkolepost (umocňovaná náboženskými obřady a prostorami barokních chrámů) zpěvnost, zcela záměrná líbivost a emocionální působivost. Jedním z hlavních úkolů či záměrů barokní hudby bylo přenášet velkou citovost na posluchače.\n\n\nUmělecký směr, který se inspiruje hlavně starověkými vzory a zdůrazňuje střízlivý rozum, uměřenost a jasný, pravidelný řád. Toto období se datuje zhruba mezi lety 1750 - 1820/1830. Hudba se vyznačuje snahou o dokonalou formu, zpěvné melodie, jednoduchost, pravidelnost a přehlednost ve všech atributech díla, především v oblasti melodie a harmonie. V období hudebního klasicismu vznikají i složité hudební formy např.: menuet, sonátová forma, sonáta, sonatina, symfonie nebo smyčcový kvartet. Mezi nejvýznamnější školy tohoto období patří mannheimská škola, jejímž zakladatelem byl český skladatel a hudební virtuóz Jan Václav Stamic. Ten jako první začal důsledně uplatňovat nový pohled na dynamiku a stavbu cyklické hudební skladby. Dále sem patří první vídeňská škola, skupina skladatelů působících ve Vídni, někdy se tak označuje období vrcholného klasicismu. \n\n\n\n\nHudební sloh, který vznikl na přelomu 18. a 19. století. Toto období je děleno do tří fází: raný, vrcholný a pozdní romantismus. Do značné míry lze k tomuto směru přičítat také styl operní kompozice zvaný belcanto, pěstovaný hlavně v Itálii. V romantické hudbě je kladen důraz především na city, fantazii a snění. Náměty vycházely z přírody, exotiky i z historie (středověk a mytologie). Větší váhu tedy přikládali obsahu díla než formě. Objevují se časté změny v tempu (zpomalování nebo zrychlování). Dynamika je ještě více kontrastní. Bohatěji se využívá barev tónů jednotlivých nástrojů. Zdokonaluje se technika hry na hudební nástroje a vznikají nástroje nové. Vznikají národní školy, skladatelé se inspirují lidovou hudbou své země a to převážně v melodii, harmonii a rytmu.\n\n\nImpresionističtí skladatelé se podobně jako impresionističtí malíři pokoušeli svým dílem zachytit prchavé pocity. Do značné míry lze k impresionistům řadit také skladatele italských veristických oper jako jsou Pietro Mascagni, Ruggero Leoncavallo, Umberto Giordano a také Giacomo Puccini.\n\n\n\n\nSerialismus je kompoziční technika, založená na uspořádání (zvaném řada nebo serie) výšek, délek, stupňů dynamiky, barev, způsobů hry, rytmické struktury apod. Uspořádání podle serijních pravidel má vést ke konsistenci a vnitřnímu řádu kompozice.\n\n\nHudební avantgarda je podobně jako ostatní avantgardy charakteristická revoltou proti tradičním postupům a hledáním odvážných nových forem. Americký skladatel John Cage například napsal skladbu 4'33\", která za dobu čtyř a půl minuty nabídne posluchači tři části, v nichž nezazní jediná nota, jediný zvuk.\n\nHudba Maďara György Ligetiho je velmi známá díky filmu Stanleyho Kubricka , ve kterém byla použita.\n\n\nPojem „minimalismus“ zavedl na konci šedesátých let Michael Nyman, tehdy hudební kritik, později jeden ze známých minimalistických skladatelů. Označuje hudbu vyznačující se nápadným opakováním jednoduchých základních motivů.\n\nAčkoliv byla minimalistická hudba původně jednou z nejtvrdších odnoží avantgardy a tudíž také zasvěcena jen nejzatvrzelejším fanouškům moderních stylů klasické hudby, postupně se zejména díky práci skladatelů jako je Philip Glass a hudebních těles jako Kronos Quartet dostala do popředí zájmu širší veřejnosti. Minimalistické kompozice dnes otevřeně citovány a užívány v populárním umění (např. film Truman show nebo seriál Battlestar Galactica).\n\nRaní minimalisté\n\nKlasičtí američtí minimalisté\n\nSpirituální minimalismus\n\nFilmová hudba\n\nDalší současní skladatelé\n\nTento termín zahrnuje klasickou (vážnou) hudbu vytvořenou v několika posledních dekádách 20. století a na začátku 21. století. Vzhledem k její roztříštěnosti je jakákoliv její charakterizace velmi obtížná.\n\n\nVývoj a vztahy v klasické hudbě lze studovat pomocí analýzy sítí.\n\n\n"}
{"id": "152875", "url": "https://cs.wikipedia.org/wiki?curid=152875", "title": "Litice nad Orlicí", "text": "Litice nad Orlicí\n\nLitice nad Orlicí () jsou malá víska a výletní místo v Žamberecké pahorkatině v okrese Ústí nad Orlicí v Pardubickém kraji. Nachází se v hlubokém údolí Divoké Orlice poblíž vrchu Chlum asi 8 km západně od Žamberka. Víska je částí obce Záchlumí.\nV zalesněném kopci nad vsí se nachází zachovalá zřícenina stejnojmenného hradu Litice, založeného ve 13. století při kolonizaci tohoto kraje Drslavici, kteří jej pojmenovali podle svého rodinného hradu u Plzně. Litice leží na železniční trati č. 021 (Hradec Králové) – Týniště nad Orlicí – Letohrad.\n\nHistorie vsi je svázána se vznikem a historií hradu Litice.\n\nTěžba stavebního kamene – (růžové) žuly a výroba stavebních hmot.\n\n\nPůvodně stávala v Liticích dřevěná kaple, kterou roku 1830 postavil obyvatel Štefek z čp. 29. Zděná kaplička, známá v dnešní podobě, byla postavena roku 1897, na náklady majitele panství, barona Oskara Parishe a jeho manželky Adély, rozené Wiederspergové. Ve štítě kapličky je proto erb rodiny Parish (tři jednorožci) a rodiny Wiedersperg (vlk). Kaplička byla zasvěcena Kristu a vysvěcena roku 1902.\n\nV roce 1994 byla kaplička rekonstruována na náklady obce Záchlumí a 12. října 2002 znovu vysvěcena Mons. ThLic. Dominikem Dukou OP.\n\n"}
{"id": "152877", "url": "https://cs.wikipedia.org/wiki?curid=152877", "title": "Mike Nichols", "text": "Mike Nichols\n\nMike Nichols, rodným jménem Michael Igor Peschkowsky (6. listopadu 1931 Berlín – 19. listopadu 2014 New York) byl německý filmový a divadelní režisér, filmový producent a herec žijící v USA. Svou kareiéru začal v 50. letech 20. století s improvizační kabaretní skupinou Compass Players, kde tvořil komediální dvojici s Elaine Mayovou. V roce 1968 získal Oscara za nejlepší režii za film \"Absolvent\". Jeho dalšími nejznámějšími filmy jsou \"Kdo se bojí Virginie Woolfové?\", \"Hlava 22\", \"Tělesné vztahy\", \"Silkwoodová\" (kamera Miroslav Ondříček), \"Podnikavá dívka\", \"Ptačí klec\", \"Na dotek\", \"Soukromá válka pana Wilsona\" (poslední film Mikea Nicholse) a televizní minisérie \"Andělé v Americe\".\n\nNichols patřil k několika málo lidem, kteří získali Emmy, Grammy, Oscara a Cenu Tony. Jeho filmy posbíraly 42 nominací na Oscara a sedmkrát vyhrály.\n\nMike Nichols se narodil jako Michael Pavlovič Petschkowsky\n\n"}
{"id": "152879", "url": "https://cs.wikipedia.org/wiki?curid=152879", "title": "Emily Perkins", "text": "Emily Perkins\n\nEmily Jean Perkins (* 4. května 1977, Vancouver, Kanada) je kanadská herečka. Hrála v řadě amerických a kanadských seriálů a filmů, nejvíce se proslavila rolí Brigitte 'B' Fitzgerald v hororové trilogii \"Moje sestra vlkodlak\".\n\nPochází ze tří dětí. Na základní škole projevovala zájem o divadlo a umění vůbec; v letech 1986 a 1987 chodila do dětského sboru Amadeus Childrens Choir, z divadelních a hereckých škol to byly Carousel Theatre (1987), Vancouver Youth Theatre (1987 až 1990) a Company of Rogues (1994) pod vedením herečky Christianne Hirt.\n\nPoprvé se objevila v hlavní roli filmu \"Malé oběti (Small Sacrifices)\" z roku 1989. V následujícím roce získala ocenění National Youth Achievement za role v televizním seriálu \"Mom P.I.\" a filmech \"Cokoliv za přežití (Anything to Survive)\" a \"To (It)\".\nV dospělosti pokračovala její kariéra populárním seriálem \"Da Vinci's Inquest\" (který jí přinesl nominaci na nejlepší ženský herecký výkon v hostující roli a ocenění za vedlejší roli), hostováním v kultovních \"Akta X (The X-Files)\" nebo filmy jako \"Chladnokrevně (In Cold Blood)\" či \"Moje sestra vlkodlak\". Byla to právě hlavní role v hororové řadě \"Moje sestra vlkodlak 1 (Ginger Snaps)\", \"Moje sestra vlkodlak 2 (Ginger Snaps: Unleashed)\" a \"Moje sestra vlkodlak 3 (Ginger Snaps Back: The Beginning)\", díky které Emily získala mnohá uznání a zástupy věrných fanoušků, nemluvě o ceně Španělského mezinárodního filmového festivalu. V roce 2006 si zahrála v teenagerovské komedii \"Super náhradník (She’s The Man)\".\nZa svou kariéru Emily hrála s hvězdami jako jsou Katharine Isabelle, Matt LeBlanc či Al Pacino.\n\nEmily je narozená ve znamení býka, měří 5 stop a 4 palce (163 cm) a váží 103 liber (47 kg). Má zelené oči a hnědé vlasy. Žije ve Vancouveru. Umí zpívat a hrát na piáno, baví jí tanec, bruslení a plachtění. Zajímá se o Buddhismus, psychologii a feminismus. Bojí se létání.\nV roce 2004 adoptovala spolu se svým přítelem své dva bratrance (tehdy 10 a 13 let), o které se vlastní rodiče nebyli schopni starat.\nVe studijním roce 2005/2006 vyučovala na katedře Divadla, filmu a televizních studií na University of Wales v Aberystwyth.\n\n\n\n\n"}
{"id": "152882", "url": "https://cs.wikipedia.org/wiki?curid=152882", "title": "FTPS", "text": "FTPS\n\nFTPS, FTP/SSL nebo FTP se SSL/TLS označuje v informatice různá rozšíření protokolu FTP, která zajišťují zabezpečený přenos citlivých informací přes počítačovou síť (přihlašovací jméno, heslo nebo i vlastní přenášená data).\n\nFTPS by nemělo být zaměňováno za SFTP nebo Secure FTP (FTP přes SSH).\n\nZákladní verze FTP protokolu přenáší všechna data v otevřené (čitelné) podobě, kterou je snadné zachytit, přečíst a zneužít (tj. přihlašovací jméno, heslo i přenášená data). V praxi existuje mnoho rozšíření, která tento nedostatek řeší, avšak ne každý klient a server je všechny podporuje. Je tedy nutné nalézt kombinaci, která bude funkční na obou stranách.\n\nNejčastěji jsou používány:\n\n\n\n\n\n"}
{"id": "152888", "url": "https://cs.wikipedia.org/wiki?curid=152888", "title": "Estery", "text": "Estery\n\nEstery jsou organické sloučeniny, ve kterých je -OH skupina karboxylové kyseliny nahrazena organickým zbytkem vzniklým z alkoholu po odštěpení vodíku z OH skupiny. Na estery se dá pohlížet také jako na alkoholy, ve kterých je vodík nahrazen acylovou skupinou. Z názvoslovného hlediska se používá ještě jiné formální odvození, náhrada atomu vodíku karboxylové skupiny uhlovodíkovým zbytkem.\n\nChemická reakce, při které ester vzniká, se nazývá esterifikace.\n\nNejčastějšími estery jsou estery karboxylových kyselin. Mohou ale být odvozeny i od anorganických kyselin.\n\nEstery jsou funkční deriváty karboxylových kyselin. Připravují se reakcí karboxylových kyselin s alkoholy nebo fenoly.\n\nK přípravě esterů je vhodné použít vyšší alifatické kyseliny nebo aromatické kyseliny, aby vznikly produkty s charakteristickými vůněmi.\n\nPři esterifikaci za určitou dobu nastane rovnovážný dynamický stav, kdy je reakční rychlost v obou směrech stejná. Aby reakce probíhala ve prospěch esterů, musí se porušit rovnovážný stav např. tak, že se vzniklý ester nebo voda odstraňuje. Má-li ester nižší bod varu, pak se prostě oddestiluje. Pro urychlení reakce se přidávají katalyzátory, například koncentrovaná kyselina sírová, nebo se do směsi alkoholu a kyseliny zavádí chlorovodík. Přidá-li se koncentrovaná kyselina sírová ve větším množství, převezme ještě další úkol, totiž váže vznikající vodu, a tím se výrazně ovlivní průběh reakce ve prospěch esterů.\n\nMá-li ester vysoký bod varu, lze vodu odstranit jako azeotropní směs.\n\nPři esterifikaci se nejčastěji postupuje tak, že se v baňce opatřené teploměrem a zpětným, popř. sestupným chladičem zahřívá příslušná směs alkoholu a organické kyseliny s koncentrovanou kyselinou sírovou.\n\nTuhé kyseliny a alkoholy se esterifikují tak, že se rozpustí v indiferentním rozpouštědle (tj. takovém, které nereaguje ani s kyselinou, ani s alkoholem) a zavádí se suchý chlorovodík.\n\nMísto karboxylové kyseliny lze použít její sůl, anhydrid, halogenid, amid apod.\n\nEstery lze pojmenovat dvěma způsoby: jako sůl, nebo zdůrazněním toho, že látka je ester. Oba způsoby jsou ukázány na příkladu sloučeniny CHCHCOOCHCH.\n\nNázvosloví esterů je zcela analogické modernímu názvosloví solí organických kyselin. Název esteru sestává ze dvou části spojených spojovníkem. První část tvoří název uhlovodíkového zbytku původního alkoholu, druhá část je složena z kmene odpovídajícího základu systematického názvu kyseliny a koncovky tvořené slabikou \"oát\". V případě použití názvu triviální kyseliny je zakončení \"át\" – př. formiát (od kyseliny mravenčí – z lat. acidum formicum), acetát (z lat. acidum aceticum – kyselina octová). Příklady: ethyl-acetát, butyl-butanoát. Tento způsob pojmenování je v souladu se systematickým názvoslovím dle pravidel IUPAC a měl by být užíván přednostně. Výše uvedený příklad se tedy pojmenuje \"ethyl-propanoát\". Tento název je preferovaný před názvem využívajícím v názvosloví nezachovaný (non-retained) triviální název kyseliny propanové: \"ethyl-propionát\" (zachovaný je např. triviální název esteru kyseliny octové, \"acetát\" – preferováno před \"ethanoát\").\n\nPo nějakou dobu byla standardizována koncovka \"(o)at\" a obě části názvu byly spojeny přímo bez spojovníku, např. \"ethylpropanoat\" příp. \"ethylpropionat\". V praxi se však mnohem častěji používaly názvy s dlouhým \"á\": \"ethylpropanoát\" či \"ethylpropionát\"\n\nV druhém případě se skládá název z několika slov. První je tvořeno spojením názvu alkoholového zbytku R' (v našem příkladu ethyl) a slova ester, tedy \"ethylester\". K tomuto slovu je připojen název kyseliny v druhém pádu. Nyní se tedy dobereme názvu \"ethylester kyseliny propanové\".\n\nTento název je dvouslovný. První slovo je názvem iontu odvozeného od kyseliny (v našem případě kyselina propanová, tedy propanoát, dle triviálního názvosloví propionát) a druhé slovo je tvořeno názvem zbytku R' (v našem případě ethyl), ke kterému je přidána chemická přípona. Ta však v tomto případě není vybírána podle oxidačního čísla iontu, nýbrž tak, aby byl název rytmický a uchu lahodící (například methylnatý, butylnatý). Výsledný název v našem případě bude \"propanoát ethylnatý\". V odborné literatuře se nepoužívá.\nJak již bylo zmíněno, ester nemusí být odvozen jen od karboxylové kyseliny. Např. methyl-sulfát, přesněji methyl-hydrogen-sulfát = methylester kyseliny sírové, CHOSOOH; dimethyl-sulfát = dimethylester kyseliny sírové, CHOSOOCH.\n\nRozpustnost ve vodě je velice malá, s délkou řetězce klesá. Nižší estery mají specifickou, příjemnou vůni.\n\n\nNaprostá většina esterů disponuje nějakou vůní. Často je to příjemná ovocná či jiná vůně, ale v některých případech estery nesnesitelně zapáchají.\n\nNásledující seznam ukazuje zajímavé vůně, které se dají mezi estery najít.\n"}
{"id": "152890", "url": "https://cs.wikipedia.org/wiki?curid=152890", "title": "Psychosomatika", "text": "Psychosomatika\n\nPsychosomatika jako pojem má svůj původ ve starověké řečtině a to z dvou slov „psyché“ – duše a „soma“ – tělo. Její úlohou je zkoumat vztahy mezi těmito dvěma slovy a to hlavně z vlivu psychických funkcí a pochodů na organizmus (Jan Poněšický, 2002).\n\nPsychologické faktory somatických onemocnění zkoumala i psychosomatická medicína, která potvrdila vztah mezi tělesným stavem a psychickými i emocionálními složkami. Později byla do tohoto vztahu přidaná i sociální složka (Křivohlavý, 2001). V užším slova smyslu je psychosomatika stále chápána jako problematika omezeného druhu chorob, při kterých jsou tělesné obtíže, změny a poruchy funkce podmíněné duševním stavem.\n\nV širším slova smyslu jde o komplexní pohled na člověka a jeho zdraví. Protože kategorie zdraví, vymezení choroby, zdravotní a funkční stav jsou podmíněné nejen tělesně, ale také duševně, sociálně, zvyklostmi dané společnosti, vlivy a nároky prostředí. Z toho vyplývá, že psychosomatika je podmíněna biopsychosociálně. Tento model do písemné formy zavedl George L. Engel. Obsahuje principy multifaktoriality a systémový přístup. Multifaktoriální pohled mluví o několika příčinách vzniku nemocí. To pomáhá objasnit vznik psychosomatických chorob, kdy příčinou nejsou jen různé psychosociální faktory, ale jsou k nim přidružené i další. \"Systémový přístup mluví o jevech, které jsou komplexní ve svých vnitřních a vnějších souvislostech, při čem na řešení problémů používá kombinaci metod\" (Baštecký a kol.,1993).\n\nPři vysvětlení pojmu psychosomatika se odborníci většinou opírají o tři teorie: psychoanalytická teorie, teorie stresu a cerebroviscerální teorie.\n\nPsychoanalytická teorie vychází ze studia vnitřních myšlenek člověka a jeho přizpůsobení vnějšího světa i svých vnitřních pudů. Používá původem psychoanalytické slovo konverzi.\n\nVysvětluje vliv duševních zážitků na tělo. Je vyjádřením emočního konfliktu, který se přenáší do somatické sféry a projevuje se jako somatické onemocnění (někdy též jako \"útěk nebo únik od řešení psychického problému do tělesné nemoci\"). Z této teorie vycházejí dvě důležité koncepce – alexitymie a hopelessness-helplessness (beznaděj – bezmocnost).\n\nAlexitymie je snížená schopnost rozpoznávat, sdílet a nebo regulovat svoje emoce, s výjimkou bolesti, jejíž fyzickou příčinu se její nositel snaží odstranit. Na úrovni osobnosti se alexitymie projevuje dvěma kognitivními styly rozpoznávání konfliktu: represe (potlačování) jako adaptace pomocí vyhýbání se konfliktům resp. potlačením hrozby 2) senzitizace (citlivost), způsobující přeceňování konfliktu.\n\nHopelessness-helplessness (beznadějnost-bezradnost) jako zážitkový syndrom zahrnuje i behaviorální ekvivalent, který je charakteristický útlumem pohybu a fyziologických funkcí. „Zážitek“ obsahuje:\n\n\nDokumentární film \"Hranice v psychosomatice\" režiséra Miloslava Nováka, který byl oceněn jako Nejlepší český film v oblasti přírodních věd na 45. ročníku mezinárodního filmového festivalu Academia film Olomouc, je provokativní sondou do uznávaného medicínského oboru s bohatou historií, leč nejistou budoucností.\n\n\"Hranice v psychosomatice rozhodně stojí za vidění. Film, který se věnuje odvěkému problému – co je to vlastně nemoc – a jeho moderní podobě: jestli léčit jen tělo, nebo také duši. Výborná je práce režiséra s vědci a lékaři, kteří, ač neherci, se ve filmu stávají přesvědčivě ztvárněnými postavami příběhu o tom, zda je duše pouhým produktem fyzikálně chemických pochodů v mozku a nakolik nás v dospělosti ovládají a ničí traumata z dětství. Příběhu s nejednoznačným vyzněním.\"\n\n'Film byl také oficiálně uveden jako zahajovací snímek nejstaršího amerického festivalu filmů se zdravotnickou tematikou, pořádného v rámci 139. konference \"APHA (American Public Health Association)\", sdružující více jak 30 tisíc členů a 23 odborných společností po celém světě.'\n\nCorticoviscerální teorie vychází z Pavlova a jeho učení o podmíněných reflexech. Existují tu vzájemné vztahy mezi vyšší nervovou činností a somatickými a vegetativními funkcemi organizmu. Faktory vyvolávající chorobu jsou v tomto případě většinou negativní dlouhotrvající a intenzivní emoce. Jejich negativní vliv se projevuje vznikem poruch normálních vztahů mezi mozkovou kůrou a podkůrovými centry. Kvůli těmto poruchám potom vznikají složité onemocnění. Do tohoto vztahu zasahuje i endokrinní systém, který podmiňuje stálost a trvání chorobných změn v činnosti vnitřních orgánů. A teorie stresu se zaobírá negativním působením stresu na organismus.\n\nMezi pojmy psychosomatika, zdraví a choroba je úzká souvislost, proto je potřebné definovat i tyto dva pojmy.\n\nPodle Davida Seedhouse (1995) se dá zdraví definovat různými způsoby závisícími i od samotného člověka, který zdraví definuje a závisí to i od jeho povolání. Definice zdraví se však neměnila jen vzhledem na historii a vývin lidských profesí a odvětví společnosti, ale taky vzhledem na historické mezníky.\n\nPodle Bohumily Baštecké a Petra Goldmanna (2001) je zdraví spojením čtyř hlavních oblastí: těla, osobnosti, vztahů a ducha. Tyto složky jsou chápané jako systém, který je integruje. Taktéž uvádějí souhrn teorií Davida Seedhouse z roku 1986. První teorie pojímá zdraví jako ideální stav. Druhá teorie ho vymezuje jako úroveň tělesné a duševní zdatnosti umožňující každodenní činnost, a jestliže nesplní tuto úroveň, musí se přizpůsobit roli nemocného. Další teorie mluví o zdraví jako o určitém druhu zboží, s nímž je možné libovolně manipulovat v rámci obchodních transakci. Poslední teorii z jeho souhrnu tvoří soubor menších teorií, které považují zdraví za osobní sílu či určitou schopnost těla, intelektu a nebo metafyziky. Podle Jara Křivohlavého (2001) existuje těchto teorií až sedm:\n\n\nZ těchto sedmi teorií vytvořil Jaro Křivohlavý svoji vlastní definici zdraví: \"„Zdraví je celkový (tělesný, psychický, sociální a duševní) stav člověka, který mu umožňuje dosahovat optimálně kvality života a není překážkou osobnímu snažení druhých lidí.“\"\n\nZdravý člověk má podle Ericha Fromma tzv. \"produktivní charakter\", který dává možnost pomalému rozvíjení všech schopností a predispozicí. A důležité jsou i lidské potřeby a jejich efektivní uspokojení.\n\nDalším pojmem je onemocnění neboli choroba, které se snaží lidi vyhnout, protože je spojená s různými nepříjemnostmi. Každý člověk se bojí onemocnět, protože tím vždy o něco přichází. Z biologického, respektive somatického pohledu může dojít k úbytku sil, příčinou čeho se člověk stává indisponovaný v rámci různých fyzických aktivit. Co se psychiky týká, tak se každý snaží vyvarovat psychické únavy, či vyčerpanosti, ale i negativismu. Nemoc samozřejmě ovlivňuje i sociální prostředí člověka pro možnost odmítnutí kontaktu s jinými lidmi, ale i pro možnou práceneschopnost a tím nedostatek finančních prostředků. Důležité je však i existencionální hledisko související s možným omezením seberealizace.\n\n\"„Onemocnění je syndrom se známou příčinou, průběhem a nebo patofyziologickým mechanizmem.“\" (Baštecká, Goldmann, 2001)\nAby mohla být nemoc lékařsky uznanou nozologickou jednotkou (nozologie – nauka o třídění nemocí) měla by mít začátek, průběh a konec se specifickými symptomy sdružovaných do syndromů. Lester King (1954) nabízí tuto definici choroby: \"„Choroba je souhrn těchto podmínek, které měříme v rámci převládající kultury, které jsou touto kulturou považované za zneschopňující a současně se odklánějí od statistické normy a nebo od idealizovaného statusu.“\"\n\nDefinice tohoto pojmu se stejně jako definice zdraví měnila vlivem doby, prostředí ale i vzděláním. Kdysi byla projevem kouzel, či nepřejícnost bohů a dnes má stejně jako zdraví biopsychosociální charakter. Existují různé modely nahlížení na vztah mezi pojmy zdraví a nemoc. Některé z nich uvádí Bohumila Baštecká a Petr Goldmann (2001):\n\n\nPro shrnutí tedy, vnitřní rovnováhu člověka a jeho fyzické zdraví ovlivňují tři faktory:\n\n\nZ toho vyplývá, že člověk může aspoň z části ovlivňovat svoje zdraví a to např. dobrými stravovacími návyky, udržováním tělesné kondice a nebo relaxem, či jinými metodami, kterými si může pomoct, když prostředí okolo je možné měnit jen minimálně. Oběťmi psychosomatických onemocnění jsou většinou pesimističtí a introvertní lidé, kteří mají záporný vztah k sobě i jiným a mají na sebe příliš velké nároky. Takový člověk pociťuje hodně negativních myšlenek a emocí a není schopný se s nimi někomu lehce svěřit.\n\nI podle Bernarda Danzera (2001) je komunikace a otevřenost člověka důležitá pro jeho zdraví. Mluví i o specifickém prostoru a čase člověka, které jsou též důležité pro jeho osobní rozvoj. \"„Zdraví je tedy výrazem nerušeného a neovlivnitelného prostorového bytí ve světě. Choroba vzniká tehdy, když se individuální prostor člověka trvale smršťuje a chřadne.“\" A je též projevem toho, když si \"„člověk utváří přítomnost na základě jím zvolených plánů budoucnosti a přitom hodnotí svoji minulost jako zkušenost.“\" (Danzer, 2001)\n\nDůležitý pro člověka je i pohyb, jeho celková aktivita, koordinace pohybů a z toho později vyplývající koordinace svého chování, to znamená celková seberegulace a též postoj člověka k sobě samému.\n\nV současnosti je člověk stále v interakci s jinými lidmi. V této interakci každý člověk reaguje jinak. Každý z nás má různé postoje, zájmy, vlastnosti a schopnosti, které v rámci interakce aplikujeme. Na světě se nenajdou dva lidé, kteří by měli stejné chování, ale jsou určité vlastnosti a schopnosti specifické pro určitou osobnost. Stejně i člověk s psychosomatickým onemocněním má většinou některé vlastnosti, které předpokládají větší náchylnost k těmto onemocněním.\n\nDůraz se klade na postoje člověka k určitým situacím. Například k situaci náhlé nezaměstnanosti může osoba zaujmout různý postoj, který je zjednodušeně negativní a pozitivní. Vždy existuje více možností se se situací vyrovnat, člověk se jí může poddat a nebo s ní bojovat, nechat se situací ovlivnit a nebo ovlivnit ji. Hodně záleží na schopnosti člověka bojovat s překážkami.\n\nJak už bylo řečeno, ohroženi jsou nejvíce lidé častěji podléhající depresím a anxiozním pocitům, ale i ti kteří mají problémy projevit svoje pocity.\n\nPři různých psychosomatických onemocnění je přítomný i pocit méněcennosti, negativní vztah k vlastní osobě. I určité osobností rysy jako např. perfekcionizmus je přítomný při psychosomatických onemocněních, v tomto případě hlavně při bulimii a anorexii.\n\n"}
{"id": "152894", "url": "https://cs.wikipedia.org/wiki?curid=152894", "title": "Autoritarismus", "text": "Autoritarismus\n\nAutoritářský režim je forma vlády, která se vyznačuje silnou centralizovanou mocí jež omezuje práva lidí zasahovat do politiky. Jednotlivé svobody jsou podřízeny státu a neexistuje jeho ústavní odpovědnost. Autoritářský systém se obvykle charakterizuje těmito rysy: omezený politický pluralismus, zakládání jeho legitimity založené na emocích, minimální sociální mobilizace a neformálně definovaná výkonná moc s často malými a měnícími se pravomocemi.\n\nOproti režimu totalitnímu je zde nahrazena ideologie za mentalitu. Je třeba rozlišovat autoritu, která se opírá o legitimitu a moc, tudíž vychází zdola od lidu, od autoritarismu, který vládne shora.\n\nDodnes nejpoužívanější definici vytvořil španělský sociolog a politolog Juan José Linz v šedesátých letech dvacátého století. Ten autoritarismus klasifikoval jako „\"politický systém s omezeným neodpovědným politickým pluralismem, který nemá vypracovanou vůdčí ideologii, ale zato výraznou mentalitu, vyznačuje se absencí intenzivní a extenzivní politické mobilizace (s výjimkou některých etap svého vývoje) a vůdce nebo malá skupina disponují mocí, která formálně má nejasně vymezené, avšak snadno předvídatelné hranice\" “\n\nAutoritářské státy se vyznačují nízkou mírou ideologizace.Autoritarismus se nesnaží podsouvat občanům jedinou správnou ideologii. Pokud nějaká ideologie existuje, není hluboce propracována, a tak ani po občanech nebývá vyžadována její neustálá demonstrace. Neexistuje jedna masová politická strana a nedochází ke splývání strany a státních institucí.Nelpí na stranické oddanosti, či jiných projevech politické mobilizace. Dokonce lze hovořit o její plné absenci. Nejvýraznějším rysem autoritarismu je limitovaný pluralismus. Režim se nesnaží o ovládnutí soukromého života svých občanů a připouští existenci nestátních organizací a institucí jako jsou církve či univerzity, které mohou mít politický přesah. Taktéž sféře soukromého podnikání je ponechána poměrná svoboda. Neznamená to ovšem, že režim nevyžaduje loajálnost. Významným znakem autoritářských režimů je orientace do sebe, soustředí se pouze na svou vlastní politickou moc a nesnaží se o expanzi do jiných zemí. Monopolu politické moci se obvykle dosahuje vyloučením mas z politiky.Důležitý pojem pro autoritarismus je autoritativní mentalita (= způsob myšlení a cítění, emocionálního rázu). Existuje několik druhů mentalit: úřednická, vojenská, církevní. Koncept je úzce spojen se symbolikou, se kterou režim efektivně komunikuje. „\"Vynalézají rozmanité cesty ve způsobech spojení mezi symbolem a společenskou realitou, kdy symbol realitu nezřídka nahrazuje či posléze vytváří.\"“\n\nDalším z teoretiků autoritarismu je německý politolog Wolfgang Merkel. Ten teorii rozvedl a komplexněji vypracoval. Své závěry vyjádřil v následujících devíti typech autoritativních režimů:\n\n\n\n\nAutoritarismus se ve všech těchto znacích (s výjimkou určitých období) liší od totalitarismu.\n\n"}
{"id": "152895", "url": "https://cs.wikipedia.org/wiki?curid=152895", "title": "Lukáš Zich", "text": "Lukáš Zich\n\nLukáš Zich (* 10. ledna 1985 v Praze) je český fotbalový brankář, aktuální působící v Kutné Hoře.\n\nSvoji fotbalovou kariéru začal ve Zbraslavi, odkud ještě jako dorostenec přestoupil do Čechie Karlína a později zamířil do FC Bohemians Praha, Sparty Praha a Spolana Neratovice. Následně se vrátil do Sparty, kde se v roce 2004 propracoval do seniorské kategorie. Od roku 2007 působil na hostování v jiných klubech. V zimě 2007 hostoval v Zenitu Čáslavi, jarní část ročníku 2007/08 působil v Bohemians Praha 1905, sezonu 2008/09 strávil v Jablonci, následující ročník nastupoval v dresu Slovanu Liberec a na jaře 2011 hrál za Hradec Králové. V lednu 2012 Spartu definitivně opustil a zamířil na své první zahraniční angažmá do slovenského Ružomberoku. V létě 2013 v týmu předčasně skončil a po půl roce bez angažmá se stal hráčem Viktorie Žižkov. V zimním přestupovém období ročníku 2014/15 v klubu skončil. Přípravu na jarní část sezóny 2014/15 absolvoval v divizní Kutné Hoře, kde také zůstal a týmu pomohl k celkovému třetímu místu v divizi C.\n\n"}
{"id": "152896", "url": "https://cs.wikipedia.org/wiki?curid=152896", "title": "Intron", "text": "Intron\n\nIntron je oblast pre-mRNA, která se nepřekládá do proteinu, ale vystřihuje se během tvorby mRNA mechanismem zvaným splicing. Spolu s exony tvoří základ genu.\n\nIntrony lze běžně nalézt v genomech organizmů z domény Eukaryota, kam se řadí například všechny rostliny, živočichové apod. Introny však byly nalezeny i u archebakterií (zejména v genech pro rRNA a tRNA, ale i v genech kódujících proteiny), v několika případech i u bakterií.\n\nVýznam intronů není zcela jistý. Existuje několik teorií, které vysvětlují jejich vznik a význam.\nIntrony mohly být původně genomoví parazité typu virů a transpozonů, které buňce nepřináší užitek, pouze se množí tím, že se nakopírují a vloží na další místo genomu hostitele. V populaci se šíří vertikálně, tj. z rodiče na potomka. Některé introny jsou schopny autosplicingu, díky čemuž se dokážou vystřihnout z mRNA bez cizí pomoci. Aby introny nezabíjely buňky, musí se dokázat během translace inaktivovat, k čemuž slouží právě splicing.\n\nPodle této teorie umožňují introny účinnější vznik nových genů přestavbou starých. Introny se v genech nachází v oblastech, které oddělují jednotlivé proteinové domény. Také mohou usnadňovat crossing-over tím, že snižují pravděpodobnost rekombinace \"uvnitř\" genové sekvence a tím i poškození genu posunutím čtecího rámce (viz mutace).\n\nTato hypotéza předpokládá schopnost posunovat histony po DNA tak, že regulují vystavení regulačních míst genu podle toho, jestli je regulační sekvence namotaná na histon, nebo vystavená do cytoplasmy.\n\n"}
{"id": "152897", "url": "https://cs.wikipedia.org/wiki?curid=152897", "title": "Denominace", "text": "Denominace\n\nDenominace je označení pro určitou církevní organizaci (odpovídá pojmu \"církev\" nebo \"náboženská společnost\", jak jsou používány v konfesním právu) anebo se pojmu denominace užívá v širším slova smyslu též pro křesťany určitých vyznání (např. římskokatolická, evangelická, baptistická, metodistická)\n\nDenominace - náboženská společnost, která se po čase institucionalizuje.\n\nPoužívání pojmu denominace je rozšířené zejména v protestantském prostředí, protože protestanstské církve, ač vyznávají „věřím v církev obecnou“, nepovažují samy sebe za tuto jedinou obecnou Kristovu Církev, ale pouze za její část neboli jednotku. Obecná Kristova církev je podle nich neviditelná (tj. je tvořena všemi spasenými, kteří nejsou viditelně organizováni).\nZvlášť významný je tento pojem pro evangelikály a kongregacionalisty, protože jím označují celou (většinou národní) jednotu sborů konkrétního vyznání. Zdráhají se označovat denominace pojmem „\"církve\"“, protože za církev považují místní sbor.\n\nV dílech starších bratrských teologů se ve stejném smyslu jako se dnes užívá pojmu denominace užívalo pojmu jednota (např. \"Jednota bratrská\", \"jednota římská\", \"jednota německá\", \"jednota helvetská\", \"jednota polská\").\n"}
{"id": "152899", "url": "https://cs.wikipedia.org/wiki?curid=152899", "title": "Denominace (rozcestník)", "text": "Denominace (rozcestník)\n\nDenominace je slovo s několika významy:\n\n"}
{"id": "152900", "url": "https://cs.wikipedia.org/wiki?curid=152900", "title": "Marek Jungr", "text": "Marek Jungr\n\nMarek Jungr (* 11. dubna, 1987 ve Strakonicích) je bývalý český fotbalový záložník. Naposled byl hráčem FC Vysočina Jihlava.\n\nS fotbalem začínal ve Velké Dobré u Kladna, do kterého přestoupil v devíti letech. V roce 2001 odchází do Bohemians. Zde si ho vyhlédla Sparta, ve které působí od roku 2003. V roce 2006 ho trenér Stanislav Griga vytáhl do prvního mužstva. V únoru 2007 odešel na hostování do Příbrami a v létě 2007 na hostování do Českých Budějovic. Po svém návratu do pražské Sparty nastupoval za B-tým, se kterým jako kapitán vybojoval na jaře 2008 postup do II. ligy. Na začátku roku 2009 přestoupil do Bohemians 1905. Poté zamířil do druholigové Vlašimi. Od února 2011 se opět objevuje v lize, a to v dresu Teplic. V týmu se ale příliš neprosazuje a v září 2011 je poslán na hostování do Jihlavy. Před sezonou 2013/2014 do týmu natrvalo přestoupil. Již ve 22 letech se ženil. V současnosti má dvě děti.\n\nV mládí prošel reprezentačními výběry do 17, 18, 19 a 20 let. V roce 2006 se zúčastnil mistrovství Evropy hráčů do 19 let v Polsku, odkud si přivezl bronzovou medaili.\n\n"}
{"id": "152901", "url": "https://cs.wikipedia.org/wiki?curid=152901", "title": "Jan May", "text": "Jan May\n\nJan May (25. října 1869 Turnov – 15. září 1931 Praha), byl český lékař a politik. V letech 1906–1910 zastával funkci starosty někdejšího města Mariánské Hory, dnešní součásti Ostravy. Byl také zakladatelem lázní v Čeladné.\n\nByl synem turnovského velkoobchodníka. Vystudoval gymnázium v Mladé Boleslavi a Novém Bydžově, poté Českou fakultu lékařskou Karlo-Ferdinandovy univerzity v Praze (promoval v roce 1894). V roce 1895 se oženil s Boženou Müllerovou. Lékařskou praxi začal vykonávat o rok později jako lékař \"Bratrské pokladny hornické\" v Mariánských Horách u dolu Ignát. V roce 1897 získal v tehdejší Čertově Lhotce domovské právo a zapojil se do obecního života jako zastupitel. Roku 1900 se stal předsedou nově založeného \"Spolku pro výstavbu kostela Panny Marie\". V roce 1902 se stal předsedou místní školské rady. V témže roce koupil na úpatí Ondřejníka jednopatrový nově postavený hotel Skalka, kde chtěl vybudovat lázně pro ostravské horníky. Jako lázeňského lékaře a spoluvlastníka přibral svého švagra MUDr. Bohumila Müllera.\n\nOd roku 2000 jsou Mayovy lázně Skalka (pojmenované podle vrcholu Skalka v masivu Ondřejníku) zpět v soukromých rukách a nesou název Beskydské rehabilitační centrum Čeladná. Božena Mayová založila v Mariánských Horách \"Dobročinný spolek paní a dívek\" a aktivně i se svým mužem cvičila v Sokolu.\n\nOstravské působení obou manželů tragicky ukončila smrt jejich syna Ondřeje, který podlehl spále. Mayovi se proto ještě před koncem volebního období odstěhovali do Prahy. Zde se doktor May věnoval zejména léčbě plicních chorob, tuberkulózy a rakoviny. Zemřel v Praze roku 1931. O jeho oblibě svědčí např. pamětní deska v pražské Mikulandské ulici, kterou jeho potomci vytvořili, aby po něm zbyl alespoň nějaký odkaz. Také mu vytvořili kamenný pomníček v lázních Skalka na Čeladné či ostravská ulice Dr. Maye.\n\n\n"}
{"id": "152903", "url": "https://cs.wikipedia.org/wiki?curid=152903", "title": "Nová Živohošť", "text": "Nová Živohošť\n\nNová Živohošť (oficiálně Živohošť) je vesnice v okrese Benešov, poblíž města Neveklov na pravém břehu Vltavy. Má velice málo stálých obyvatel. Nyní je hlavním sídelním celkem v katastrálním území \"Živohošť\", které je částí obce Křečovice.\n\nPůvodně se jednalo o část vesnice Živohošť, která byla důsledku výstavby Slapské přehrady téměř celá zatopena a rozdělena na dvě části – druhá stejnojmenná část se nachází v okrese Příbram.\n\nMísto je proslulé jako rekreační středisko a prázdninové letovisko na břehu řeky Vltavy. Nachází se zde několik restauračních zařízení, veřejné tábořiště, lidé sem jezdí za odpočinkem do svých chat, kterých je na Nové Živohošti nespočet. Je zde také samoobsluha a trafika. Staví zde linka parníku, mezi Novou Živohoští a Živohoští jezdí pravidelně přívoz. Nová Živohošť je známá svými písečnými plážemi, také proto je jedním z nejoblíbenějších míst ke strávení letních prázdnin. Ve středisku Juniorcamp si rekreanti mohou zahrát tenis, minigolf nebo sjet tobogánem. Sídlí zde Caravan Club, kde mohou lidé nechávat své karavany přes zimu.\n\n\n"}
{"id": "152906", "url": "https://cs.wikipedia.org/wiki?curid=152906", "title": "Čínský vosk", "text": "Čínský vosk\n\nČínský vosk je bílá až žlutobílá, rosolovitá, ve vodě nerozpustná látka. Vylučuje ho hmyz Ceroplastes ceriferus. Čínský vosk obsahuje cerotinan cerylový (CH.O.OCH). Je podobný vorvaňovině, ale je pevnější, více se drolí a má vyšší bod tání.\n\nČínský vosk se používá hlavně při výrobě leštidel, klihu a svíček.\n"}
{"id": "152907", "url": "https://cs.wikipedia.org/wiki?curid=152907", "title": "Termoelektrický jev", "text": "Termoelektrický jev\n\nPeltier-Seebeckův jev (nebo také termoelektrický jev) je přímou přeměnou rozdílu teplot na elektrické napětí a naopak. \"Peltierův jev\" a \"Seebeckův jev\" jsou vlastně opaky sebe navzájem. Mezi související jevy patří Thomsonův jev a ohřev Jouleovým teplem. Peltier-Seebeckův jev i Thomsonův jev jsou vratné, zatímco ohřev jouleovým teplem nemůže být vratným procesem podle zákonů termodynamiky.\n\nTento jev se používá ke generování elektřiny, k měření elektřiny, nebo k chlazení objektů. Poněvadž řízení ohřevu a chlazení je určeno velikostí použitého napětí, zařízení pracující na termoelektrickém jevu jsou vhodné tam, kde je požadována kontrola teploty.\n\n\"Seebeckův jev\" je přeměna teplotních rozdílů přímo na elektrické napětí.\n\nTento jev byl poprvé náhodně objeven v roce 1821 německým fyzikem Thomasem Johannem Seebeckem, který zjistil, že existuje elektrické napětí mezi dvěma konci kovové tyčky, pokud mezi těmito konci existuje teplotní gradient ΔT.\n\nZjistil také, že kompasová střelka je odkloněna, pokud je vytvořena uzavřená smyčka ze dvou různých kovů s teplotním rozdílem mezi spoji. Je tomu tak z důvodu rozdílné odezvy kovů na teplotní rozdíly, což vytváří proudovou smyčku, která způsobuje vznik magnetického pole.\n\nJev je vznik napětí, který nastává při teplotních rozdílech mezi dvěma rozdílnými kovy nebo polovodiči. To způsobuje nepřetržité proudění elektronů, pokud vodiče vytvoří uzavřený obvod. Vzniklé napětí je v řádu několika mikrovoltů na stupeň Celsia.\n\nV následujícím obvodu může být měřené napětí \"U\" níže uvedeným vzorcem.\n\n\"S\" a \"S\" jsou \"Seebeckovy koeficienty\" kovů A a B, \"T\" a \"T\" jsou teploty spojů. Seebeckovy koeficienty jsou nelineární a závisejí na teplotě vodičů, použitém materiálu a jeho molekulární struktuře. Pokud jsou Seebeckovy koeficienty v daném rozsahu teplot přibližně konstantní, může být výše uvedená rovnice linearizována.\n\nTok částic v materiálech (elektrony v kovu, elektrony a díry v polovodičích, Ionty v Iontových vodičích) bude difundovat, když na jednom konci vodiče bude rozdílná teplota oproti druhému konci vodiče. Horká částice difunduje z horkého konce na studený konec, jakmile je nižší hustota horkých částic na studeném konci vodiče. Studená částice difunduje ze studeného konce na horký konec ze stejného důvodu.\n\n\n"}
{"id": "152913", "url": "https://cs.wikipedia.org/wiki?curid=152913", "title": "Uroboros", "text": "Uroboros\n\nUroboros (též úroboros, ouroboros, uroborus, ( — požírač ocasu) je starodávný symbol, který zobrazuje hada nebo draka požírajícího svůj vlastní ocas. Tento symbol se pojí s alchymií, gnosticismem a hermetismem. Představuje cyklickou podstatu věcí, nekonečný návrat od konce k začátku, sebezničení a sebeobnovu. Na některých zobrazeních je Uroboros z poloviny bílý (světlý) a z poloviny černý (tmavý), což naznačuje symboliku jin-jang, znázorňující dualitu věcí; vzájemně se doplňujících opačných principů. Také bývá stočený do tvaru ležící osmičky, symbolu nekonečna.\n\nPoprvé je motiv hada zakousnutého do vlastního ocasu doložen v období Staré říše ve starověkém Egyptě, kde byl příznačně nazýván jako \"„Ocas v tlamě“\". Objevuje se v tzv. podsvětních knihách a v pohřební ikonografii, kde symbolizuje čas a nekonečný a nepřetržitý běh života. V Knihách mrtvých je dáván do souvislosti např. s motivem sloupu džed, v ne zcela srozumitelných souvislostech je použit na sarkofágové skříni z Tutanchamonovy pohřební výbavy. Nejhojněji je používán v Pozdní době, odkdy je přejímán antickými autory.\n\nAutor David Talbott, který se též věnuje mytologii, v dokumentu \"Blesky bohů\" uvádí, že Uroboros se neobjevil pouze v Egyptě ale „na všech obydlených světadílech“ podle nálezů ve starověké Indii, Číně, Japonsku, na území dnešního Mexika a kontinentálních Spojených států amerických, dokonce i na Aljašce.\n\nV sedmé řadě seriálu Červený trpaslík je epizoda s názvem Uroboros, ve které je odhaleno, že jedna z hlavních postav, technik Dave Lister, je svůj vlastní syn - našli ho v krabici v baru pod kulečníkovým stolem. Do této krabice se sám uložil, když se vrátil v čase. Uroboros je použit jako symbol této události.\n\nSlovo \"uroboros\" v anglickém zápise \"ouroboros\", je v příběhu z počátku vykládáno (a Listerovými adoptivními rodiči chápáno) jako nerozhodnost Listerových rodičů při výběru jména pro syna, a tedy i důkaz jejich nezodpovědnosti: \"\"our rob o ros\"\" čili \"\"our Rob(ert) or Ross\"\", v překladu \"\"náš Rob(ert) nebo Ross\"\".\nVe skutečnosti Lister použije krabici od \"nekonečných\" baterií ourroboros, jak později vysvětlí Kryton. \n\nUrobora také často vzpomíná ve své pentalogii o zaklínači Andrzej Sapkowski.\n"}
{"id": "152914", "url": "https://cs.wikipedia.org/wiki?curid=152914", "title": "Bílá voda (zdrojnice Punkvy)", "text": "Bílá voda (zdrojnice Punkvy)\n\nBílá voda je potok v okresech Prostějov a Blansko v České republice. Jedná se o zdrojnici krasové říčky Punkvy.\n\nPramení na jihozápad od Protivanova v nadmořské výšce 638 m, protéká přes vesnice Nivu, Otinoves a Rozstání, Baldovec a Holštejn k propadání Nová Rasovna, kde se po 20 km ztrácí pod zem. Vody potoka dále protékají skrze jeskyně Pikovou dámu, Spirálku a Třináctku do Amatérské jeskyně, kde se stékají se Sloupským potokem a společně vytvářejí říčku Punkvu. Zatímco Sloupský potok má při soutoku průtok 0,44m³/s, Bílá voda má 0,43m³/s, což je dělá vzácně vyrovnanými zdrojnicemi. Spolu tvoří 90% průtoku Punkvy.\n\nStejnojmenná přírodní rezervace vyhlášená v roce 1990 v okolí obce Holštejn (rozloha 34,37 ha) na severní hranici CHKO Moravský kras. Důvodem ochrany jsou přirozené lesní porosty s jedlí a dále to, že údolí potoka leží na geologické hranici devonských vápenců s četnými povrchovými i podzemními krasovými jevy – hřebenáče, škrapová pole, závrty, ponory a jeskyně Holštejnská, Nezaměstnaných, Stará a Nová Rasovna a jiné.\n\n"}
{"id": "152915", "url": "https://cs.wikipedia.org/wiki?curid=152915", "title": "Šičimi", "text": "Šičimi\n\nŠičimi tógaraši (japonsky: 七味唐辛子, doslova „chilli papričky sedmi chutí“) či jednoduše šičimi, je běžně používaná japonská směs koření skládající se ze sedmi ingrediencí. Mimo Japonsko je směs také známa jako nanami tógaraši. Šičimi je nutné rozlišovat od \"ičimi tógaraši\", což jsou pouze namleté chilli papričky bez dalších přísad.\n\nHlavní složkou směsi jsou nahrubo namleté chilli papričky, ke kterým se obvykle přidává:\n\n\nNěkteré recepty obsahují i jiné složky, jako kůru juzu, řepková semínka, zázvor nebo šiso.\n\nŠičimi bylo původně vyráběno prodavači bylin v Edu, dřívějším Tokiu, a občas bývá zmiňováno jako jagenbori (薬研堀), podle místa jeho původu. V dnešní době můžete narazit na specializované obchody před některými chrámy, jako Zenkódži v Naganu a Kijomizu-dera v Kjótu.\n\nŠičimi se často přidává do polévek, například vepřového misa, koření se s ním nudle a gjúdon. Používá se také při výrobě jídel z rýže, rýžových koláčků agemoči a sušenek senbei.\n\n"}
{"id": "152917", "url": "https://cs.wikipedia.org/wiki?curid=152917", "title": "Matthew Bellamy", "text": "Matthew Bellamy\n\nMatthew James Bellamy (* 9. června 1978, Cambridge, Anglie) je zpěvák, kytarista, klávesista a pianista britské alternativní rockové kapely Muse. Je proslulý především svým falzetem a strhujícími výkony během živých vystoupení.\n\nDítě : Bingham Hawn Bellamy\nManželka : Lindsay Evans\nMatka : Marilyn Bellamy\nBratr : Paul Bellamy\n\nBellamyho otec George Bellamy byl kytarista britské rockové kapely The Tornadoes, která v šedesátých letech obsadila se svým hitem \"Telstar\" první místo US top 100.\n\nBellamyho matka Marilyn se narodila v Belfastu a po příjezdu do Anglie v sedmdesátých letech se během prvního dne seznámila s Georgem Bellamym, který toho času pracoval jako taxikář v Londýně. Společně se odstěhovali do Cambridge, kde se jim narodil syn Paul a o pár let později i Matthew.\n\nV osmdesátých letech se opět stěhovali, tentokrát do Teignmouth, kde Matt navštěvoval Teighnmouth Community college. V jeho třinácti letech se rodiče rozvedli a část svého života prožil s babičkou.\n\nJeho falsetto je hlavní poznávací značkou kapely. Je ovlivněn Freddiem Mercurym a především s Jeffem Buckleyem a Thomem Yorkem z Radiohead, s nímž byl často na začátku kariéry srovnávám a dokonce obviňován z vykrádání. \n\nKlavírem začal být uchvácen po seznámení s prací slavného ruského romantika Sergeje Rachmaninova, jehož občas cituje i v krátkých úryvcích schovaných v písních Muse, skloubených dohromady s hřmotným rockem. Především jde cítit inspirace 2. klavírním koncertem v písních \"Space dementia, Ruled by secrecy, Megalomania\" a především \"Butterflies and hurricanes\". Při živých vystoupeních často otevíral skladbu \"Screenager\" částí preludia g moll (op. 23). Dále je možno najít inspiraci Čajkovským, ke konci sklady \"Hoodoo\". Kytara je znatelně ovlivněna Jimi Hendrixem a především Tomem Morellem z Rage Against the Machine, kterého připomíná především skladba \"Origin of Symmetry\" na druhém albu, které staví na silných a výrazných kytarových riffech. S Morellem jej mimo jiné spojuje záliba v technicky nadprůměrně vybavených a na zakázku dělaných kytarách s velkou řadou funkcí a efektů.\n\nBellamy používá kytary značky \"Manson\" vyráběné v Exeteru. Vlastní deset kytar této značky, jeho první a mezi fanoušky slavná kytara byla stříbrná Mansonka, poté přišel s ideou, kterou mu pomohl Hugh Manson, přivést na svět a jejímž výsledkem je kytara s implementovaným efektem ZVex Fuzz Factory, díky kterému si uchovává svůj tolik typický zvuk a který mu zároveň dává naprostou kontrolu při ovládání feedbacku. Pro natáčení nového alba \"Black Holes and Revelations\" si pořídil Black Kaoss Manson.\n\n"}
{"id": "152919", "url": "https://cs.wikipedia.org/wiki?curid=152919", "title": "Filadelfie", "text": "Filadelfie\n\nFiladelfie () je největší město Pensylvánie. Leží v severovýchodní části Spojených států, na soutoku řek Delaware a Schuylkill River, přibližně 100 km západně od pobřeží Atlantského oceánu. V roce 2010 mělo město 1 526 000 obyvatel, celá metropolitní oblast pak přes 6 milionů obyvatel. Filadelfie je sídelním městem arcibiskupa filadelfské arcidiecéze, který je zároveň metropolitou Provincie Pensylvánie. Město má velmi významné postavení v historii Spojených států, byly zde sepsány Deklarace nezávislosti a Ústava Spojených států. V letech 1790–1800 sloužilo jako hlavní město USA. Ve městě se nachází řada univerzit a vysokých škol, mezi nimi i University of Pennsylvania. Koncem října 1918 tam probíhal \"Kongres Středoevropské Unie\" jejímž prezidentem byl zvolen Tomáš Garrigue Masaryk.\n\nNázev města pochází z řečtiny a znamená \"bratrská láska\" (\"filos\" – láska, \"adelfos\" – bratr).\n\nPůvodním místem osídlení Filadelfie jsou čtvrti \"Old Town\" a \"Society Hill\", nachází se v centrální části města (na jihovýchodě), na pravém břehu řeky Delaware. Tvoří je převážně cihlové domy z 18. a 19. století. Velmi významnou z hlediska historie Spojených států je oblast nazývaná \"Independence National Historic Park\", park s řadou historických budov západně navazuje na čtvrť Old Town.\n\nIndependence National Historic Park (Národní historický park nezávislosti) je park s řadou historických budov v centru Filadelfie, rozkládá se na ploše přibližně 20 ha (0,2 km). K nejvýznamnějším památkám náleží budova \"Independence Hall\" vystavěná v georgiánském stylu, kde se 4. července 1776 sešli zástupci třinácti kolonií, aby sestavili Deklaraci nezávislosti. Za budovou leží náměstí \"Independence Square\", kde byla Deklarace poprvé veřejně přečtena. Dříve byla umístěna v budově další významná památka zvon \"Liberty Bell\" (Zvon svobody), nyní je samostatně v \"Liberty Bell Center\". Zvon pochází z roku 1752 a používal se při významných příležitostech. K dalším významným budovám v parku náleží \"Congress Hall\", místo zasedání kongresu Spojených států (v době, kdy byla Filadelfie hlavní město) a \"Old City Hall\", stavba z roku 1791, původní místo Nejvyššího soudu USA. Dále \"Library Hall\" z roku 1790 a \"Carpenter's Hall\", nejstarší cech v zemi (založen 1724). Východně od Independence Hall leží \"Philosophical Hall\", sídlo americké filosofické společnosti (založené roku 1743 B. Franklinem) a \"Second Bank of the US\", mramorová stavba z roku 1824 dle vzoru řeckého Parthenonu, dříve sídlo federální národní banky, nyní \"National Portrait Gallery\".\n\nVýchodně od Independence Nat. Historic Park leží Old City (Staré Město). V sedmdesátých letech minulého století prošla čtvrť rekonstrukcí, v přízemí obytných domů se nachází galerie, knihkupectví a další místní malé obchody. \"Elfreth's Alley\" je považována za nejstarší obývanou ulici ve Spojených státech. Čtvrť Society Hill tvoří především historické dvou až trojpodlažní cihlové řadové rodinné domy. Charakteristické jsou barevné dřevěné okenice a dveře domů. Místy malé tabulky na domech informují o historii domu a prvních nájemnících. Centrum čtvrti leží na náměstí \"Washington Square\".\nZápadně od historické části města (Old City a Society Hill) leží střed Center City (Center City je definována jako oblast) s jednou z dominant Filadelfie, budovou radnice (\"City Hall\", na náměstí \"Penn Square\"). Stavba byla dokončená v roce 1901 a s výškou 167 m patřila ve své době k nejvyšším stavbám na světě (respektive byla v letech 1894 - 1908 nejvyšší obytnou nesakrální stavbou na světě). Naproti radnici stojí rozlehlý zednářský chrám, stavba 1868 - 73 v normanském slohu. Západně od radnice a Penn Square leží ulice \"JFK Boulevard\" (ve čtvrti Logan Square), v jejím okolí se nachází nejvyšší výškové budovy ve městě. Oblast je hlavní finanční čtvrtí města, jsou zde velké hotely, muzea, koncertní sály, obchody a restaurace. Nejvyšší budovou ve městě je \"Comcast Center\" s 297 m, stavba z let 2005 - 08. Nicméně známější je design druhé nejvyšší budovy ve městě \"One Liberty Place\" z roku 1987, má 288 m. V severovýchodní části čtvrti, zejména v okolí třídy \"Benjamin Franklin Parkway\", se nachází tzv. \"Museum District\". Je zde řada muzeí, k nejvýznamnějším náleží Philadelphia Museum of Art a Franklin Institute Science Museum. Na Logan Square navazuje jižně čtvrť Rittenhouse Square, částečně také s výškovými budovami, rovněž s historickými výškovými budovami a s původní cihlovou zástavbou místy nahrazenou novostavbami. Střed čtvrti je na stejnojmenném náměstí \"Rittenhouse Square\", plném zeleně se sochami a stánky s uměním.\nZápadně od Rittenhouse Square, za druhou z filadelfských řek \"Schuylkill\", leží čtvrť University City. Sídlí zde univerzita University of Pennsylvania založená v roce 1740. Vedle kampusu jsou tu i dvě muzea, \"Muzeum archeologie a antropologie\" a \"Institute of Contemporary Art\" s díly současných umělců z celého světa. Jižně od Rittenhouse Square leží \"South Street\" v jejímž okolí se nachází řada restaurací, obchodů s levným zbožím, hudebními nahrávkami apod. Ve čtvrti \"Bella Vista\" je pak oblíbený \"Italian Market\", jedno z největších venkovních tržišť ve Spojených státech. Nabízí se zde zboží řemeslníků, domácí sýry, těstoviny, čerstvé ryby, maso.\n\nFairmount Park leží v severozápadní části města, s rozlohou 37 km2 patří k největším městským parkům v zemi. Středem parku protéká řeka \"Schuylkill\", podél řeky vedou trasy pro běžce a cyklisty, na levém břehu řeky se nachází veslařský klub. V parku je také několik historických domů, nejstarší je z 16. st. Rovněž je zde umístěna filadelfská zoo. Severně od parku leží čtvrť \"Germantown\" s několika historicky cennými budovami, především z 18. st. Severně od Germantownu leží čtvrť \"Chestnut Hill\" s historickými obytnými domy a panskými sídly. Čtvrť má také nejvyšší nadmořskou výšku ve městě, 136 m.\n\nFiladelfie se skládá z 12 oblastí (\"sections\").\n\nCenter City, South Philadelphia, Southwest Philadelphia, West Philadelphia, Lower North Philadelphia, Upper North Philadelphia, Bridesburg-Kensington-Richmond, Roxborough-Manayunk, Germantown-Chestnut Hill, Olney-Oak Lane, Near Northeast Philadelphia, and Far Northeast Philadelphia.\n\nKaždou z těchto oblastí pak tvoří jednotlivé čtvrtě (\"neighborhoods\").\n\n\nPodle sčítání lidu z roku 2010 zde žilo 1 526 006 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 12,3 % populace.\n\nMěsto má rozsáhlou síť veřejné hromadné dopravy. Na starost ji má SEPTA (Southeastern Pennsylvania Transportation Authority). Páteř dopravy tvoří dvě linky metra, které jsou však z velké části nadzemní. Filadelfie je jedno z mála měst v Severní Americe, které si ponechalo tramvajové linky. Dnes jich je v provozu jen osm, většinou jsou rychlodrážního charakteru. V centru města jezdí tramvaje v tunelu tak, aby nebránily provozu na povrchu. Většina tramvajových linek vede do západní Filadelfie, což je starší část města. Tramvajová síť byla kdysi rozsáhlejší, avšak většina tratí byla nahrazena autobusy v padesátých letech. Kromě kolejové dopravy může SEPTA občanům a návštěvníkům města nabídnout autobusovou, trolejbusovou a vlakovou dopravu.\n\nFiladelfie byla vždy důležitým železničním uzlem, kromě příměstských vlaků se zde nachází i důležitá stanice Amtraku s výpravnou nádražní budovou v klasicistním stylu (\"Greek Revival\").\n\n\n\n\n"}
{"id": "152921", "url": "https://cs.wikipedia.org/wiki?curid=152921", "title": "Pevnost Olomouc", "text": "Pevnost Olomouc\n\nPevnost města Olomouc byla budována od založení města, ale nejvíce se rozvíjela zejména od 16. do 19. století. Ve své době šlo o moderní bastionovou pevnost. Zrušena byla v roce 1886.\n\nJako první vznikl v 11. století nový olomoucký hrad s opevněním. Mezi roky 1239–1246 pak došlo ke spojování jednotlivých kupeckých osad v jedno město, které bylo postupně opevňováno kamennými hradbami, a na přelomu 13. a 14. století už lze hovořit o celistvém raně gotickém opevnění města. K rozšíření hradeb došlo po roce 1526: do městského obvodu bylo pojato území Bělidel na severní straně města (dnešní Sokolská ulice).\n\nBěhem třicetileté války bylo město okupováno švédskými vojsky (1642–1650), která provedla rozsáhlé opravy hradeb a novou výstavbu, především na severní straně města. Pro lepší obranu města byla vypálena veškerá předměstí za hradbami. V té době byly funkční pouze čtyři městské brány: Hradská, Blažejská, Střední a Rohelská. V roce 1655 byla Olomouc císařem Ferdinandem III. prohlášena pevností. Na Moravě měla tento status ještě města Brno, Jihlava, Uherské Hradiště a hrad Helfštýn. Prvním pevnostním velitelem pevnosti byl jmenován Locatello de Locatelli, jenž dohlížel na její výstavbu. \n\nV roce 1658 navrhl maršál Louis Raduit de Souches plán zesílení stávajícího opevnění a jeho doplnění pětiúhelníkovými bastiony, roku 1699 byl předložen nový návrh pevnostního systému podle Vaubanova systému a fortifikační projekt z roku 1717, navazující na plán z roku 1699, navrhoval úplnou soustavu bastionů kolem celého města. Jeho autorem byl Louis de Rochetz.\n\nOvšem až z rozhodnutí císařovny Marie Terezie z roku 1742 byla do roku 1757 vybudována úplná bastionová pevnost podle plánů inženýra Petra Filipa Bechade de Rochepine. Olomouc se stala velmi moderní bastionovou polygonní pevností s množstvím redut a předsunutých pevnůstek, byla také postavena korunní hradba. Opevněno bylo též Klášterní Hradisko. Opevnění bylo vystavěno dle francouzské školy. Po ztrátě Slezska se Olomouc stala strategickou pohraniční pevností, kterou v roce 1758 neúspěšně po pět týdnů obléhali Prusové. Poté následovala výstavba fortů kolem celého města, šlo o věnec 17, později 21 pevnůstek kolem celého města.\n\nZa napoleonských válek byl v pevnosti vězněn generál Lafayette a ubytován zde byl maršál Suvorov. Když v roce 1850 vzrůstalo napětí mezi Rakouskem a Pruskem, byl do Olomouce povolán maršál Radecký. V té době také pevnost a přilehlé nově stavěné pevnůstky na západní straně města několikrát navštívil císař František Josef I., setkal se zde s ruským carem Mikulášem I. Nicméně předpokládané dobývání olomoucké pevnosti při prusko-rakouské válce se v roce 1866 neuskutečnilo a pevnost tak ztratila svůj strategický význam. Ještě v letech 1870–1876 byla vystavěna poslední pevnůstka v Radíkově, ale už roku 1886 došlo ke zrušení pevnosti. V listopadu toho roku došlo do Olomouce císařské nařízení z 9. března 1886, kterým byla olomoucká pevnost zrušena a byl tak umožněn další rozvoj města. Již v roce 1876 byla zbořena Hradská brána vedoucí na východ směrem k železničnímu nádraží. Na jejím místě vznikl soubor nájemních domů.\n\n\n\n\n\nForty kolem olomoucké pevnosti byly budovány od konce 18. století, do roku 1866 bylo postaveno 17 pevnůstek, v následujících letech pak další 4, nejpozději (roku 1874) byla postavena Radíkovská pevnůstka. Nejznámější jsou:\nPodle dnešního pojmenování jsou to tyto:\n\nMezi forty se řadí i 2 pevnůstky (Fort Tabulový vrch a Fort Šibeniční vrch), které ale de facto nejsou součástí fortové pevnosti a vznikly jako rozšíření staršího systému opevnění po úspěšném ukončení obléhání Olomouce v roce 1758.\n\nV 19. století bylo ale kvůli vývoji artilerie nutno vzdálit obléhací linii, proto se objevil návrh na vybudování třech festů na Babě, na Chlumu a Svatém kopečku. z nich byl vybudován pouze fort v Radíkově.\n\nNěkteré forty jsou zapsány v Ústředním seznamu kulturních památek České republiky (ÚSKP), který vede Národní památkový ústav (NPÚ). Některé forty po roce 1989 přešly do soukromého vlastnictví a nadšenci je revitalizují (např. Občanské sdružení Fortový věnec).\n\n\n\n"}
{"id": "152925", "url": "https://cs.wikipedia.org/wiki?curid=152925", "title": "Windows XP Embedded", "text": "Windows XP Embedded\n\nWindows XP Embedded je operační systém firmy Microsoft založený na stejném kódu, jako Windows XP Professional Edition. Běžně se používá ve vestavěných (angl. embedded) zařízeních, jako terminál, bankomat, pokladna. Pracuje pouze na hardware, který je kompatibilní s platformou PC.\n\nVytvoření vlastního operačního systému Windows XP Embedded je možné ve vývojovém prostředí Microsoft XP Embedded Studio, které existuje ve dvou verzích: komerční a nekomerční. Operační systém se sestavuje z jednotlivých komponent, kterých je více než deset tisíc. Vytvořený operační systém Windows XP Embedded obsahuje jen požadované funkce a je podstatně menší než klasické Windows XP.\n\n"}
{"id": "152929", "url": "https://cs.wikipedia.org/wiki?curid=152929", "title": "Seznam nitranských biskupů", "text": "Seznam nitranských biskupů\n\nToto je seznam sídelních biskupů nitranské diecéze.\n\n"}
{"id": "152937", "url": "https://cs.wikipedia.org/wiki?curid=152937", "title": "Davis Cup 2006", "text": "Davis Cup 2006\n"}
{"id": "152947", "url": "https://cs.wikipedia.org/wiki?curid=152947", "title": "Mýtné", "text": "Mýtné\n\nMýtné či mýto je poplatek, který se vybírá za použití cesty, silnice, dálnice, tunelu nebo mostu. Jako \"mýto\" se historicky označovalo také místo, kde se mýtné vybíralo, tedy tzv. mýtnice, a proto je toto slovo součástí některých místních názvů. Mýta bývala zřizována při hranicích státně územních celků a mírou poplatku byla nejčastěji hodnota přepravovaného zboží; byly to např. desátky jako desetina nebo v Uherském království třicátky jako třicetina hodnoty. Jednalo se tady v dnešním slova smyslu o celní stanice.\n\nV České republice se platí mýtné za vozidla nad 3,5 tuny za jízdu po dálnicích. Výši poplatku vypočítává operátor, provozující elektronický mýtný systém.\n\nLehčí vozidla platí mýto ve formě povinnosti si koupit plastovou samolepicí dálniční známku, kterou se prokazují tak, že ji nalepí na čelní sklo auta a zároveň vozí kontrolní doklad – útržek dálniční známky. Pro rok 2016 stála pro vozidla do 3,5 tuny roční známka 1500 Kč, měsíční 440 Kč a desetidenní 310 Kč.\n\nNa Slovensku stála známka na rok 2016 pro vozidla do 3,5 tuny na rok 50 eur, na měsíc 14 eur a na deset dní 10 eur. Poplatek za přívěs činil dvojnásobek. \n\n"}
{"id": "152948", "url": "https://cs.wikipedia.org/wiki?curid=152948", "title": "Hrabství", "text": "Hrabství\n\nHrabství byly původně správní celky, v jejichž čele stál hrabě. Hrabství začala vznikat ve středověké Evropě, v době křížových výprav byla zakládána i na Blízkém východě.\n\nSlovem hrabství se obvykle překládá do češtiny i označení územních jednotek v Anglii, Irsku, Severním Irsku, Skotsku a Walesu (anglicky \"county\"). Stejné označení v USA se však častěji překládá jako okresy.\n\nHrabství začala vznikat za Merovejců ve Franské říši jako určitá území, která spravoval úředník zvaný hrabě (latinsky \"comes\") jako zástupce krále či císaře. Za Ottonské dynastie se tento úřad stal postupně dědičným šlechtickým titulem a hrabství se stalo majetkem hraběte.\n\nV českých zemích existovalo Kladské hrabství, založené roku 1459 králem Jiřím z Poděbrad pro syna Viktorína z Poděbrad, avšak roku 1742 bylo postoupeno Prusku. Na hrabství bylo v roce 1630 povýšeno panství Náměšť nad Oslavou. S českými zeměmi mělo vztah také Lucemburské hrabství, jehož hrabě Jan Lucemburský se roku 1310 stal českým králem, nicméně toto hrabství bylo již roku 1354 povýšeno císařem Karlem IV. na Lucemburské vévodství a země se roku 1441 stala součástí Burgundského vévodství.\n\nHabsburkové vládli několika hrabstvím a to Tyrolsku, Gorici a Gradišce a ve Vorarlbersku titulárním hrabstvím Hohenberg, Feldkirch, Bregenz a Sonnenberg, které zanikly jako správní jednotky již ve středověku.\n\nHrabství mohla být suverénními státy v rámci Svaté říše římské i mimo ní. V rámci Říše byla řada hrabství poddána pouze císaři a tedy byla prakticky samostatnými státy, například Burgundské hrabství, hrabství Artois nebo Hohenzollernsko. Zcela samostatnými byly Sicilské hrabství, Barcelonské hrabství nebo Edesské hrabství. Během napoleonských válek však v rámci Říše byla hrabství buď povýšena na knížectví, jako např. Reussové, nebo ztratila suverenitu ve prospěch silnějších sousedů mediatizací, jako se stalo roku 1806 Harrachům.\n\nOkněžněná hrabství byla hrabství, která byla císařem postavena postaven na roveň knížectvím. Nejznámějším příkladem jsou Okněžněné hrabství Gorize a Gradiška a Okněžněné hrabství Tyrolsko, obě náležející Habsburkům.\n\nV současné době se termín hrabství používá jako označení územních správních jednotek ve Velké Británii a v Irsku.\nSystém členění Anglie do hrabství vznikl v období od 12. do 16. století, kdy vznikala tradiční hrabství, která vlivem historického vývoje měla různou rozlohu a často i rozličné vnitřní členění. Tato hrabství zanikla roku 1889, kdy byly nahrazeny administrativními hrabstvími a dnes slouží pouze jako celky pro zeměpisné popisy.\n\nAnglie se v zásadě od roku 1974 územně člení na regiony, hrabství, distrikty a obce. Hrabství mohou být metropolitní, tedy zahrnující velkoměstské aglomerace a je jich šest, a nemetropolitní, kterých je 35 a zahrnují zbytek země, s výjimkou území spravovaných Unitary authority.\nPro ceremoniální účely má britský král ve Velké Británii své zástupce, nazvané \"Lord-Lieutenant\", kteří jej zastupují na určitém území, zvaném ceremoniální hrabství při předávání vyznamenání, otevírání význačnějších staveb, charitách a podobně.\nSkotsko se od roku 1996 člení na 32 správních oblastí, nicméně v minulosti se země členila na hrabství. Do roku 1890 to bylo 34 \"tradičních\" hrabství, a poté na jejich základě vznikla administrativní hrabství, která trvala až do roku 1975.\nWales se tradičně dělil na 13 tradičních hrabství, která zanikla roku 1889 a na jejichž základě vznikla administrativní hrabství, která vydržela s řadou změn do roku 1996. Dnes se Wales dělí na správní oblasti \"unitary authorities\". Nicméně pro ceremoniální účely existují takzvaná zachovaná velšská hrabství, která jsou obdobou anglických ceremoniálních hrabství.\nSeverní Irsko se tradičně dělilo na šest hrabství.\nIrsko se tradičně dělilo na 32 hrabství, ale v roce 1926 v souvislosti s rozdělením Irska na Irský svobodný stát a Severní Irsko, došlo k oddělení 6 severních hrabství a současná Irská republika má tedy 26 hrabství.\nAdministrativní členění na hrabství (\"county\") se používá i v Kanadě, USA, Austrálii a na Novém Zélandě.\n"}
{"id": "152949", "url": "https://cs.wikipedia.org/wiki?curid=152949", "title": "Jedovnický potok", "text": "Jedovnický potok\n\nJedovnický potok je potok v okrese Blansko v České republice. Včetně podzemní části je 18 km dlouhý.\n\nPramení poblíž obce Krásensko pod vrcholem Kojál v nadmořské výšce téměř 600 m. Protéká přes obce Podomí a Jedovnice, kde napájí rybníky Budkovický a Olšovec. Po 12 km se ztrácí v nejmohutnějším propadání CHKO Moravský kras – v Rudickém propadání. Po dalších 6 km vyvěrá poblíž jeskyně Býčí skála, kterou protéká, a po několika metrech ústí do Křtinského potoka.\n"}
{"id": "152951", "url": "https://cs.wikipedia.org/wiki?curid=152951", "title": "RunUO", "text": "RunUO\n\nRunUO je open source server emulátor používaný pro vytváření neoficiálních serverů online hry Ultimy Online. Je celý postaven na .NET frameworku, ale pro jeho vývoj se užívá jen jazyků C# nebo Visual Basic. Od verze 2.0 je kompatibilní i s platformou Mono. RunUO je šířen pod licencí GPL. \n\n"}
{"id": "152952", "url": "https://cs.wikipedia.org/wiki?curid=152952", "title": "Sonja Lang", "text": "Sonja Lang\n\nSonja Lang (dříve Sonja Elen Kisa; narozena 1. listopadu 1978) je kanadská překladatelka (překládá v různých kombinacích mezi angličtinou, francouzštinou a esperantem) a tvůrkyně jazyka toki pona. Žije v Monctonu v provincii Nový Brunšvik. Vyznává taoismus, na základě jehož filozofie také vytvořila svůj jazyk toki pona. Jejím nejdůležitějším překladatelským počinem je překlad taoistického spisu Tao te ťing do esperanta.\n\n\n\n"}
{"id": "152953", "url": "https://cs.wikipedia.org/wiki?curid=152953", "title": "Mistrovství světa v orientačním běhu", "text": "Mistrovství světa v orientačním běhu\n\nMistrovství světa v orientačním běhu (World Orienteering Championships, WOC) je pořádáno od roku 1966. Původně se konalo jednou za dva roky, od roku 2002 každoročně. Pořádáním pověřuje jednotlivé členy federace IOF kongres. Mistrovství se skládá z několika závodů. Zpočátku se jednalo o závod jednotlivců a štafet. Se zvyšujícím se počtem účastníků přibyla kvalifikace pro závod jednotlivců. Od roku 1991 je zařazena disciplína \"krátká trať\" a od roku 2001 \"sprint\" neboli \"parkový OB\". Vývojem prošly také štafety, kdy z původních 4 úseků jsou dnes jen 3 úseky. V současnosti mistrovství světa obsahuje 3 kvalifikace, 3 finálové závody (klasická trať, krátká trať a sprint) a závod štafet.\n\nPůvodně se mistrovství světa konalo jednou za dva roky, což se změnilo v roce 2003, kdy se začalo konat každý rok.\n\nProgram mistrovství se postupně měnil po celou jeho historii. V roce 1966 se skládal pouze z individuálního závodu a štafetového závodu. Celé mistrovství světa, bylo pořádané ve dvou dnech 1. - 2. října 1966. Od mistrovství světa v roce 1991 v československých Mariánských Lázních, byl program rozšířen o krátkou trať (čas vítěze do 25 minut). Poslední reorganizace mistrovství světa proběhla v roce 2013. Od tohoto roku byl program mistrovství světa následující:\n\nPodle směrnice Mezinárodní federace vydané 1. června 2009, může každá federace přihlásit na mistrovství světa maximálně 14 sportovců (7 mužů a 7 žen). A v jednotlivých závodech nemohou do závodu vstoupit více než 3 muži a 3 ženy. Výjimkou je současný mistr světa, tehdy může federace vyslat 4 zástupce.\n\nTop 15 z každého kvalifikačního závodu postoupí do finále, kde se soutěží o titul mistra světa.\n\nTato krátká sprinterská disciplína se běhá na Mistrovství světa od roku 2001. Tento typ závodu je testem závodníkovy mapové techniky ve vysokém běžeckém tempu, trať tak klade vysoké nároky na rychlou volbu postupu a jeho realizaci. Tratě bývají poměrně krátké, 2–4 km s vítěznými časy 12-15 minut. Podoba závodů ve sprintu je různá, mohou se odehrávat v městské zástavbě nebo v zalesněných terénech či parcích.\n\nTato krátká trať tzv. \"Middle\" se běhá na Mistrovství světa od roku 2003. Tomuto závodu předcházela disciplína na krátké trati (Short), jež se běhala na Mistrovství světa v rozmezí let 1991 to 2001.\n\nTento individuální závod se běhá na Mistrovství světa od roku 1966.\n\nŠtafety se běhají od roku 1966 jako 4 členné a od roku 2003, již jen jako 3 členné. U ženských štafet běhaly 4 členné týmy v rozmezí let 1981 - 2001.\n\nSmíšené sprint štafety se běhají od roku 2014 jako 4 členné a to ve složení 2 muži a 2 ženy.\n\n"}
{"id": "152955", "url": "https://cs.wikipedia.org/wiki?curid=152955", "title": "Mirabeau B. Lamar", "text": "Mirabeau B. Lamar\n\nMirabeau Buonaparte Lamar (16. srpna 1798 – 19. prosince 1859) byl americký politik, druhý prezident Republiky Texas.\n\nMirabeau B. Lamar se narodil v Georgii, kde později založil noviny Columbus Ledger-Enquirer. Do Texasu se přestěhoval v roce 1835 a v rámci Texaské revoluce tam bojoval proti Mexiku.\n\nV letech 1838 až 1841 byl prezidentem Republiky Texas. Jeho hlavním politickým oponentem byl Sam Houston, se kterým se Lamar neshodoval jak v otázce připojení Texasu ke Spojeným státům americkým, které Lamar odmítal, tak v otázkách financí či postoje k Indiánům. Zatímco Houston byl vůči indiánům tolerantní a snažil se s nimi udržovat dobré vztahy, Lamar usiloval o vyhnání původních obyvatel z území Texasu. Jeho nemilosrdná politika měla za následek válku s kmenem Komančů v roce 1840.\n\nVzhledem k jeho podpoře školství je zván „otcem vzdělávání v Texasu“ a jeho jméno dnes nese řada texaských škol, mimo jiné Lamar University.\n"}
{"id": "152957", "url": "https://cs.wikipedia.org/wiki?curid=152957", "title": "Letecká základna Aviano", "text": "Letecká základna Aviano\n\nLetecká základna Aviano () je jednou z hlavních základen Letectva Spojených států v Evropě. Leží v severovýchodní Itálii v oblasti Furlansko-Julské Benátsko asi 3 kilometry jižně od města Aviano na úpatí Karnských Alp a asi 10 kilometrů severně od města Pordenone. Sídlí zde 31. stíhací letka () USAFE se stroji F-16.\n\nNa základně je 2605 metrů dlouhá vzletová a přistávací dráha 05/23.\n\nZákladna byla založena italským letectvem v roce 1911. Během první světové války odtud startovala letadla v bojích proti armádám Rakousko-Uherska a Německa. V této době odtud kapitán \"Maurizio Pagliano\" a poručík \"Luigi Gori\", vedli neschválený, ale hrdinný a úspěšný nálet na přístav v Pule. Na jejich počest byla základna v roce 1919 pojmenována \"Aeroporto Pagliano e Gori\".\n\nBěhem druhé světové války odtud operovalo italské letectvo společně s Luftwaffe. Britské jednotky obsadily základnu v roce 1945. Britové letiště používali až do roku 1947, kdy se sem vrátily italské jednotky, které zde působily až do roku 1954.\n\nV tomto roce podepsaly americká a italská vláda dohodu o zařazení základny mezi letiště NATO. Velitelství USAFE zahájilo oficiálně provoz 15. února 1955. Od padesátých do osmdesátých let byly v Avianu rozmístěny hotovostní bojové letouny, letouny včasné výstrahy i cvičné letouny sil NATO.\n\n3. února 1998 odtud startující letoun EA-6 Prowler amerického námořnictva při cvičném letu způsobil havárii lanovky v alpském lyžařském letovisku Cavalese, při které zahynulo 20 lidí.\n\n\n"}
{"id": "152962", "url": "https://cs.wikipedia.org/wiki?curid=152962", "title": "Směrnice přímky", "text": "Směrnice přímky\n\nSměrnice přímky je tangens úhlu, který svírá daná přímka (nerovnoběžná s osou \"y\") s kladným směrem osy \"x\" v systému pravoúhlých souřadnic.\n\nNapíšeme-li přímku v tzv. směrnicovém tvaru formula_1, pak číslo \"k\" představuje směrnici přímky.\n\nJe-li formula_2, jedná se o rostoucí funkci, a naopak, je-li formula_3, jde o funkci klesající. Je-li formula_4, je přímka rovnoběžná s osou \"x\". Přímku rovnoběžnou s osou \"y\" nelze pomocí směrnice vyjádřit (nejedná se o funkci, protože v tomto případě je jedné hodnotě \"x\" přiřazeno nekonečně mnoho hodnot \"y\").\n\n"}
{"id": "152968", "url": "https://cs.wikipedia.org/wiki?curid=152968", "title": "Metoda tečen", "text": "Metoda tečen\n\nMetoda tečen je iterační numerická metoda užívaná v numerické matematice k nalezení kořenů funkce nebo k řešení soustavy nelineárních rovnic. Nazývá se také Newtonova metoda (nebo Newton-Raphsonova metoda) a \"metodou tečen\" je označována, protože přesnější řešení rovnice \"f(x) = 0\" je hledáno ve směru tečny funkce \"f(x)\".\n\nNewtonova metoda tečen slouží k nalezení řešení rovnice \"f(x) = 0\" za předpokladu, že známe derivaci funkce \"f'(x)\", tedy směrnici tečny. Pro jednoduchost dále předpokládejme, že \"x\" i \"f(x)\" jsou skaláry.\n\nDalším nezbytným předpokladem je znalost počáteční hodnoty \"x\", v jejíž blízkosti hledáme řešení. Pokud se funkce \"f(x)\" chová rozumně (je spojitá, hladká a monotónní v intervalu, ve kterém hledáme řešení), lze očekávat řešení v místě, kde tečna sestrojená z bodu \"f(x)\" protíná osu \"x\". (Směrnice této tečny je \"f'(x)\".) Tento průsečík označíme \"x\" a vypočteme jej podle následujícího vztahu.\n\nZa splnění výše uvedených předpokladů by měla hodnota \"f(x)\" být blíže nule než původní \"f(x)\". Stejný postup můžeme opakovat a najít tak ještě přesnější hodnotu \"x\".\n\nIteraci provádíme tak dlouho, dokud hodnota \"f(x)\" neleží dostatečně blízko nuly.\n\nVíme, že rovnice tečny \"t\" funkce \"f(x)\" v libovolném bodě \"x\" je dána vzorcem, jelikož derivace je směrnicí tečny (koeficient lineárního členu):\n\nformula_3\n\nZároveň také víme, že tečna \"t\" prochází bodem formula_4. Po dosazení:\n\nformula_5\n\nformula_6\n\nHledáme bod formula_7, což je průnik tečny \"t\" v bodě \"x\" s osou x, a zároveň dosadíme vyjádřené \"b\":\n\nformula_8\n\nformula_9\n\nOdtud již plyne:\n\nformula_10\n\nÚkolem je vypočítat druhou odmocninu kladného reálného čísla \"a\".\n\nProblém lze definovat také jako nalezení kořenu funkce formula_12, neboli řešení rovnice formula_13.\n\nVypočteme derivaci formula_14.\n\nDosadíme do obecného vzorce a upravíme.\n\nZískáváme tak rekurentní rovnici, u které jako počáteční podmínku můžeme zvolit formula_18.\nVýpočet formula_19 (druhé odmocniny z devíti) bude podle výše uvedeného algoritmu probíhat následovně.\n\nJe vidět, že po několika málo krocích se hodnota formula_20 nemění a ustálí se (konverguje) na hodnotě 3, což odpovídá správnému výsledku.\n\nPokud známe pouze funkci \"f(x)\" a neznáme její derivaci \"f'(x)\", můžeme se pokusit derivaci nahradit numerickou derivací. Případně je možné řešit úlohu metodou sečen, která znalost derivace nevyžaduje.\n\nJe-li funkce \"f\"(x) skalární funkcí vektorového argumentu („z vektoru vypočte skalár“), je nutné hledat x proti směru gradientu. Předpis pro iteraci lze potom napsat následovně.\n\nPokud je funkce f(x) vektorovou funkcí vektorového argumentu („z vektoru vypočte vektor“), lze předpis pro iteraci napsat následovně.\n\nMatice J je takzvaná Jacobiho matice obsahující parciální derivace.\n\n\n"}
{"id": "152969", "url": "https://cs.wikipedia.org/wiki?curid=152969", "title": "Fieldsova medaile", "text": "Fieldsova medaile\n\nFieldsova medaile (oficiálně ) je matematické ocenění udělované Mezinárodní matematickou unií. Je považována za nejprestižnější v současné době udělované matematické ocenění. Medaile se uděluje jednou za čtyři roky na mezinárodním matematickém kongresu. Získat ji mohou vždy dva až čtyři matematici mladší čtyřiceti let.\"\n\nV roce 2014 se Maryam Mirzachaniová stala první ženou (stejně jako první/m Íránkou/Íráncem) a Artur Avila se stal prvním matematikem z Latinské Ameriky, kterým byla udělena Fieldsova medaile.\n\nFieldsova medaile byla poprvé udělena roku 1936 na podnět kanadského matematika Johna Charlese Fieldse a pravidelně se uděluje od roku 1950.\n\nCílem udělování Fieldsovy medaile je rozpoznat a podpořit mladší matematiky, kteří výrazně přispěli k rozvoji oboru. Proto je pro její obdržení stanovena horní věková hranice čtyřiceti let. S medailí je také spojená finanční odměna, která od roku 2006 činí 15 000 kanadských dolarů (v přepočtu asi 280 000 Kč).\n\n\n"}
{"id": "152972", "url": "https://cs.wikipedia.org/wiki?curid=152972", "title": "Nick Mason", "text": "Nick Mason\n\nNicholas Berkeley „Nick“ Mason, CBE (* 27. ledna 1944 Birmingham, Anglie) je britský hudebník, bubeník progresivně rockové skupiny Pink Floyd. Je jediným členem kapely, který v ní hrál nepřetržitě od jejího založení v roce 1964 (včetně předchůdců od roku 1963). Závodí také v automobilových soutěžích, účastnil se např. závodu 24 hodin Le Mans.\n\nNick Mason se narodil v Birminghamu jako syn režiséra dokumentárních filmů Billa Masona. Vyrůstal ale v londýnské čtvrti Hampstead a navštěvoval \"Frensham Heights School\" v Surrey. Později studoval na \"Regent Street Polytechnic College of Architecture\", kde se seznámil s Rogerem Watersem, Bobem Klosem a Rickem Wrightem, se kterými v roce 1964 založil předchůdce Pink Floyd, skupinu Sigma 6.\n\nNick Mason je jediným členem Pink Floyd který působil ve skupině po celou dobu její existence od jejího vzniku v roce 1964. Jako bubeník a perkusionista hrál na všech albech kapely od roku 1967, představil se i jako vokalista a jako spoluautor je uveden u několika skladeb Pink Floyd.\n\nJediné skladby Pink Floyd, u kterých je Masonovi připsáno celé autorství, jsou „The Grand Vizier's Garden Party Parts 1–3“ (z alba \"Ummagumma\"), a „Speak to Me“ (\"The Dark Side of the Moon\"). Pro název skladby „Nick's Boogie“ bylo využito Masonovo jméno.\n\nPouze ve čtyřech skladbách se objevuje Masonův hlas: v písni „Corporal Clegg“ (\"A Saucerful of Secrets\") a v mluvených částech „One of These Days“ (\"Meddle\"), „Signs of Life“ a „Learning to Fly“ (obě z \"A Momentary Lapse of Reason\"). Jako hlavní zpěvák působil ve dvou nevydaných písních („Scream Thy Last Scream“ z roku 1967 a „The Merry Xmas Song“ z přelomu let 1975 a 1976). Na koncertech recitoval mluvenou část skladby „Sheep“ (\"Animals\").\n\nOproti ostatním členům Pink Floyd hrál Mason na jiné než své obvyklé nástroje (bicí a perkuse) pouze výjimečně. Pouze ve své vlastní kompozici „The Grand Vizier's Garden Party“ z alba \"Ummagumma\" využil klávesy, kytaru a baskytaru. Druhou výjimkou byla živá představení alba \"The Wall\", kde v poslední skladbě „Outside the Wall“ hrál s ostatními členy na akustickou kytaru.\n\nV roce 2018 vytvořil vlastní skupinu Nick Mason's Saucerful of Secrets, se kterou hraje ranou tvorbu Pink Floyd, především z let 1967–1969.\n\nNavzdory konfliktům kvůli užívání jména Pink Floyd mají Roger Waters a Nick Mason dobré vztahy. Mason hostoval na dvou koncertech Watersova světového turné v roce 2002 v písni „Set the Controls For the Heart of the Sun“. V roce 2006 se účastnil několika evropských a tří amerických vystoupení Watersova turné The Dark Side of the Moon Live. Další podobný koncert se konal 12. května 2007 v londýnském Earls Court, kde Mason hrál během celé koncertní podoby alba \"The Dark Side of the Moon\".\n\nV červenci 2005 vystoupil Mason spolu s Davidem Gilmourem, Rickem Wrightem a Rogerem Watersem na charitativní akci Live 8, v této sestavě se hudebníci sešli poprvé po 24 letech. 31. května 2006 hrál Mason také v přídavku na koncertu Davida Gilmoura (a jeho pravidelného hosta Ricka Wrighta) a 12. května 2011 se objevil na pódiu společně s Gilmourem při závěrečné skladbě „Outside the Wall“ Watersova sólového turné The Wall Live.\n\nNick Mason se stal také spojovacím článkem mezi Gilmourem a Watersem. V roce 2006 prohlásil, že Pink Floyd se dosud oficiálně nerozpadli. V jiných interview říkal, že věří, že se kapela opět sejde na nějakém koncertu dohromady.\n\nMason spolupracoval také s několika dalšími hudebníky, například jako bubeník a producent pro Steva Hillage, Roberta Wyatta, Michaela Mantlera a skupiny The Damned a Gong.\n\nV 80. letech vydal dvě „sólová“ alba. Na \"Nick Mason's Fictitious Sports\" z roku 1981 se podílel pouze jako bubeník, celé album je autorským dílem Carly Bleyové a Mason ho pouze zaštítil svým jménem. Na \"Profiles\" (1985) se již podílel i autorsky společně s kytaristou Rickem Fennem. S Fennem také napsal hudbu k filmům \"White of the Eye\" (1987) a \"Tank Mailing\" (1988).\n\nJak se stávaly nahrávky a koncerty Pink Floyd stále sporadičtějšími, Mason začal věnovat více času svému velkému hobby − automobilovým závodům. Vlastní různá tzv. klasická auta, se kterými také závodí, několikrát se také zúčastnil slavného závodu 24 hodin Le Mans. Jeho sbírka se stala předmětem jím napsané knížky \"Into the Red\" z roku 1998. Mason je také schopným pilotem, často létá s vrtulníkem Eurocopter AS 350 v pestrobarevném nátěru.\n\nKniha Nicka Masona \"\" (původní anglický název \"Inside Out: A Personal History of Pink Floyd\") byla vydána ve Velké Británii v říjnu 2004. Výměnou za menší propagaci této knihy v druhé epizodě 5. série pořadu \"Top Gear\" na BBC zapůjčil Mason svoje Ferrari Enzo k natočení profilu a jízdě na Top Gear okruhu testovacím jezdcem Stigem. Mason je majitelem jednoho z původních 349 kusů tohoto exkluzivního vozu (v roce 2005 se celkový počet vyrobených vozů zvedl na 400).\n\nV srpnu 2012 vystoupil na závěrečném koncertu na Letních olympijských hrách v Londýně. Spolu s ním zde představili skladbu „Wish You Were Here“ ještě Ed Sheeran, Mike Rutherford a Richard Jones.\n\nNick Mason je podruhé ženatý. Se svou první ženou Lindy má dvě dcery, Holly a Chloe, s nynější manželkou Nettie má dva syny, Guye a Caryho. Nick s Nettie žijí v londýnské čtvrti Hampstead, často ale přebývají i v malém městečku Corsham v domě, kde dříve žila Camilla, vévodkyně z Cornwallu.\n\nNa Nový rok 2019 obdržel za svoji hudební činnost Řád britského impéria v hodnosti komandéra (CBE).\n\n\n\n\n\n\n\n"}
{"id": "152978", "url": "https://cs.wikipedia.org/wiki?curid=152978", "title": "Letiště Sliač", "text": "Letiště Sliač\n\nLetiště Sliač (historický název \"Tri Duby\") je mezinárodní letiště v obci Sliač na středním Slovensku.\nVzletová a přistávací dráha 18-36 je dlouhá 2400 m a široká 60 m. Pravidelnou přepravu cestujících v minulosti obstarávala společnost ČSA na lince do Prahy.\nV současnosti je využíváno i 1. leteckou základnou generála Otty Smika.\n\nLetiště Tri Duby bylo nejdůležitějším povstaleckým letištěm během Slovenského národního povstání. Velitelem letiště během povstání byl Belo Kubica.\n\n"}
{"id": "152981", "url": "https://cs.wikipedia.org/wiki?curid=152981", "title": "Miroslav Hanuš", "text": "Miroslav Hanuš\n\nMiroslav Hanuš (15. května 1907 Praha-Břevnov – 26. září 1995 Chrudim) byl český učitel a spisovatel.\n\nNarodil se v Břevnově do rodiny pekaře Bohuslava Hanuše. Vystudoval v letech 1926–1931 Filosofickou fakultu Karlovy university, kde studoval dějiny umění, filosofii a historii. Po studiích pracoval jako učitel na gymnáziu. Nejdříve v letech 1933–1937 na severní Moravě, od roku 1937 až do své penze v Chrudimi, kde také zemřel.\nM. Hanuš se nikdy nepřihlásil k nějakému programu, ani se jinak nezapojil do dění kolem spisovatelské obce. Nepřihlásil se k žádnému programu a ani se nesnažil programově někam zařadit, přesto lze říci, že patří do existencialistické tvorby. Jeho próza se často zabývá psychologií jednotlivých postav. Byl autorem 24 románů a povídkových sbírek. Ohlas měly dva romány o J. A. Komenském a román o polárníkovi R. E. Byrdovi. Další román \"Já spravedlnost\" patří mezi fantastiku, byla to fikce o psychickém mučení Hitlera, zfilmována roku 1968. Z oblasti science-fiction napsal knih několik. Některé z nich byly vydány řadu let po napsání.\n\n\n"}
{"id": "152984", "url": "https://cs.wikipedia.org/wiki?curid=152984", "title": "Richard Wright (hudebník)", "text": "Richard Wright (hudebník)\n\nRichard William „Rick“ Wright (28. července 1943, Hatch End, Middlesex – 15. září 2008, Londýn) byl britský klávesista a pianista známý především svým působením ve skupině Pink Floyd.\n\nI když nebyl tak plodným skladatelem jako jeho spoluhráči Syd Barrett, Roger Waters a David Gilmour, napsal významné hudební party pro klasická alba Pink Floyd jako \"Meddle\", \"The Dark Side of the Moon\", \"Wish You Were Here\" a \"The Division Bell\". Wrightův způsob hry na klávesy obohacoval a oživoval charakteristický „sound“ skupiny Pink Floyd. Wright také často zpíval sbory a příležitostně i sóla na koncertech a při práci se skupinou Pink Floyd ve studiu (nejznámější jsou jeho sóla ve skladbách „Time“, „Echoes“ a na Barretově kompozici „Astronomy Domine“). Wright zemřel na rakovinu ve věku 65 let.\n\nRichard Wright vystudoval \"Haberdashers' Aske's Boys' School\" a \"Regent Street Polytechnic College of Architecture\", kde poznal své budoucí spoluhráče Rogera Waterse a Nicka Masona. Wright se v roce 1964 stal zakládajícím členem hudební skupiny The Pink Floyd Sound. Předtím hrál i v kapelách Sigma 6 a The (Screaming) Abdabs, ze kterých se The Pink Floyd Sound vyvinuli.\n\nBěhem počátků kapely Pink Floyd byl Wright jedním z hlavních skladatelů ve skupině (i když ne takovým, jako byl Syd Barrett, hlavní skladatel kapely a její frontman), během let 1967–1968 napsal a nazpíval několik vlastních skladeb. Ačkoliv není uveden na přebalu alba \"The Piper at the Gates of Dawn\" jako zpěvák, zpíval v Barrettových skladbách „Astronomy Domine“ a „Matilda Mother“ a působil jako vokalista v „Scarecrow“ a „Chapter 24“. Mezi jeho první kompozice patří písně „Remember a Day“ (album \"A Saucerful of Secrets\"), „Paintbox“ (B strana singlu „Apples and Oranges“) a „It Would Be So Nice“ (singl). Vzhledem k tomu, že se zvuk kapely a její cíle vyvíjely, Wright se přestal zajímat o skládání písní a primárně se zaměřil na svoje charakteristické příspěvky do rozsáhlých instrumentálních kompozic („Interstellar Overdrive“, „A Saucerful of Secrets“, „Careful with That Axe, Eugene“ nebo „One of These Days“) a k filmové hudbě (\"Soundtrack from the Film More\", \"Zabriskie Point\" a \"Obscured by Clouds\"). Zásadně se rovněž podílel na dlouhých, epických kompozicích Pink Floyd jako jsou „Atom Heart Mother“, „Echoes“ (zde zpíval rovněž hlavní vokály) a „Shine On You Crazy Diamond“. Známé jsou také jeho skladby „The Great Gig in the Sky“ a „Us and Them“ z alba \"The Dark Side of the Moon\" (1973). Na tomto albu se také podílel na písních „Breathe“ a „Time“, kde zpíval společně s Davidem Gilmourem.\n\nV září 1978 vydal Wright své první sólové album, \"Wet Dream\", které ale nedosáhlo většího komerčního úspěchu. Kvůli osobním problémům a stupňujícímu se nepřátelství s Rogerem Watersem byl nucen opustit kapelu na podzim 1979 během nahrávání alba \"The Wall\". Nicméně Wright hrál s kapelou Pink Floyd během následujícího turné \"The Wall Live\" v letech 1980–1981 jako najatý hudebník. Byl tak jediným „členem“ kapely, který na turné finančně vydělal, neboť zbývající hráči z Pink Floyd (Waters, Gilmour a Mason) museli doplatit ztráty z koncertů. Rick Wright rovněž nebyl pozván na premiéru v roce 1982. Jediné album Pink Floyd bez Wrighta, \"The Final Cut\", bylo vydáno v roce 1983.\n\nV roce 1984 založil Wright s Davem Harrisem skupinu Zee. Podepsali smlouvu s \"Harvest Records\" a vydali jediné album \"Identity\", které však nebylo úspěšné ani prodejně a ani u kritiků.\n\nKe kapele Pink Floyd se Wright připojil poté, co Waters opustil skupinu v roce 1985. Kvůli smlouvě o svém odchodu z kapely ze začátku 80. let se nestal přímým členem, ale opět najatým hráčem (album \"A Momentary Lapse of Reason\" vydané 1987). Na světovém turné a živém záznamu z něj (album \"Delicate Sound of Thunder\", 1988) již byl uveden jako řádný člen kapely. Na albu \"The Division Bell\" z roku 1994 se podílel spoluautorstvím na pěti skladbách, přičemž na „Wearing the Inside Out“ (hudebně čistě Wrightova píseň, text od Anthonyho Moora) zazpíval hlavní vokály. Během roku 1994 účinkoval i na posledním turné Pink Floyd (audio- i videozáznam vyšly pod názvem \"Pulse\").\n\nV roce 1996, inspirován úspěchem \"The Division Bell\", vydal Wright své druhé sólové album s názvem \"Broken China\" (zazpívala na něm i Sinéad O'Connor).\n\nV lednu 2002 hrál s Davidem Gilmourem na několika poloakustických koncertech v Londýně a Paříži.\n\n2. července 2005 zahráli Wright, Gilmour a Mason společně s Rogerem Watersem (první společné vystoupení od roku 1981) krátký koncert v londýnském Hyde Parku v rámci celosvětové série koncertů Live 8.\n\nV listopadu 2005 se Wright podrobil operaci na odstranění šedého zákalu a kvůli tomu se nemohl zúčastnit uvedení Pink Floyd do UK Music Hall of Fame (Britské hudební síně slávy). Přítomni byli pouze Gilmour a Mason, protože Roger Waters tehdy pobýval v Římě (kvůli zkouškám své opery \"Ça Ira\") a byl spojen pomocí videopřenosu.\n\nRick Wright se podílel klávesovými party a vokály také na posledním sólovém albu Davida Gilmoura \"On an Island\" (2006). Zúčastnil se rovněž i navazujícího turné po Evropě a Severní Americe. Odmítl Watersovu a Masonovu nabídku, aby zahrál na Watersově turné \"The Dark Side of the Moon Live\" (2006) z důvodu práce na novém albu, které mělo vyjít v roce 2008.\n\nWrightovy klávesové nahrávky z let 1993 a 1994, jež pochází z nahrávacích frekvencí pro \"The Division Bell\" a které byly součástí nepoužitého materiálu, se v roce 2014 staly součástí alba Pink Floyd \"The Endless River\". Tuto desku Nick Mason označil za poctu Ricku Wrightovi.\n\nJeho první ženou byla Juliette Gale, kterou si vzal v roce 1964. Spolu měli dvě děti (dceru Galu a syna Jamieho) a rozvedli se v roce 1982. Druhou ženu, Franku, si vzal v roce 1984, rozvedli se v roce 1994. Millie, svou třetí ženu, si Wright vzal v roce 1996 (věnoval jí své druhé sólové album \"Broken China\"). Jejich jediné dítě se jmenuje Ben.\n\nV roce 1996 se Wrightova dcera Gala vdala za Guye Pratta, studiového hudebníka, který hrál po odchodu Rogera Waterse se skupinou Pink Floyd na baskytaru.\n\nRick Wright zemřel ve věku 65 let 15. září 2008 ve svém domě v Británii na blíže nespecifikovaný typ rakoviny. Před svou smrtí pracoval na novém sólovém albu, které zamýšlel jako sérii instrumentálních skladeb.\n\nV počátcích skupiny hrál Wright na žesťové nástroje. Poté je vyměnil za varhany Farfisa, které se staly jeho hlavním nástrojem na koncertech (ve studiu k nim přidal Hammondovy varhany a klavír). Během krátkého období v roce 1969 použil Wright také v několika skladbách vibrafon a v písni „Biding My Time“ se na chvíli vrátil k žesťům, neboť v ní hrál na pozoun. Později (od té doby, co byla skladba „Echoes“ zařazena do koncertního repertoáru skupiny) začal používat Hammondovy varhany a klavír i na živých vystoupeních .\n\nBěhem „klasického“ období Pink Floyd, v 70. letech (alba \"The Dark Side of the Moon\", \"Wish You Were Here\", \"Animals\" a \"The Wall\"), ustoupily varhany Farfisa do pozadí a Wright se zaměřil na elektrická piana Fender Rhodes, Wurlitzer a Hohner a syntezátory VCS 3, Minimoog, ARP String Ensemble a Prophet 5.\n\nOd roku 1987 hrál Wright na digitální syntezátory Kurzweil a své oblíbené Hammondovy varhany C-3. Na Gilmourově turné „On an Island“ v roce 2006 používal i varhany Farfisa.\n\n\n\n\n\n\n"}
{"id": "152989", "url": "https://cs.wikipedia.org/wiki?curid=152989", "title": "Angela Hitlerová", "text": "Angela Hitlerová\n\nAngela Franziska Johanna Hammitzsch, rozená Angela Hitler, během 1. manželství Angela Raubal, (28. července 1883 Braunau, Rakousko – 30. října 1949) byla starší polorodá sestra Adolfa Hitlera.\n\nNarodila se v rakouském Braunau am Inn jako druhé dítě celníka Aloise Hitlera a jeho druhé ženy Franzisky Matzelberger. Matka jí zemřela rok po jejím narození. Ona a její bratr Alois Hitler mladší byli vychováváni otcem a jeho třetí ženou Klarou Hitler. V dětství si byla velmi blízká s o šest let mladším polorodým bratrem Adolfem a později byla jediná žijící příbuzná, ke které se veřejně hlásil – zmínil ji i ve svém díle \"Mein Kampf\".\n\nPo úmrtí své nevlastní matky Klary Hitlerové roku 1907 se Angela provdala za úředníka Leo Raubala, s nímž měla dcery Angelu („Geli“) a Elfriede a syna Lea. Roku 1910 její manžel zemřel a Angela se s dětmi přestěhovala do Vídně, kde byla během první světové války vedoucí \"Mensa Academica Judaica\". V té době prý ještě bránila židovské studenty před útoky jejich „árijských“ spolužáků, později se ale nikdy nevyjádřila proti holocaustu. S bratrem Adolfem znovu navázala kontakt teprve poté, co byl propuštěn z armády. \n\nRoku 1924 nebo 1925 se Angela přestěhovala s dětmi do Mnichova a vedla zde svému bratrovi domácnost. Později vedla jeho letní sídlo Berghof u Berchtesgadenu. Roku 1935 došlo mezi Adolfem a Angelou k roztržce. Angela opustila s dcerou Elfriede Berchtesgaden a přestěhovala se do Radebeul u Drážďan, kde se roku 1936 provdala za architekta Martina Hammitzsche. Podle Angelina synovce Williama Patricka Hitlera byl důvodem roztržky příliš otevřený vztah Angely ke Hermannu Göringovi, který si tehdy zamýšlel koupit pozemek poblíž Hitlerova domu. Podle jiných zdrojů mohl za hádku Hitlerův vztah k Evě Braunové, která se od roku 1935 chovala na Berghofu jako domácí paní, ačkoli byla o téměř třicet let mladší než Angela. \n\nPo této hádce už spolu sourozenci byli v kontaktu jen minimálně, Hitler se ani nezúčastnil sestřiny druhé svatby. Počátkem roku 1945 nechal Hitler Angelu převést do Berchtesgadenu, aby nepadla do rukou Rusům. Její manžel Martin Hammitzsch spáchal v květnu 1945 sebevraždu. \n"}
{"id": "152990", "url": "https://cs.wikipedia.org/wiki?curid=152990", "title": "André Heller", "text": "André Heller\n\nAndré Heller (* 22. března 1947, Vídeň) je rakouský umělec, bývalý žurnalista, zpěvák a herec.\nHeller se narodil ve Vídni do bohaté židovské rodiny výrobců sladkostí (Gustav & Wilhelm Heller).\nV roce 1967 byl jedním ze zakladatelů Hitradia Ö3, stanice ORF vysílající progresivní populární hudbu, kde spoluuváděl denní program \"Musicbox\".\n"}
{"id": "152996", "url": "https://cs.wikipedia.org/wiki?curid=152996", "title": "The Division Bell", "text": "The Division Bell\n\nThe Division Bell je čtrnácté studiové album britské hudební skupiny Pink Floyd. Bylo vydáno v březnu 1994 a v britském i americkém žebříčku se dostalo na první místo (druhé takové album Pink Floyd, po \"Wish You Were Here\"). \"The Division Bell\" je druhé studiové album skupiny, které vyšlo po odchodu baskytaristy, zpěváka a hlavního textaře Rogera Waterse v roce 1985.\n\nAlbum \"The Division Bell\" bylo nahráváno během roku 1993 v různých studiích ve Velké Británii. Jedním z nich bylo i studio Astoria umístěné na stejnojmenném hausbótu na Temži v Londýně, jehož majitelem je kytarista a zpěvák Pink Floyd David Gilmour. Jméno alba vybral z textu skladby „High Hopes“ spisovatel Douglas Adams, Gilmourův přítel.\n\nAtmosféra desky je zvukově podobná albům \"Meddle\" nebo \"Obscured by Clouds\" s odvážnějšími a tvrdšími tóny alb \"Animals\" a \"The Wall\". David Gilmour a Rick Wright se shodují v tom, že \"The Division Bell\" je nejlepší album Pink Floyd od roku 1975, kdy vydali \"Wish You Were Here\".\n\nAčkoliv \"The Division Bell\" není klasické koncepční album, existuje mezi jednotlivými skladbami spojitost ve formě i tématu. Album je prezentováno jako protiklad k desce \"The Wall\", která je o izolaci jednotlivce vůči společnosti; naopak \"The Division Bell\" vypráví o udržovaní kontaktu s lidmi. Skladby jako „What Do You Want from Me?“, „A Great Day for Freedom“ a „Take It Back“ jsou zaměřeny především na problémy komunikace ve vztazích, téma písně „Keep Talking“ se zabývá důležitostí udržování dialogu a nebezpečím izolování jednotlivce. „Poles Apart“ vypráví o roztříštěných rodinných a přátelských vztazích (včetně vztahů se Sydem Barrettem a Rogerem Watersem).\n\nNa \"The Division Bell\" se v roli hlavního zpěváka objevil po 21 letech (od \"The Dark Side of the Moon\" v roce 1973) i klávesista Rick Wright, který píseň „Wearing the Inside Out“ i sám napsal (první Wrightův autorský podíl od \"Wish You Were Here\" z roku 1975).\n\nSkladba „Marooned“ je jedinou skladbou od Pink Floyd, která získala cenu Grammy. V roce 1995 obdržela ocenění za nejlepší rockový instrumentální výkon.\n\nAutorkou textů většiny písní je současná manželka Davida Gilmoura Polly Samsonová. Skladby „Cluster One“ a „Marooned“ jsou instrumentální.\n\nPo vydání alba následovalo koncertní turné, které bylo později vydáno na CD a VHS pod názvem \"Pulse\".\n\nPřebal alba je dílem dlouhodobého spolupracovníka a autora většiny obalů alb skupiny Storma Thorgersona. Zobrazuje skulptury dvou ocelových hlav, vysokých více jak tři metry a vážících po 1500 kilogramech. Hlavy byly postaveny v poli v Cambridgeshire a fotografovány za různého počasí, pod různým osvětlením a z různých úhlů více než dva týdny. Použitá fotografie zobrazuje obě hlavy z profilu, v pozadí mezi nimi je vidět katedrála v Ely a rovněž čtyři světla, která svítí mezi ústy skulptur. Fotografie na přebalu se mírně liší v závislosti na vydavateli (EMI ve Velké Británii, Columbia v USA).\nNa obale alba je Braillovým písmem napsáno „Pink Floyd“.\nPro vydání alba na magnetofonových kazetách a pro ilustraci koncertních brožur byly vytvořeny i další fotografie, tentokrát kamenných skulptur.\n\nV souvislosti s \"The Division Bell\" se krátce po zahájení turné v diskusní skupině Pink Floyd na Usenetu (<nowiki>news://alt.music.pink-floyd</nowiki>) začaly objevovat vzkazy, zasílané přes Anonymous contact service, které nabádaly fanoušky, aby obsahu alba věnovali obzvláštní pozornost a nabádal k odhalení záhady, hádanky (anglicky „enigma“), která je v albu a jejím obsahu vložená. Odesílatel těchto vzkazů se podepisoval jako Publius. Podle něj a podle slova, které k označení tajného obsahu alba sám použil, je celá tato záležitost označováno jako Publius Enigma (česky „Hádanka Publius“ případně též „Publiova hádanka“) či někdy zkráceně jen Enigma.\n\nHádanka samotná zůstávala dlouho nevyřešená a žádné nové Publiovy zprávy se od konce devadesátých let neobjevily. Při autogramiádě ke své knize \"\" prohlásil v roce 2005 bubeník Nick Mason, že Enigma skutečně existovala a že celá tato záležitost byla uspořádána nahrávací společností EMI za účelem zvýšení prodeje alba.\n\nAlbum \"The Division Bell\" vyšlo 30. března 1994 ve Spojeném království (EMI) a 4. dubna téhož roku v USA (Columbia Records).\n\nDeska se dostala na první místo žebříčků jak v Británii, tak i v USA. Zde se na vrcholu žebříčku Billboard 200 udržela čtyři týdny. V porovnaní s předchozím albem \"A Momentary Lapse of Reason\" to byl úspěch, protože to dosáhlo pouze třetí pozice (rovněž v obou státech).\n\n\"The Division Bell\" bylo oceněno zlatou, platinovou a dvojitou platinovou deskou v USA již v červnu 1994. Třikrát platinovým se album stalo v lednu 1999.\n\n\n\n"}
{"id": "153003", "url": "https://cs.wikipedia.org/wiki?curid=153003", "title": "Jiří Březina", "text": "Jiří Březina\n\nDr. Jiří Březina, CSc., profesor geologie na University of Maryland Europe, (* 6. dubna 1933 Praha) je německý geolog českého původu, zaměřený na sedimentologii. Je autorem universální sedimentáční rovnice nejen pro kulové, ale pro i nepravidelné částice specifikovaného tvaru. Rovnice spojuje souvisle oblasti Stokesova i Newtonova zákona. Od letního semestru v akademickém roce 2011/2012 přednáší na Přírodovědecké fakultě Univerzity Karlovy předmět Planetologie pro geology.\n\nJiří Březina po úspěšném dokončení studií na Universitě Karlově v oboru sedimentární petrografie a geochemie v roce 1955 pracoval 14 let na oddělení karpatského neogénu (v týmu Dr. Tibora Budaye) v Ústředním ústavu geologickém Praha od září 1955 do srpna 1968, kdy po nátlaku komunistické tajné bezpečnosti (StB) a okupaci Československa vojsky Varšavské smlouvy opustil vlast a odešel do tehdejšího Západního Německa, kde zastával pozice v různých oborech, včetně strojního inženýrství na Karlsruheské univerzitě (1968–1971) a geologie na Heidelberské univerzitě (1971–1972), než začal v roce 1973 vyučovat pro evropskou pobočku americké University of Maryland. Od letního semestru v akademickém roce 2011/2012 přednáší na Přírodovědecké fakultě Univerzity Karlovy předmět Planetologie pro geology. Patentoval váhu svého sedimentačního přístroje, který v praxi využívá jím definované sedimentační rovnice.\n\n\n"}
{"id": "153007", "url": "https://cs.wikipedia.org/wiki?curid=153007", "title": "Seznam košických biskupů a arcibiskupů", "text": "Seznam košických biskupů a arcibiskupů\n\nKompletní seznam košických sídelních biskupů a arcibiskupů od jejího vzniku až po dnešek.\n\nArcibiskupové\n\nPomocní biskupové\n"}
{"id": "153012", "url": "https://cs.wikipedia.org/wiki?curid=153012", "title": "Optická hustota", "text": "Optická hustota\n\nOptická hustota (anglicky \"Optical density\" či O. D.) je absorbance daného optického elementu při dané vlnové délce λ na jednotku vzdálenosti:\n\nkde:\n\nAčkoliv absorbance ve skutečnosti nemá jednotky, často se v angličtině uvádí v absorbančních jednotkách (absorbance units - AU). Podobně se optická hustota měří v ODU, cože je ekvivalent k AU.cm.\n\nMěření optické hustoty se často používá v mikrobiologii jako jednoduchá metoda k určení koncentrace počtu buněk v suspenzi, protože v jistém rozsahu platí přibližně lineární vztah mezi koncentrací buněk a optickou hustotou. Pokud je naměřená absorbance větší než 0,25, což je typický limit lineární korelace mezi absorbancí a koncentrací buněk, je nutné vzorek znovu zředit tak, aby hodnoty byly opět v lineární oblasti.\n"}
{"id": "153014", "url": "https://cs.wikipedia.org/wiki?curid=153014", "title": "Seznam banskobystrických biskupů", "text": "Seznam banskobystrických biskupů\n\nToto je kompletní seznam sídelních biskupů diecéze banskobystrické.\n\n"}
{"id": "153016", "url": "https://cs.wikipedia.org/wiki?curid=153016", "title": "Seznam rožňavských biskupů", "text": "Seznam rožňavských biskupů\n\nToto je úplný seznam sídelních biskupů rožňavské diecéze.\n\n"}
{"id": "153021", "url": "https://cs.wikipedia.org/wiki?curid=153021", "title": "Seznam spišských biskupů", "text": "Seznam spišských biskupů\n\nToto je seznam sídelních biskupů spišské diecéze:\n\n"}
{"id": "153023", "url": "https://cs.wikipedia.org/wiki?curid=153023", "title": "Mezi světy", "text": "Mezi světy\n\nMezi světy je třetí album Lenky Dusilové, které vyšlo v roce 2005. O rok později v listopadu 2006 vyšla tato deska i pro americký trh. Ta obsahuje navíc dvě skladby \"We Don't Dare\" a \"Wheels of Desire\".\n\n„Mezi světy“ obdrželo v roce 2006 cenu Akademie populární hudby Anděl v kategorii „Nejlepší rocková deska“.\n\n\n\n"}
{"id": "153027", "url": "https://cs.wikipedia.org/wiki?curid=153027", "title": "Joss Whedon", "text": "Joss Whedon\n\nJoseph Hill „Joss“ Whedon (* 23. června 1964, New York) je americký filmový a televizní režisér, scenárista a producent. Proslavil se scénáři k několika úspěšným celovečerním filmům (např. ) a především jako autor televizních seriálů Buffy, přemožitelka upírů (7 sérií), Angel (5 sérií), Firefly (1 série) a Dům loutek (2 série). Kromě toho je také autorem scénářů k několika komiksům (např. Fray, Serenity: Those Left Behind, Astonishing X-Men). Roku 2012 začal svou spolupráci s Marvel Studios, kdy pro sérii Marvel Cinematic Universe napsal a natočil filmy \"Avengers\" (2012) a \"\" (2015) a podílel se na vzniku seriálu \"Agenti S.H.I.E.L.D.\" (2013–dosud).\n\nOd 15. do 20. července 2008 byl volně ke stažení muzikál \"Dr. Horrible's Sing-Along Blog\". Muzikál byl vytvořen během stávky amerických scenáristů.\n\nJoss Whedon dostal nabídku od studia Marvel, aby režíroval komiksovými fanoušky velmi očekávaný filmový projekt \"Avengers\". Whedon nabídku přijal a kromě režie napsal k filmu i scénář. Rovněž zrežíroval potitulkovou scénu z filmu \"Thor\", která naznačila, o co v jeho samotném filmu půjde. Natáčení filmu probíhalo na jaře a v létě roku 2011 a jeho premiéra proběhla v květnu o rok později. \"Avengers\" byl komerčně úspěšným snímkem, s tržbami přes 1,5 miliardy dolarů se stal ve své době třetím nejvýdělečnějším filmem všech dob. Whedon zrežíroval i sequel tohoto filmu s názvem \"\", který sklidil podobně velký úspěch, když roku 2015 vstoupil do kin. Se svým bratrem Jedem Whedonem a jeho ženou vytvořil v roce 2013 seriál \"Agenti S.H.I.E.L.D.\", pro nějž napsal a natočil pilotní díl.\n"}
{"id": "153031", "url": "https://cs.wikipedia.org/wiki?curid=153031", "title": "Litice (hrad)", "text": "Litice (hrad)\n\nLitice jsou zřícenina hradu na zalesněném návrší nad obcí Litice nad Orlicí, asi 7 km západně od města Žamberka. Hrad je přístupný veřejnosti, je majetkem České republiky a jeho správu zajišťuje Národní památkový ústav. Od roku 1964 je chráněn jako kulturní památka.\n\nHrad Litice byl založen koncem 13. století za posledních Přemyslovců v rámci kolonizace řídce osídleného pohraničního pralesa severovýchodních Čech, který byl královským majetkem. Oblast Podorlicka v povodí Divoké i Tiché Orlice osídlili členové rodu Drslaviců, kteří zakládali osady v jihozápadních Čechách a vybudovali nejstarší hrady na Plzeňsku – Litice u Plzně a Potštejn u Žinkov. Jména svých původních rodových sídel přenesli i do své nové državy, v níž vybudovali opěrnou síť nových hradů, zejména Potštejn a proti proudu řeky Divoké Orlice nepříliš vzdálené Litice.\n\nV roce 1309 byli na hradě uvězněni přední zemští šlechtici Jindřich z Lipé, Jan z Vartenberka a Jan z Klingenberka, zajatí pražskými a kutnohorskými patricii vedenými Peregrinem Pušem. Z toho se usuzuje, že hrad byl v nějakém vlastnickém vztahu k pražskému rodu Pušů. Nedlouho poté se stal královským majetkem, v roce 1316 jej český král Jan Lucemburský zastavil Jindřichovi mladšímu z Lipé. Janův syn a moravský markrabě Karel po svém návratu z Itálie řadu zastavených královských hradů vykoupil, mezi nimi v roce 1333 i Litice. Opět je hrad připomínán v roce 1341 v souvislosti s vypořádáním majetku po smrti Mikuláše z Potštejna. Zřejmě ještě za vlády Jana Lucemburského se hrad dostal do držení pánů z Lichtenburka, s nimiž byl směněn za jejich rodové centrum Lichnice. Lichtenburkové se na Liticích připomínají ještě v padesátých a šedesátých letech 14. století, v roce 1365 však Jan z Lichtenburka prodal Litice Jindřichovi z Lipé a nedlouho poté opět změnily majitele.\n\nNejpozději od roku 1371 náležely Litice pánům z Kunštátu, v jejichž držení zůstaly i téměř celé následující 15. století. Po Bočkovi z Kunštátu († 1373) se panství ujal jeho stejnojmenný syn († 1416), který k němu v roce 1389 přikoupil od Ješka Kdulince ves Kunvald. Poté hrad spravoval jeho syn Viktorin, jemuž ve východních Čechách patřila také panství Náchod a později i Pardubice. V době náboženské reformy se stal rozhodným stoupencem husitství a blízkým spojencem Jana Žižky z Trocnova. Z tohoto důvodu byl hrad již v roce 1421 obléhán vojskem slezských knížat. Po Viktorinově smrti v roce 1427 Litice zdědil jeho syn Jiří z Kunštátu a Poděbrad, který hrad, poškozený při husitských válkách, po polovině 15. století přestavěl a rozšířil. Jiří si hrad, který se stal přední pevností rodu pánů z Kunštátu, oblíbil a pobývali tu i členové jeho rodiny, zejména jeho prvorozený syn Boček. V roce 1470 se zde narodil Jiříkův vnuk Jiří Münsterberský, kníže münsterbersko-olešnický a syn knížete Jindřicha I. z Münsterberka.\n\nPo smrti Jiřího z Poděbrad připadly Litice při dělení rodového majetku v roce 1472 nesvéprávnému Bočkovi z Kunštátu, který je ještě za svého života postoupil svému bratru a zároveň poručníkovi Jindřichovi staršímu z Münsterberka, jenž je v roce 1491 zmiňován jako vlastník litického panství. Za jeho doby se jako hejtman hradu a panství připomíná Matěj Sudlička z Borovnice. Jindřich byl však donucen kvůli vysokému zadlužení, které vzniklo následkem válečného konfliktu s uherským králem Matyášem Korvínem, litické panství spolu s Potštejnem v roce 1495 odprodat Vilémovi z Pernštejna, když ještě předtím obě panství neúspěšně nabízel ke koupi králi Vladislavovi Jagellonskému. Vilém se přitom zavázal vyplatit Jindřichově manželce Uršule Braniborské, pokud by Jindřicha přežila, věno, které bylo zapsáno na litickém panství. V následujícím období Litice ztratily svůj význam, neboť centrem rozsáhlého podorlického pernštejnského dominia, k němuž patřilo i sousední panství potštejnské a řada dalších statků, se stal právě nedaleký Potštejn.\n\nVilém z Pernštejna, kterému se podařilo v Čechách i na Moravě shromáždit značné pozemkové vlastnictví a hrad Potštejn neobyčejně zvelebil, rozdělil roku 1507 své statky mezi syny Jana a Vojtěcha. S českým zbožím dostal Litice mladší Vojtěch, ale ujal se jich až po otcově smrti v roce 1521. Z jeho doby, z roku 1525, se dochovala hospodářská instrukce vydaná Vojtěchem hejtmanovi panství, která potvrzuje, že na hradě zůstal pouze personál, zajišťující jeho nejnutnější provoz a údržbu. Litický úředník Zicha byl ve svém konání zcela podřízen potštejnskému hejtmanovi Albrechtu Sudličkovi z Borovnice a o postavení litické čeledě svědčí i menší služné, než jaké se za stejné úkony vyplácelo na Potštejně. Po Vojtěchově smrti roku 1534 pak zdědil všechna panství jeho bratr Jan, který pokračováním ve velkorysém zvětšováním pernštejnského dominia a stavebními aktivitami překročil kritickou mez svých finančních možností. Janovým nástupcem a dědicem jeho východočeských statků byl jeho nejstarší syn Jaroslav, který převzal po svém otci celé dominium zadlužené natolik, že jej nebyl schopen udržet.. Na rozdíl od svého otce neprojevoval tolik náboženské snášenlivosti a poté, kdy po porážce prvního stavovského povstání zasáhl obnovením tzv. Svatojakubského mandátu král Ferdinand I. proti jednotě bratrské, Jaroslav z Pernštejna na svých panstvích odmítl její sbory chránit a bratry vypovídal. V roce 1556 byl Jaroslav nakonec donucen potštejnsko-litické panství prodat rýnskému falckraběti Arnoštovi Bavorskému (1500–1560), který je záhy rozdělil na menší statky a dále rozprodal. Tak v roce 1558 prodal hrad Litice s městečkem, k němuž náležela i polovice města Žamberka a osm vesnic, za 6625 kop grošů českých Václavu Okrouhlickému staršímu z Kněnic. Okrouhlický nepodržel Litice dlouho, neboť již po jeho smrti bylo panství, též značně zadlužené, i se statkem Doudleby, který k němu Václav přikoupil, v roce 1562 prodáno zdatnému hospodářovi Mikuláši z Bubna. Ten koupí druhé polovice města Žamberka a pěti dalších vsí v roce 1575 litické panství opět scelil a v držení rodu z Bubna zůstalo až do roku 1809.\n\nMikuláš z Bubna († 1608) si z hradu Litice učinil své rodové sídlo, ale v 90. letech 16. století vystavěl zámek v Doudlebách a kolem roku 1600 i v Žamberku, na nichž ke konci svého života střídavě pobýval. Na Liticích pak nesídlil ani poručník Mikulášových synů Mikuláš Vratislav z Bubna, ani Mikulášovi potomci, čímž byl hrad odsouzen k pozvolné zkáze. Urbář žambereckého panství jej v roce 1657 zachycuje jako polorozbořený, pouze jeho obytné budovy mohly být v případě nebezpečí užívány jako skladiště. Ještě v roce 1681, kdy byl hrad podle svědectví Bohuslava Balbína již opuštěn, na něm jeho majitel František Adam z Bubna prováděl poslední opravy. Chátrání hradu částečně oddálil Antonín Vít z Bubna, který nechal v roce 1776 nově zastřešit severní palác a nad pátým patrem věže vybudovat stanovou střechu. Jižní palác byl zcela ponechán svému osudu. Pouhou epizodou v dějinách hradu bylo období let 1809‒1815, kdy žamberské panství vlastnil hrabě Veriand Windischgrätz, který jej v roce 1815 prodal Johnu Parishovi. Parishové pak mezi lety 1890–1896 provedli částečnou konzervaci zdiva a další v roce 1925. Významné stavební úpravy byly v jádře hradu prováděny i v letech 1933‒1935. V majetku Parishů zůstaly Litice až do tzv. znárodnění velkostatků roku 1948. Hrad byl poté, již jako památkově chráněný, spravován národními výbory a v roce 1974 byl převeden do správy Krajského střediska státní památkové péče a ochrany přírody v Pardubicích. Mezi padesátými a sedmdesátým lety 20. století bylo v jeho prostorách soustavně konzervováno zdivo, ale po zastavení těchto úprav byl hrad od poloviny 80. let pro veřejnost uzavřen.\n\nPůvodně nepříliš rozsáhlý hrad vznikl na konci 13. nebo na začátku 14. století na vrcholu strmého skalnatého návrší, ze tří stran chráněného meandrující Divokou Orlicí. Jeho půdorys byl elipsovitý, hradní návrší bylo odděleno příkopem a valem a na jeho severním úbočí, odkud vedla přístupová cesta, byl hrad zesílen dalším příkopem. Následkem pozdější stavební činnosti nelze původní podobu hradu bezpečně rekonstruovat. Části zdiva, spojené s jeho nejstarší výstavbou, byly zachyceny při archeologickém výzkumu v roce 1986. Osnova dnešního jádra hradu vznikla až v průběhu druhé poloviny 14. století, kdy zde byla realizována dvoupalácová dispozice doplněná tělesem věže a hospodářskými staveními.\n\nNynější rozsah zastavěné plochy hradu je výsledkem významné přestavby realizované z podnětu Jiřího z Poděbrad. Jejím cílem bylo výrazně zlepšit obrannou funkci hradu a zvýšit komfort obytných prostor, neboť původní hrad těmto nárokům již zcela nevyhovoval. Obranyschopnost hradu posílilo zejména na severní a západní straně rozsáhlé opevněné předhradí. Jeho hradba, na čelní straně o dvojnásobné šíři než jiné její dochované úseky, byla zesílena dvěma baštami a zjevně se počítalo i s její aktivní dělostřeleckou obranou. Celkové provedení systému opevnění však zdaleka nedosahuje kvalit, které vykazují podobné stavby přední domácí šlechty. Přístup do hradu na severní straně chránila dnes částečně dochovaná věžovitá brána s odděleným vstupem pro pěší (fortnou) a pro povozy nebo jízdní. V jejích prostorách byla i strážnice, přístup do patra brány zajišťovalo šnekové schodiště. Vstup do brány umožňovaly dva padací mosty přes předsunutý a z části vyzděný příkop. Průčelí brány bylo ve výši prvního patra opatřeno pozoruhodnou sochařskou výzdobou. Její součástí je nad brankou pro pěší v rámu umístěná kompozice erbů, z nichž lze považovat za nepochybné znaky pánů z Kunštátu a zemí Čech a Moravy. Pod erby ji doplňuje nápis vztahující se k dokončení přestavby, datovaný 1468. U pravého dolního rohu této kompozice je umístěna malá deska s doposud neidentifikovaným erbem. V prostoru nad vstupem pro povozy na levé straně se nacházejí reliéfy tří lidských postav, střední snad představuje krále Jiřího. Prostory dolního hradu byly využity také pro vybudování hospodářského zázemí.\n\nCestu k hornímu hradu přehrazovaly další dvě brány situované do prosté zdi, jak dosvědčují dochované relikty. Přestavěn a rozšířen byl i horní hrad s obytnými prostory. Tvoří je dva protilehlé paláce, věž a výškově členité nádvoří. K čtverhranné věži, která byla vybudována u severovýchodního nároží jižního paláce až během druhé etapy přestavby hradu, přiléhala další malá stavba, z níž se dochovaly jen skromné relikty. Východní část jižního dvoupatrového paláce (původně zřejmě třípatrového), v němž byly vzhledem k jeho bezpečnější poloze patrně umístěny reprezentativnější obytné místnosti a některé jeho prostory byly zaklenuty žebrovými klenbami, tvoří vstupní průjezd do nádvoří horního hradu. Vstup do paláce byl vybudován teprve ve výši prvního patra, o čemž svědčí dochovaný vstupní portál. První a druhé patro paláce bylo zřejmě zaklenuto, jak svědčí dochované relikty klenebního systému. Věž, členěná do pěti podlaží, byla zakončena nad pátým patrem dřevěným obranným ochozem a stanovou nebo vysokou valbovou střechou. Místnosti ve třetím a pátém podlaží jsou zaklenuty dochovanou žebrovou klenbou. Přístup do věže byl možný v jejím druhém, třetím a čtvrtém podlaží po dřevěných pavlačích, vedených z paláce. Alespoň tomu by nasvědčovaly větší otvory s gotickým ostěním na západní straně věže. Severní palác, z něhož se dodnes dochovala jen severní zeď a z části i boční a příčné zdi, sloužil jako obydlí pro služební personál a správu hradu a panství.\n\nDnešní podoba jádra hradu je významně ovlivněna úpravami, které zde byly prováděny mezi lety 1933‒1935. Jejich cílem bylo zajištění a zpřístupnění jižního paláce. Budova byla opatřena valbovou střechou a mezi patry byly zřízeny dřevěné stropy. Přístup do paláce byl zajištěn dřevěným schodištěm ze vstupního průjezdu. Stavební úpravy postihly i věž a měly značný vliv na charakter stavby. Přístup do ní byl zajištěn betonovou lávkou z druhého patra paláce, výstup do vrcholových partií věže mělo umožit betonové schodiště, které však narušilo systém žebrových kleneb. Vrcholová část věže byla ukončena betonovým vyhlídkovým patrem a vybudováním nové střechy. V roce 1959 byla vizuálně nejrušivější část tohoto stavebního zásahu na vnějším části pláště věže překryta dřevěným obložením, které vytváří dojem ochozu.\n\n\nPředehrou současných úprav hradního areálu byl záchranný archeologický průzkum, který na hradě probíhal mezi lety 1985‒1987. V roce 1992 došlo po základních zabezpečovacích pracích k opětovnému zpřístupnění hradu, přičemž v prostoru celého areálu bylo v následujících letech postupně odborně konzervováno veškeré dochované zdivo. V interiéru jižního paláce byl instalován výběr z fragmentů nalezených při záchranných pracích, tabule s informačními texty a obrazové reprodukce, zachycující vývoj stavu hradu od 19. století do současnosti. V prostoru jižního paláce a v přilehlé věži je možné absolvovat návštěvnický okruh. Z důvodu zřícení části lícového zdiva severního paláce byl hrad v roce 2015 a po větší část sezóny v roce 2016 uzavřen a probíhaly zde záchranné stavební práce.\n\n\n\n"}
{"id": "153033", "url": "https://cs.wikipedia.org/wiki?curid=153033", "title": "Vladimír Růžička", "text": "Vladimír Růžička\n\nVladimír Růžička (* 6. června 1963 Most) je český hokejový trenér a bývalý hokejový útočník. V letech 2004–2005, 2008–2010 a 2014–2015 působil jako hlavní trenér české hokejové reprezentace. Mezi lety 2000–2014 byl hlavním trenérem a generálním manažerem týmu HC Slavia Praha, se kterým v sezónách 2002/2003 a 2007/2008 získal extraligové tituly. V letech 2015–2019 byl trenérem klubu Piráti Chomutov, od roku 2019 je trenérem týmu Mountfield HK. \n\nJe držitelem zlaté medaile z pražského Mistrovství světa 1985, jako kapitán dovedl český tým k vítězství na olympijském turnaji v roce 1998 v Naganu. V trenérské kariéře u reprezentace dosáhl největších úspěchů na světových šampionátech ve Vídni 2005 a v Kolíně nad Rýnem 2010, kde jeho svěřenci získali zlaté medaile. Rovněž je členem Síně slávy českého hokeje.\n\nVladimír Růžička se narodil v mostecké porodnici, ale vyrůstal v Litvínově. V deváté třídě na základní škole poznal svou budoucí manželku Evu (* 1962), která v té době bydlela v Meziboří. Po základní škole se vyučil elektrikářem a současně od šestnácti let začal hrát v československé nejvyšší hokejové lize. V devatenácti letech se oženil, vzápětí se jim narodila dcera Eva (* 1982) o sedm let později syn Vladimír (* 1989), který je rovněž hokejistou. Manželka Eva s ním prošla všechna angažmá, podporovala jej, když odmítl emigraci a NHL. Jako hráč si Růžička vydělal miliony korun ve Slavii i před tím v NHL, miliony bral i jako kouč a manažer v té době bohaté Slavie. Hokejové prostředí ovlivnilo život nejen Růžičkova syna, aktivního hokejisty, ale i dcery Evy – někdejší slávistický obránce Jan Novák byl až do roku 2008, kdy se po takřka deseti letech soužití rozešli, jejím partnerem. V roce 2012 se Eva seznámila s Lukášem Stránským, kondičním trenérem, kterého do Slavie přivedl právě její otec. V červenci 2015 se Růžička stal dědečkem, když se dceři Evě a Lukáši Stránskému narodil syn Lukáš. Růžičkova manželka Eva podlehla 20. února 2016 ve svých třiapadesáti letech těžké nemoci. V červnu 2017 se na zámku Červený Hrádek oženil s Marií Pavlovskou, 10. října 2017 se jim narodila dcera Lejla.\n\nLední hokej začal hrát v pěti letech v přípravce v litvínovském klubu HC Chemopetrol. V severočeském městě prošel všemi mládežnickými kategoriemi a nastoupil za něj i ve svém debutu v první lize.\n\nPrvní zápas v extralize odehrál v roce 1979 proti HC Dukla Jihlava. V tomto zápase potvrdil pozici opory celého týmu a vstřelil svůj první gól. Úspěchy a mimořádné výkony ho provázely celou kariéru. Čtyřikrát vyhrál kanadské bodování ligy a pětkrát se stal nejlepším střelcem. V letech 1986 a 1988 získal Zlatou hokejku.\n\nV roce 1987 odešel na dvouletou vojenskou službu do Trenčína a po jejím skončení v roce 1989 odešel do zámořské NHL. Byl prvním hráčem po revoluci, který do Ameriky odešel. Jeho prvním týmem byli Edmonton Oilers. Růžička odehrál za Edmonton Oilers jen 25 utkání v základní části, do playoff nezasáhl, díky tomu obdržel prsten pro vítěze Stanley Cupu, ale jeho jméno není vyryto na poháru. Po neúspěšném angažmá přestoupil do Boston Bruins a poté do Ottawa Senators. V obou týmech se mu celkem dařilo.\n\nV roce 1994 se vrátil do Evropy. Nejprve odehrál několik utkání za švýcarský Zug, poté přestoupil do týmu HC Slavia Praha, kterému pomohl probojovat se do české hokejové extraligy. Ve slávistickém dresu pak působil až do konce své aktivní hráčské kariéry v roce 2000. Je členem Klubu hokejových střelců deníku Sport.\n\nV reprezentaci poprvé nastoupil v roce 1983, kdy s týmem Československa získal stříbrné medaile na hokejovém mistrovství světa v Německu. Tento úspěch si zopakoval o rok později na olympijských hrách v Sarajevu. V roce 1985 pak přispěl k vítězství týmu na domácím mistrovství světa v Praze. Největším reprezentačním úspěchem pak jistě je, že jako kapitán dovedl tým ke zlatým olympijským medailím v Naganu 1998.\n\nDefinitivně se rozloučil se svou bohatou hráčskou kariérou v duelu vlastního Výběru s hvězdným Jágr Teamem. Zápas se odehrál dne 5. srpna 2000 ve vršovickém Edenu. Do svého výběru pozval bývalé spoluhráče a kamarády z reprezentace. V zápase si zahrál i jeho tehdy jedenáctiletý syn.\n\nSestavy:\n\nVýběr Vladimíra Růžičky: Ladislav Blažek - Miloslav Hořava, Ľubomír Sekeráš, Antonín Stavjaňa, Jaroslav Špaček, František Procházka, František Kučera, Petr Kadlec - Vladimír Růžička ml., Vladimír Růžička st., Michal Sup - Martin Ručinský, Robert Reichel, Josef Beránek ml. - Viktor Ujčík, Zdeno Cíger, Ivo Prorok - Petr Rosol, Jiří Hrdina. Trenéři: Ivan Hlinka a Josef Beránek st.\n\nJágr Team: Roman Turek (31. Milan Hnilička) - Tomáš Kaberle, František Kaberle, David Volek, Roman Hamrlík, Michal Rozsíval, Martin Straka, Pavel Kubina, Václav Varaďa - Jaromír Jágr, Jan Hrdina, Václav Prospal - Milan Hejduk, Petr Sýkora, Patrik Eliáš - Radek Dvořák, Petr Nedvěd, Jan Hlaváč - Tomáš Vlasák, Pavel Patera, Martin Procházka. Trenéři: Richard Farda a Marian Jelínek.\n\nZa reprezentační tým Československa odehrál celkem 186 zápasů a vstřelil 107 gólů. Za reprezentaci samostatné České republiky pak 14 zápasů, ve kterých dal pět gólů.\n\nV ligové soutěži vstřelil 431 gólů, součet se zásahy v národním týmu tedy činí 543 branek, což ho řadí na druhé místo historických tabulek a Klubu hokejových střelců za Milana Nového.\n\nPrvní ligový gól dal ve věku 16 let ve svém prvním ligovém startu Jiřímu Králíkovi po deseti sekundách pobytu na ledě.\n\nPoslední gól pak dal z trestného střílení 21. listopadu 1999 proti Pardubicím.\n\nPo skončení aktivní hráčské kariéry se stal sportovní manažerem HC Slavia Praha. Ještě v roce 2000 převzal i post trenéra a posléze změnil funkci sportovní manažera na manažera generálního. Jeho práce brzy přivedla výsledky a v sezóně 2002/2003 získala Slavie extraligový titul. Druhý vybojoval jeho tým v sezóně 2007/2008. Ve Slavii byl nějakou dobu rovněž spolumajitelem, svůj podíl však prodal v průběhu sezony 2013/2014, na jejímž konci rovněž ohlásil konec ve funkci trenéra A-týmu a generálního manažera. Jako trenér působil u Slavie nepřetržitě od roku 2000 až do konce ročníku 2013/2014, kdy se přesunul k české hokejové reprezentaci. Ve Slavii však nadále působí jako konzultant a trenér mládeže.\n\nV letech 2002–2004 byl Vladimír Růžička také asistentem trenéra české reprezentace. Poté, co se týmu v roce 2004 ujal Ivan Hlinka, opustil reprezentaci a věnoval se pouze své práci ve Slavii. Po Hlinkově tragické smrti v srpnu toho roku se však stal jeho nástupcem. Poprvé vedl český tým na Světovém poháru 2004, kde skončil v semifinále, když podlehl Kanadě 3:4. Trenérský vrchol zažil na světovém šampionátu ve Vídni v roce 2005, kdy s českými hokejisty získal zlatou medaili, první od tzv. „zlatého hattricku“ v letech 1999–2001. Následně se však vrátil pouze k práci v extraligovém klubu a post reprezentačního trenéra přenechal Aloisi Hadamczikovi.\n\nTrenérem české hokejové reprezentace se stal opět 21. června 2008. V první sezoně se týmu nepodařilo postoupit do semifinále Mistrovství světa, v dalším roce obdobně dopadlo i české působení na olympiádě ve Vancouveru. Vladimír Růžička oznámil svůj odchod po skončení sezony 2009/2010, přitom na posledním turnaji, Mistrovství světa 2010, dovedl své svěřence k titulu mistrů světa.\n\nPo Zimních olympijských hrách v Soči 2014 se stal nástupcem odstoupivšího Aloise Hadamczika; jeho smlouva má trvat do konce sezóny 2015/2016. Kvůli obvinění z přijímání finančních obnosů od rodičů za možnost, aby jejich děti hrály ve Slavii, ale 9. června 2015 odstoupil z pozice reprezentačního trenéra. Jeho svěřenci skončili na MS 2014 i 2015 shodně čtvrtí.\n\nKrátce po skončení šampionátu 2015 podepsal desetiletou trenérskou smlouvu s extraligovým týmem Piráti Chomutov, kde se zároveň stal sportovním manažerem. Po sezóně 2018/2019, v níž Chomutov sestoupil do první ligy, se klub dohodl s Růžičkou na předčasném ukončení smlouvy. V srpnu 2019 se stal konzultantem prvoligové Kadaně. a v říjnu nastoupil do funkce jednoho ze dvou hlavních trenérů extraligového Mounfieldu HK.\n\nPři vyšetřování údajné úplatkářské aféry z let 2012 a 2013, kdy měl Růžičkovi, v té době hlavnímu trenérovi Slavie, předat podnikatel Miroslav Palaščák půl milionu korun, aby se jeho syn stal součástí prvního týmu, byl v roce 2016 Růžička obžalován z dvojnásobné zpronevěry. V září 2016 byl uznán vinným ze zpronevěry 500 tisíc Kč a následně nepravomocně odsouzen k peněžitému trestu ve výši 400 tisíc Kč; v případě neuhrazení měl nastoupit na 16 měsíců vězení. Růžička se proti rozsudku odvolal, ale pražský městský soud v lednu 2017 rozsudek pravomocně potvrdil a odvolání zamítl.\n\nExtraliga: 17 sezon, 680 utkání (431 branek + 433 asistencí = 864 bodů)\n\nNHL: 5 sezon, 233 utkání (82 branek + 85 asistencí = 167 bodů)\n\nReprezentace: 200 utkání (112 branek)\n\nMistrovství světa: \n\nZOH:\n\nIndividuální trofeje:\n\n\nse Slavií Praha\n\ns reprezentací\n\núspěchy s reprezentací\n\nCelková bilance 200 utkání/112 branek\n\n"}
{"id": "153036", "url": "https://cs.wikipedia.org/wiki?curid=153036", "title": "NucleoSTOP", "text": "NucleoSTOP\n\nNucleoSTOP je fiktivní zařízení, které by mělo filtrovat tu část elektrické energie ze sítě, která pochází z jaderných zdrojů. NucleoSTOP vznikl jako satira zaměřená na protijaderné aktivisty.\n\nZařízení je z fyzikálního hlediska nesmysl, protože konečný odběratel elektrického proudu z propojené energetické soustavy nemá v principu žádnou možnost zjistit, ze kterého zdroje právě odebíraná elektřina pochází.\n\n"}
{"id": "153040", "url": "https://cs.wikipedia.org/wiki?curid=153040", "title": "Átma", "text": "Átma\n\nÁtma nebo též átman (v dévanágarí आत्मा nebo आत्मन्, stř. rod, přepisované s malým počátečním písmenem) je hinduistický termín označující pojem o individuální podstatě či individuální identitě každého jedince a do češtiny se překládá většinou jako jáství, já, duše nebo nadduše. V buddhistické filosofii je átma popřeno jako reálné, neboť se tu považuje za iluzorní efekt pohrouženosti jedince do individuální tělesné variety hmoty.\n\nPojem átma je plně rozebírán v upanišadách a základním poselstvím z tohoto rozboru je totožnost átma a brahman, tedy individuální podstaty každého jedince a univerzální podstaty všeho. Základem je tedy poznání átma a zjištění, že je vskutku totožné s brahma. Tak je možno dosáhnout vysvobození (\"mókša\") z koloběhu životů (\"samsára\"). Toto poznání není pouhé intelektuální poznání, ale prožitek této jednoty, kterého je možno dosáhnout různými způsoby. V upanišadách se někdy mluví o soustředění na átma nebo meditaci, že vše je átma. V nejstarších upanišadách je možné nalézt i zmínky o milosti, kterou člověk může dojít tímto zjištěním.\n\nVšechny indické filosofické směry s pojmem átma nějakým způsobem pracují, i když třeba buddhistická filosofie nebo materialističtí lókájatikové jeho existenci popírají. Pojem átma je v různých filosofických školách interpretován různě. V Brhadáranjakópanišadě III.9.26, která je jednou z nejstarších, je átma popisováno následovně:\n\nRovnice átma = brahman je základem učení védanty, která je jedním z šesti duchovních směrů hinduismu. Zvláště advaita védanta drží tuto rovnici v jejím nejsilnějším smyslu, tedy, že i átma je jen jeden a vše je ve výsledku jedno. Zdání dvojnosti (duality) je pouze iluze (májá). Átma je v tomto případě chápáno velice abstraktně jako bytí, vědomí, blaženost (\"sat-čit-ánanda\") a v důsledku toho neexistuje lidská individualita. Aby bylo možné vysvětlit takové věci jako je reinkarnace nebo karma, existuje jáství (\"ahankára\"). Advaita védanta učí, že kvůli nevědomosti si člověk myslí, že je hmotnou individualitou (\"upádhi\") na základě jáství (\"ahankáry\"), a proto si musí uvědomit, že jeho skutečnou podstatou je átma, které je ztotožněné s brahman.\n\nNaproti tomu dvaita védanta považuje átma za odlišné od brahman a učí, že podle některých upanišad, purán, Bhagavadgíty nebo i védánty sútry jich existuje více. Podle těchto nauk zůstává brahman věčný a neměnný, přičemž individuální átma (\"džívátma\") prochází různými reinkarnacemi.\n\nPodle véd a upanišad se individuální átma (\"džívátmá\") a neprojevený átma (\"paramátmá\") nacházejí v těle jako dva ptáci na jednom stromě. Jejich vzájemnou interakci lze vysvětlit na moderním příkladu počítače. Fyzické tělo lze přirovnat k hardware, subtilní či astrální tělo k software, jáství (\"ahankára\") k rozhraní, pránu k elektřině, duši (átmu) k uživateli a neprojeveného átmu (\"paramátma\") k systémovému operátorovi ovládajícímu síť ostatních počítačů (těl). Funkčnost systému je dána stavem těl. Když jsou těla nepoužitelná, duše je opustí a systémový operátor (\"paramátmá\") jí přidělí jinou duši (átma) podle zásad karmy a teorie reinkarnace.\n\nSyntézou advaity a dvaity je nauka o nepochopitelné odlišnosti a totožnosti (\"ačintja bhedábheda tattva\"), kterou učil Čaitanja Maháprabhu. Totožnost je chápána jako kvalitativní a odlišnost jako kvantitativní.\n\nPojem átma je používán i v józe a sánkhje. Pataňdžali vysvětluje v nevědomost, jako stav, kdy „člověk považuje své pomíjivé (\"anitja\"), nečisté (\"ašuči\"), strastiplné (\"duhkha\") a neduchovní (\"anátma\") za věčné (\"nitja\"), čisté (\"šuči\"), blažené (\"sukha\") a duši (\"átma\")“. Toto učení mělo veliký vliv a je rozebíráno i v duchovních textech Bhagavadgíty.\n\nV ritualistické literatuře bráhman se pojem átma používá pro obětiště (\"nitja\") a oběť (\"kámja\"). \"Nitja\" jsou obětiště určená k trvalému udržování řádu světa (\"rta\") a oběti (\"kámja\") jsou splněná přání obětujících. \"Kátjájana šulba\" sútra jmenuje deset typů těchto obětišť. Obětiště z vrstev nepálených cihel, znázorňovalo posvátný rok, rytmus přírody a času se světy podsvětí, země a nadsvětí. Oběť nabývala podob světla nebo orla (\"šjény\") a jednala s bohy o výsledku oběti a tím nabyla mocných psychických sil. Pro takové mocné a dlouhotrvající obřady jako byl obřad zimního slunovratu (\"mahávratah\"), užíval obětující dechová cvičení (pránájámu), aby ovládl jemné energie dechu (prány).\n\nV áranjakách, bráhmanách a jejich součásti, upanišadách, jsou popsány metody, jimiž lze odhalit pozadí hrubohmotného a jemného pránického světa v prostoru duchovního srdce, átma v ákáši (éteru). Poznání átma odhaluje, že duchovní příroda je charakterizována rytmy vdechu a výdechu, pocity a podněty, zatímco átma a paramátma, ztotožněné s absolutním brahman ničemu nepodléhají. Teorie átma jako jáství je podle Advaita védánty chybná. Jáství sice koření v átma, ale átma samo není jáství (\"ahankára\") děděné podle zásad karmy, ale je souhrnem iluzí (\"májou\") a dočasným vznikáním a zanikáním. Átma je jednou z nejcennějších hodnot védské nauky.\n\nUpanišady o átma říkají (v překladu D. Zbavitele):\nCitáty z Bhagavadgíty (v překladu J. Filipského a J. Vacka, kteří překládají átma jako „Já“):\n\n\n\n"}
{"id": "153043", "url": "https://cs.wikipedia.org/wiki?curid=153043", "title": "Stefan Schwarzmann", "text": "Stefan Schwarzmann\n\nStefan Schwarzmann (* 11. listopadu 1965) je německý metalový bubeník a kytarista, který působil ve skupinách Accept, U.D.O., Running Wild, Krokus a Helloween.\n\n"}
{"id": "153045", "url": "https://cs.wikipedia.org/wiki?curid=153045", "title": "Frederik Ehmke", "text": "Frederik Ehmke\n\nFrederik Ehmke (* 21. června 1978, Malsch, Německo) je německý bubeník, nejnovější člen německé powermetalové hudební skupiny Blind Guardian. Jejím členem se stal v roce 2005 poté, kdy dlouholetý bubeník Thomas Stauch skupinu opustil, aby se mohl věnovat sólovému projektu.\n\nEhmke před připojením se k Blind Guardian hrál ve folkmetalové skupině Schattentantz od jejího vzniku v roce 1999.\n\n"}
{"id": "153047", "url": "https://cs.wikipedia.org/wiki?curid=153047", "title": "Josef Maršál (malíř)", "text": "Josef Maršál (malíř)\n\nJosef Maršál (15. května 1951 Praha – 2003) byl český malíř a grafik, který od roku 1981, kdy emigroval z Československa, žil v Itálii a USA.\n\nVěnoval se hlavně volné grafice a portrétní kresbě, především technice suché jehly. V jeho ateliéru ve Všehrdově ulici v Praze vznikly nejznámější série vytvořené touto technikou - typické portrétní cykly ze života pražských chodců, návštěvníků pražských hospůdek a typických obyvatel Malé Strany. Vytvořil také celou řadu pražských vedut, které jsou typické svým rukopisem a technickou dokonalostí v drobnokresbě. Vedle grafiky se Josef Maršál věnoval i portrétní malbě a krajinomalbě a knižní ilustraci. Během svého pobytu v Americe vytvořil sérii vánočních pohlednic zimního New Yorku.\n\n\n\n"}
{"id": "153049", "url": "https://cs.wikipedia.org/wiki?curid=153049", "title": "Christine", "text": "Christine\n\nChristine může znamenat:\n\n\nv kinematografii:\n"}
{"id": "153053", "url": "https://cs.wikipedia.org/wiki?curid=153053", "title": "Malostranské mostecké věže", "text": "Malostranské mostecké věže\n\nMalostranské mostecké věže jsou dvě stylově odlišné nestejně vysoké pražské věže, propojené branou, tvořící vstup z Karlova mostu na Malou Stranu na královské cestě na počátku Mostecké ulice.\n\nNižší z obou věží se také nazývá Juditina věž, protože byla součástí Juditina mostu, předchůdce dnešního mostu Karlova. Byla zbudována z kvádříkového zdiva v románském slohu v druhé polovině dvanáctého století. Ve třináctém století zde byla brána a druhá, menší severní věž, nahrazené v souvislosti s budováním nového Karlova mostu dnešními gotickými stavbami.\n\nPo roce 1591 byla věž renesančně upravena: cimbuří nahrazeno renesančními štíty, fasáda vyzdobena sgrafitovým kvádrováním se zajímavým symbolem Bafometa a byla nově proražena okna.\n\nNa konci 19. století byl na fasádě objeven zazděný výklenek s románským monumentálním reliéfem, již v té době skrytý v interiéru 1. patra přiléhajícího domku bývalé celnice. Představuje klečícího mladíka, který něco přebírá nebo předává druhé, trůnící postavě. Totožnost postav a smysl výjevu není vyjasněný, jedná se však o jedno z vrcholných děl českého románského sochařství s vlivy francouzské monumentální plastiky.\n\nDnes zde sídlí sdružení Klub Za starou Prahu.\n\nZhruba na místě původní druhé románské mostecké věže byla zbudována nová, gotická věž. Její základy byly postaveny snad již parléřovskou hutí na začátku 15. století, ale vzhledem k bouřlivému husitskému období bylo ke stavbě přistoupeno až za Jiřího z Poděbrad v roce 1464.\n\nVěž je zřetelně inspirována parléřovskou Staroměstskou mosteckou věží, ale chybí zde náročná symbolika sochařské výzdoby, výklenky pro sochy na západní a východní straně věže zůstaly prázdné. Dnešní podoba věže pochází z let 1879-83, kdy došlo k její obnově architektem Josefem Mockerem.\n\nGotická brána byla postavena nejspíše již za Václava IV. Tvoří ji dva lomené oblouky a byla uzavíratelná dubovými vraty a železnou mříží. Na straně k mostu je za cimbuřím průchod spojující obě věže, na cimbuří znaky s říšskou orlicí, českým lvem a znak Horní Lužice, pod nimi znaky Starého Města a Malé Strany.\n\n\n\n\n"}
{"id": "153054", "url": "https://cs.wikipedia.org/wiki?curid=153054", "title": "Žďár nad Sázavou 1", "text": "Žďár nad Sázavou 1\n\nŽďár nad Sázavou 1 - město () je místní část města Žďár nad Sázavou, která nemá svoji vlastní samosprávu.\n\nNejstarší část tvoří náměstí (dnes drasticky přestavěné), Tvrz a tři původní předměstí: Horní, Dolní a Hamrmýlské (Veselské), z nichž dodnes zbyly pouze páteřní ulice. Mladší stavební vrstvu tvoří ulice Nádražní a několik ulic směrem k tzv. Starému nádraží. V 2. polovině XX. století bylo na místě starého Dolního předměstí a lokality Odranec postaveno sídliště Libušín.\n\nNacházejí se zde historické památky - kostel sv. Prokopa ze 14. století, tvrz, barokní fara, budova bývalé radnice ze 17. století, morový sloup. Značná část budov na náměstí byla po 2. světové válce zbořena a nahrazena moderními, avšak architektonicky nevýraznými budovami. \n\nČvtrť je rozdělena velice rušnou silnicí I.třídy č. 37.\n\n"}
{"id": "153059", "url": "https://cs.wikipedia.org/wiki?curid=153059", "title": "Žďár nad Sázavou 2", "text": "Žďár nad Sázavou 2\n\nŽďár nad Sázavou 2 - je částí Žďáru nad Sázavou územně shodnou s katastrálním územím Zámek Žďár (). Zástavba jakož i většina katastru leží na Moravě, ale severní část vodní nádrže Pilská původně náležela k sousedním českým vsím Stržanovu a Polničce. Katastrální území této části Žďáru nad Sázavou je pojmenované podle zdejšího zámku.\n\nNejstarší písemná zmínka této čtvrti nemající vlastní samosprávu je z roku 1252, kdy byl založen cisterciácký klášter, kdysi rodový klášter českého šlechtického rodu Lichtemburků. Vznikla zde Žďárská kronika, jejímž autorem je Jindřich Řezbář, který je hlavním informátorem o vztazích Lichtemburků v druhé polovině 13. století. Z historických památek se zachoval klášterní kostel Nanebevzetí Panny Marie - druhý nejdelší na Moravě (kde by snad mělo být lichtemburské pohřebiště), rozsáhlý klášterní komplex s hospodářskými budovami (Zámku, patřící rodině Kinských), hospodářský dvůr Lyra, klášterní zájezdní hostinec Táferna, barokní morový hřbitov a gotický most přes Stržský potok. \n\nMimořádně významnou památkou je poutní kostel sv na Zelené hoře Kostel svatého Jana Nepomuckého, zařazený v seznamu UNESCO. \n\nDnešní zástavba má převládající charakter rodinných domů vystavěných hlavně v letech 1960-1970. V katastru území se nachází rybníky vhodné pro rekreaci a rybolov a také již výše zmíněná vodní nádrž Pilská. Územím prochází silnice I. třídy č. 37.\n\n"}
{"id": "153062", "url": "https://cs.wikipedia.org/wiki?curid=153062", "title": "Diecézní biskup", "text": "Diecézní biskup\n\nDiecézní biskup je biskup spravující konkrétní existující diecézi.\n\nV římskokatolické církvi rozlišujeme sídelního biskupa u diecézí příslušejících k nějaké církevní provincii a vyňatého biskupa u diecézí spadajících přímo pod apoštolský stolec.\n\nProces jmenování nového diecézního biskupa za normálních okolností určují \"Normy pro promoce do biskupské služby v latinské církvi\" z roku 1972 a \"Kodex kanonického práva\" z roku 1983 (kánony 364, 377 a 378). \n\nApoštolský nuncius požádá biskupy místní církve, aby mu vyjmenovali asi 50 tzv. konzultorů (duchovních i laiků), z jejichž doporučení vzejde pořadník tří jmen. Všichni zúčastnění jsou vázáni služebním papežským tajemstvím (lat. \"sub secreto pontificio\"). Papež vybírá z navržených kandidátů, avšak pořadník pro něj není závazný, může jej změnit. Nunciatura poté tajně kontaktuje vybraného kandidáta a zeptá se ho, zda funkci přijímá (v případě, že kandidát ze závažných důvodů odmítne, postupuje se dál podle pořadníku).\n\nBiskupem diecéze se stává dotyčný po složení vyznání víry a přísahy věrnosti Apoštolskému stolci vyhlášením jmenování. Pak se již může kanonicky ujmout řízení diecéze. Pro tento akt se vyžaduje jasné liturgické gesto: usednutí na biskupský stolec (trůn) ve vlastní katedrále. Pokud dotyčný ještě není biskupem, jsou mu některé pravomoce (např. svěcení kněží) odepřeny, respektive vykonával by je neplatně, až do okamžiku jeho vlastního biskupského svěcení.\n\nÚřad diecézního biskupa existuje také v jiných církvích, které mají episkopální zřízení – např. v církvích anglikánských nebo v některých církvích luterských.\n\n"}
{"id": "153064", "url": "https://cs.wikipedia.org/wiki?curid=153064", "title": "Pomocný biskup", "text": "Pomocný biskup\n\nPomocný biskup (též \"světící biskup\", \"auxiliární biskup\", \"auxiliář\" či latinsky \"auxiliarius\") je v římskokatolické a východních katolických církvích biskup, který je přidělen k diecézi jakožto pomocník sídelního (diecézního) biskupa. \n\nNejčastěji je pomocný biskup jmenován zejména v případech, kdy je diecéze příliš velká či lidnatá na to, aby všechny povinnosti zvládl jediný biskup. Dalším případem je situace, kdy stávající biskup potřebuje výpomoc z jiného důvodu (např. protože mu postavení biskupa přisuzuje další společenské a státnické povinnosti nebo protože mu jeho zdravotní stav už neumožňuje plné nasazení, ale z nějakého důvodu zůstává v úřadu).\n\nČinnost pomocného biskupa je často vymezena pro určitou část diecéze nebo určitou škálu činností. Běžný pomocný biskup nemá právo nástupnictví, ovšem v případě, že zde není nikdo s takovým právem, mohou být pomocní biskupové zvažováni Svatým stolcem jako obzvlášť vhodní kandidáti.\n\nKaždý pomocný biskup je zároveň se jmenováním jmenován titulárním biskupem.\n\nZvláštním druhem pomocného biskupa je biskup koadjutor (biskup spolusprávce), který má automatické právo nástupnictví po sídelním biskupovi (stává se sídelním biskupem automaticky poté, co ten odstoupí nebo zemře) a může mít i značně širší pravomoci než klasický pomocný biskup.\n\n"}
{"id": "153065", "url": "https://cs.wikipedia.org/wiki?curid=153065", "title": "Žďár nad Sázavou 3", "text": "Žďár nad Sázavou 3\n\nŽďár nad Sázavou 3 - Stalingrad je místní část města Žďáru nad Sázavou bez vlastní samosprávy.\n\nČtvrť vznikla jako obytné zázemí pro zaměstnance nově vzniklých Žďárských strojíren a sléváren (ŽĎAS) – založených v roce 1952. Byla zvolena lokalita s páteřní komunikaci, vycházející z města směrem na Havlíčkův Brod, která dříve nesla jméno \"Ptáčkův kopec\". \n\nHlavní, překotný stavební ruch zde probíhal v letech 1950–1960. Nejstarší zástavbou je 32 domků tzv. Dagmarků z roku 1950. Název vznikl zkomolením názvu montovaných domků Danmark, určených pro jednu generaci. \n\nHlavní charakter daly čtvrti cihlové domy ve stylu socialistického realismu. První jednoduché bloky vyrostly na ul. Revoluční (původně s číslováním Stalingrad 1–6). Podél tehdejší třídy Pionýrů (dnes ul. Brodská) byla postavena řada bloků s malometrážními byty, tzv. Svobodárny. Kvůli svým nepřizpůsobivým obyvatelům si celá čtvrť vysloužila špatnou pověst. Bytové domy na ul. Komenského byly údajně – na rozdíl od dělnických částí – určeny inženýrům a stranickým funkcionářům ze ŽĎASu, proto dostaly lidový název Pánov.\n\nV části „U Věžičky“ tvoří několik dvorů a společně s architektonickými prvky historických slohů jim dodávají alespoň určitou osobitost. V posledních letech většina z nich prošla opravami. Při zateplování a instalaci betonových lodžií tento soubor přichází o římsy, sgrafita a mění se i původní barevná jednota.\n\nV 50. letech 20. století bylo toto socialistické „horní město“ vybaveno jako samostatná jednotka s poštou, kinem, kulturním zařízením (tehdy agitační středisko), knihovnou, lékaři, zubaři, lékárnou atd. Byly zde postaveny budovy jeslí (dnes Dům pokojného stáří), 2 školek, tzv. 2. a 3. základní školy, učiliště ŽĎASu a internátu. Nescházely obchody a restaurace.\n\nV 90. letech 20. století bylo zrušeno nejdříve dospělé, pak i dětské oddělení knihovny, byly uzavřeny zubařské ordinace a zrušeno bylo agitační středisko. Většina dalších institucí a zařízení však je zachována dodnes. Kino Vysočina je jedinou budovou svého druhu ve městě. \n\nZajímavostí je inercie názvu \"Stalingrad\", který se nadále používá navzdory novému politickému režimu. Oficiálně název zanikl už v éře socialismu, ale nebyl nahrazen jiným. Oficiální název čtvrti Žďár 3 funkčně nedostačuje. Sídliště s názvem Stalingrad byla též v Ostravě (vzorové sídliště Ostrava-Zábřeh – Stalingrad) a v Karviné (dnes Nové Město). \n\n"}
{"id": "153066", "url": "https://cs.wikipedia.org/wiki?curid=153066", "title": "Kiss", "text": "Kiss\n\nKiss je americká rocková skupina, která vznikla v New Yorku roku 1973. Skupina je známa bizarně líčenými tvářemi svých členů, kostýmy a vizuálním ztvárněním vystoupení. Na koncertech plivali oheň, krev, kouřilo se jim z kytar a používali pyrotechniku. Jejich oblečení a make-up má charakter strašidelně laděných komiksových postav. Jejich atraktivní prezentace přitvrzené glam rockové hudby zapůsobila na široké masy publika natolik, že se stali jednou z celosvětově nejznámějších a komerčně nejúspěšnějších amerických rockových skupin hlavně v 70. a 80. letech. Kiss doposud získali od RIAA 22 zlatých alb a mají potvrzený prodej více než 100 milionů alb, z toho 19 milionů nahrávek v USA.\nKiss má své kořeny ve skupině \"Wicked Lester\". Tuto skupinu z New Yorku vedli Gene Simmons a Paul Stanley. Wicked Lester svou tvorbou ale nedosáhli výraznějšího úspěchu.\nKoncem roku 1972 mezi sebe Simmons se Stanleyem přijali veterána hudební klubové scény z New Yorku Petera Crisse a na jejich zkouškách začaly vznikat první písničky jako Strutter či Deuce.\n\nOproti začátkům \"Wicked Lester\" v této době skupina začala muziku přitvrzovat a po vzoru kapely \"New York Dolls\" zkoušela experimentovat se svým vzhledem. Skupina začala používat make-up, vlasy měla upravené trvalou. V lednu 1973 se k trojici kapely připojil sólový kytarista, excentrik Ace Frehley. V této době také Gene přišel s nápadem pojmenovat nově vzniklou kapelu \"KISS\". Ace pak dostal nápad, že by písmena „\"SS\"“ na konci názvu mohla být vytvořena ze dvou blesků: KI⚡⚡ (německé edice alb skupiny však musely mít tento text upravený jako dvě obrácená „\"ZZ\"“, protože blesky silně připomínaly nacistický znak \"SS\").\nPrvní album skupina začala nahrávat 10. října 1973 v \"Bell Sound Studios\" v New Yorku. První oficiální vystoupení skupiny bylo na \"Academy of Music\" (NY), kde předskakovali kapele \"Blue Öyster Cult\". Na tomto koncertu se stalo, že při plivání plamenů vzplanuly nalakované vlasy Geneho Simmonse.\nDne 5. února 1974 v kanadském Edmontonu na \"Northern Alberta Jubilee Auditorium\" skupina nastartovala své koncertní turné. Album s jednoduchým názvem \"Kiss\" bylo vydáno 18. února. Dne 19. února bylo v televizi \"ABC\" v programu Dicka Clarka \"In Concert\" odvysíláno první televizní vystoupení skupiny se skladbami \"Nothin‘ to Lose\", \"Firehouse\" a \"Black Diamond\". Dne 29. dubna skupina vystoupila v programu \"The Mike Douglas Show\" se skladbou \"Firehouse\". Tomuto vystoupení předcházelo Douglasovo interview se Simmonsem, ve kterém se namaskovaný Gene vyjádřil, že je zosobněním zla, čímž zaujal, pobavil a zároveň uvolnil atmosféru ve zmateném hledišti.Nicméně i přes publicitu a koncertní turné se prodalo jen 75 000 nosičů prvního alba. Skupina Kiss spolu s vydavatelstvím \"Casablanca Records\", které album produkovalo, rychle ztrácely své investice. Rozhodly se proto zkusit nahrát druhé album. Členové skupiny odletěli do Los Angeles do nahrávacího studia, aby se zde pokusili odčinit komerční neúspěch prvního alba.\nAlbum \"Hotter Than Hell\" vyšlo 22. října 1974. Dostalo se jen na stou příčku žebříčku a jen skladba \"Let Me Go, Rock 'n' Roll\" se hrála v hitparádách. Jakmile toto album vypadlo z žebříčku, skupina se rozhodla pro zrušení probíhajícího koncertního turné a načatého nahrávaní třetího alba.\n\nVedení produkce tohoto alba vzal do svých rukou sám ředitel vydavatelství \"Casablanca\" Neil Bogart. Pokusil se o změnu zkresleného zvuku alba \"Hotter Than Hell\" na čistší, trochu víc popovější verzi nových skladeb. Nové album \"Dressed to Kill\" mělo mírně lepší komerční úspěch. Na tomto albu byla jedna z pozdějších klasických skladeb Kiss Rock and Roll All Nite.\n\nI když alba skupiny Kiss nedosahovala očekávaného prodeje, byla skupina oblíbená díky své originální show na živých vystoupeních. Děly se tam takové věci, jako bylo Geneho plivání krve (směs jogurtu a potravinářské barvy), plivání plamenů, Frehleyova kytara se během sóla vznítila (efekt světel a dýmovnic, skrytých v kytaře), během Crissova bubnovaní létaly jiskry a rytmus Stanleyovy kytary byl zvýrazněn pyrotechnikou.\n\nNa konci roku 1975 bylo vydavatelství Casablanca blízko krachu a skupina Kiss byla v nebezpečí propadnutí nahrávací smlouvy s vydavatelstvím. Obě strany mohl zachránit jen komerční úspěch.\n\nPřekvapením bylo, že komerční úspěch přišel po vydaní dvojalba \"Alive!\" ze živých vystoupení. Na tomto jejich prvním živém albu mínila skupina předvést to vzrušení, které provázelo jejich koncerty, chtěla vydat zvukovou verzi, kterou nebylo možno ve studiu nahrát. Album vyšlo 10. září 1975, získalo čtyřnásobnou platinu a živá verze singlu \"Rock and Roll All Night\" s kytarovým sólem se stala prvním singlem, který se dostal do Top 40.\n\nTato situace zachránila před finančním krachem skupinu i studio Casablanca. Po tomto úspěchu došlo ke spojení s producentem Bobem Ezrinem, který předtím spolupracoval s jinou hvězdou glam rocku Alice Cooperem. Výsledkem této spolupráce bylo zvukově i hudebně nejlépe zpracované album skupiny Kiss nazvané \"Destroyer\", které vyšlo 15. března 1976. Na produkci alba byly využity orchestrální party, sbor a množství páskových efektů. Singl \"Beth\" se dostal na 7. příčku žebříčků a album se stalo koncem roku 1976 platinovým.\n\nDalší deskou nahranou téhož roku se KISS definitivně zařadili mezi nejpopulárnější kapely své doby. Album s názvem \"Rock and Roll Over\" bylo pokusem o získání „živého“ zvuku na studiové desce. Nahrávání proto proběhlo v jednom z Newyorských divadel a téměř naživo.\nDeska se stala taktéž platinovou.\n\nAlbum \"Love Gun\" vydané roku 1977 bylo zvukově velmi podobné předchozí desce a jen podtrhovalo tehdejší dominanci KISS na americkém hudebním trhu. Nejslavnější písní na desce se stal hit \"Love gun\".\n\nTen se stejně jako další hity z alb Destroyer, Rock and Roll Over a Love Gun objevil i na druhém živém záznamu kapely, dvojalbu \"Alive II\". Speciálně pro tuto desku KISS nahráli několik úplně nových písniček, jelikož prý nechtěli na koncertních šňůrách opakovat stále stejný materiál.\n\nV průběhu let 1976 až 1978 skupina Kiss vydělala na nahrávkách a živém vystupování 17,7 mil. dolarů. Vydavatelstvím \"Marvel Comics\" byl vydán komiks s postavami super hrdinů ze skupiny Kiss. Gallupův ústav výzkumu veřejného mínění zjistil, že skupina Kiss je nejpopulárnější skupina Ameriky. V japonské \"Budokan Hall\" v centru Tokia uspořádala skupina Kiss 5 vyprodaných koncertů, čím o jeden koncert překonala tehdejší rekord skupiny Beatles. Vyšla remixovaná kompilace jejich hitů, dvojalbum \"Double Platinum\".\n\nV této době se na trh dostal materiál, který neměl s hudbou nic společného. Kromě zmíněného komiksu to byl inkoust s „\"příměsí pravé krve\"“, ve stylu skupiny graficky zpracovaný pinball, „\"Kiss Your Face Makeup\"“ – šminkové sety, \"kissácké masky\" na Halloween, stolní hry s postavičkami skupiny a mnoho dalších \"„pozoruhodných suvenýrů“\". Mezi roky 1977 až 1979 se na tomto materiálu prodávaném v obchodech a během koncertů podařilo podle odhadu vydělat asi 100 mil. dolarů.\n\nSkupina Kiss se v roce 1978 dostávala na svůj vrchol komerční úspěšnosti. V průběhu dvou let měla čtyři platinová alba, průměrná návštěvnost koncertů byla 13 350 lidí, hrubý příjem skupiny za rok 1977 byl 10,2 mil. dolarů. Členové skupiny spolu s kreativním manažérem Billem Aucoinem hledali cestu, jak se dostat do další úrovně popularity. Pro rok 1978 Bill určil dva způsoby, jak situaci využít.\n\nPrvním byl nápad vydat čtyři sólová alba členů skupiny současně. I když na výrobě těchto alb navzájem nespolupracovali, byla vydána jako alba skupiny Kiss s podobným designem obalů. Alba vyšla naráz v jeden den. Byla to šance pro členy skupiny prezentovat své individuální hudební představy ve spolupráci s jinými hudebníky. Na Geneho albu hraje člen skupiny Aerosmith Joe Perry, zpívá disko hvězda Donna Summer a jeho tehdejší přítelkyně Cher. Alba, které nahráli Stanley a Frehley jsou víc hardrocková a Crissovo album je laděno víc baladicky ve stylu R&B. Na trh bylo dáno 5 mil. nosičů, všechna čtyři alba se dostala do první padesátky žebříčku Billboardu.\n\nDruhým cílem Aucoinsova plánu bylo dostat členy skupiny na filmová plátna, tak aby jejich postavy upevnily mínění o jejich hrdinství. Filmovaní se uskutečnilo na jaře 1978. I když měl projekt ambice stvořit něco mezi \"Hard Day’s\" od skupiny Beatles a \"Hvězdnými válkami\", výsledek nebyl s těmito ambicemi ve shodě. Scénář se vícekrát přepisoval a členové skupiny, hlavně Criss a Frehley, byli velmi znechuceni průběhem. Criss se odmítl zúčastnit post-produkce a nakonec byly jeho dialogy nadabovány jiným hercem. Televizní film \"Kiss Meets the Phantom of the Park\", produkovaný společností Hanna-Barbera byl vysílaný televizí NBC 28. října 1978. I přes pohrdavé odezvy to byl televizní program s jedním z nejvyšších ratingů v tomto roce. Namísto hrdinů ale tento film předvedl členy skupiny skoro jako šaškovské, komické postavy. Umělecký propad tohoto projektu podnítil skupinu k tomu aby rozvázala vztahy s Billem Aucoinem.\n\nPo dvou letech, 23. května 1979 vyšlo další společné album skupiny nazvané \"Dynasty\", které se také stalo platinovým. Na tomto albu je největší světový hit historie skupiny Kiss, který je kombinací stylů Hard rock a Disko: \"I Was Made For Lovin' You\".\n\nBicí na tomto albu nahrával Anton Fig, načež producent alba Vini Poncia dospěl k názoru, že Crissova technická úroveň není adekvátní tomu, co si skladby alba vyžadují. Jediná Crissova skladba (kterou i nazpíval) na albu je \"Dirty Livin‘\". Následující koncertní šňůra k albu měla název \"The Return of Kiss\". Tato šňůra byla poznamenaná poklesem návštěvnosti koncertů. Crissova technická úroveň byla opravdu slabší, někdy docházelo ke zpomalení rytmu skladeb. Poslední koncert této šňůry ze dne 16. prosince 1979 byl zároveň i posledním Crissovým vystoupením s Kiss.\n\nNásledující album \"Unmasked\", které vyšlo 20. května 1980, bylo nahráno se studiovým bubeníkem Antonem Figem. Toto album má víc popový charakter a bylo prvním od alba \"Dressed to Kill\", které nedosáhlo na platinový prodej. Crisse na koncertech vystřídal Eric Carr. Debutoval 25. července 1980 v dnes už neexistujícím \"Palladium Theatre\". Tento koncert k albu \"Unmasked\" byl jediným vystoupením v USA, skupina potom absolvovala šňůru na Novém Zélandu a v Austrálii. Toto turné bylo jedno z největších zahraničních a hlavně ze strany médií bylo vnímáno pozitivně.\n\nPro nahrávání dalšího alba se skupina rozhodla přizvat producenta Boba Ezrina, který se osvědčil při úspěšném albu \"Destroyer\". První tiskové zprávy hovořily o tom, že skupina se vrací k hardrockovému stylu. Nové album má název \"Music from „The Elder“\" (1981). Je to koncepční album, na kterém hrají i středověké dechové nástroje, smyčce, harfy a syntezátory. Album bylo prezentováno jako soundtrack k filmu, který nebyl nikdy natočen. Vzhledem k této skutečnosti není jednoduché pochopit koncepci jeho dějové linie. Komerčně tento projekt úspěšný nebyl a po jeho vydání ani nenásledovalo větší koncertní turné.\n\nV tomto období začal být vzniklou situací frustrovaný i Ace Frehley. V létě roku 1982 se rozhodl od skupiny odejít. I když už na výrobě nespolupracoval, je Frehley zobrazen na obalech následujících alb z roku 1982 \"Killers\" a \"Creatures of the Night\".\n\nAlbum \"Creatures of the Night\" se dostalo na 45. místo žebříčků popularity. Kytarové party na tomto albu nahrávalo vícero muzikantů včetně Vinnie Vincenta. Vincent oficiálně nahradil Frehleye v prosinci 1982 během koncertního turné při 10. výročí vzniku skupiny. Vincentova identita/maska, byla ve formě egyptského bojovníka. Toto turné nebylo v USA komerčně nejúspěšnější, ale skupina měla i koncerty, na kterých bylo nejvíc diváků v jejich historii, včetně 137 000 fanoušků v Rio de Janeiro, v Brazílii 18. června 1983.\n\nDne 25. června 1983 se uskutečnil v São Paulo poslední koncert (až do r. 1996), na kterém skupina Kiss vystupovala v maskách.\n\nAlbum \"Lick It Up\" (1983), které pomohlo znovu oživit kariéru skupiny bylo zároveň jejich prvním po demaskovaní.\n\nUkončení používání masek a kostýmů mělo zdůraznit změnu. Odmaskování KISS je však dnes bráno jako jedno z nejhorších rozhodnutí v hudební historii. Skupina kvůli tomu ztratila démonickou tvář, kterou předtím oplývaly jejich koncerty.\nPoprvé se na veřejnosti bez masek objevili při prezentaci alb 18. září 1983 v televizi MTV. Album Lick It Up bylo po třech letech prvním, které hned získalo zlato, ale návštěvnost na turné byla slabší než při předešlém projektu. Během tohoto koncertního turné vznikaly tlaky mezi Vincentem a zbytkem skupiny, které skončily v březnu 1984 Vincentovým odchodem.\n\nNahradil ho bývalý studiový hráč a učitel na kytaru Mark St. John. S tímto kytaristou skupina nahrála v září 1984 nejlépe prodávané album skupiny 80. let nazvané \"Animalize\". I když úspěch skupiny nebyl porovnatelný s jejich zlatou érou 70. let, došlo v tomto období k výraznému zlepšení jejich postavení na hudebním trhu. St. John měl zdravotní problémy s reaktivní artritidou. Choroba ho omezovala na vystoupeních, proto došlo ke čtvrté výměně během tří let na pozici sólového kytaristy, když na tento post ve skupině nastoupil v prosinci 1984 Bruce Kullick.\n\nSestava Stanley, Simmons, Carr a Kullick se stala nejstabilnější od doby originální sestavy 70. let. Od poloviny 80. let vydali sérii platinových alb: \"Asylum\" (1985), \"Crazy Nights\" (1987) a kompilaci jejich největších hitů \"Smashes, Trashes & Hits\" (1988).\n\nAlbum \"Crazy Nights\" bylo jedním z nejúspěšnějších alb na světě, které kdy skupina Kiss nahrála. Single \"Crazy, Crazy Nights\" dosáhl čtvrté příčky v Británii.\nPoslední album 80. let \"Hot in the Shade\" sice nedosáhlo platiny, ale singl \"Forever\", který byl zkomponován ve spolupráci s Michaelem Boltonem, dosáhl v žebříčcích 80. příčky. Bylo to nejvyšší umístění od dob singlu \"I Was Made for Lovin‘ You\". Tento singl byl posledním singlem, který se v žebříčcích dostal do první desítky.\n\nPo odmaskovaní skupiny ztratil Kiss svůj \"démonický image\". Simmons, který byl do té doby vedoucí osobností, ztrácel na své atraktivitě pro fanoušky, prominentem skupiny se stal Stanley.\n\nProdukcí prvního alba 90. let byl znovu pověřen Bob Ezrin. V březnu 1991, než se skupina stihla pustit do nahrávaní, zjistili lékaři u Erica Carra nádor na srdci, který mu byl v dubnu úspěšně odstraněn. Po operaci se u něj objevily nádory na plicích, proti kterým podstoupil chemoterapii. V červenci bylo vyhlášeno, že léčba byla úspěšná a Eric nad rakovinou vyhrál. V září byl poprvé hospitalizován s prvním ze dvou krvácení do mozku. Zemřel 24. listopadu, 1991 ve věku 41 let, v ten samý den, jako zpěvák skupiny Queen, Freddie Mercury.\n\nTragédií zničení členové skupiny Kiss se rozhodli pokračovat spolu s novým hráčem na bicí Ericem Singerem. Eric Singer, který předtím spolupracoval s Black Sabbath, Garym Moorem, Litou Ford a Alice Cooperem, byl ve skupině již známý, protože hrál na klubových akcích Paula Stanleyeho v roce 1989.\n\n18. května 1992 vydala skupina album \"Revenge\", které bylo více laděno v hardrockovém stylu. Z tohoto alba je nejznámější singl \"Unholy\". Překvapující byla podpora z tantiém na skladby pro bývalého (vyhozeného) člena skupiny Vinnieho Vincenta. Album debutovalo v první desítce žebříčku hitparád a stalo se zlatým. Na počest zesnulého Erica Carra je na albu jako závěrečná skladba zařazená starší instrumentální nahrávka s názvem \"Carr Jam 1981\", jejíž stěžejní částí je Carrovo sólo na bicí. Nahrávky z koncertního turné \"Revenge Tour\" byly vydány na živém albu \"Alive III\".\n\nNa počest skupiny Kiss bylo v roce 1994 vydáno album \"Kiss My Ass: Classic Kiss Regrooved\", které bylo kompilací jejich známých hitů v interpretaci tehdejších hvězd jako například Lenny Kravitz, Stevie Wonder, Garth Brooks (se skupinou Kiss), Anthrax, Gin Blossoms, Toad the Wet Sprocket, Shandi's Addiction, Dinosaur Jr, Extreme, The Lemonheads, The Mighty Mighty Bosstones, Yoshiki a Die Ärzte. Toto album dosáhlo 19. příčky v žebříčku Billboardu a od RIAA získalo zlato.\n\nRoku 1995 vydala skupina knihu \"Kisstory\", ve které byla detailní historie skupiny. V tom samém roce se skupina objevila na unikátní a pozitivně vnímané celosvětové \"Worldwide Kiss Convention Tour\", kde prezentovala své hudební nástroje, kostýmy, vzpomínky z vystoupení, dělala i besedy s fanoušky, podpisové akce, hrála dvouhodinové akustické koncerty, na kterých hrála skladby podle spontánních požadavků publika. Na prvním koncertu v USA zpíval poprvé po 16. letech s Kiss skladby \"Hard Luck Woman\" a \"Nothin' to Lose\" bývalý člen skupiny Peter Criss.\n\n9. srpna 1996 se se skupinou znovu spojili Criss s Frehleyem, aby si spolu zahráli v programu \"MTV Unplugged.\" Tato akce spustila vlnu spekulací o tom, že se znovu spojí původní sestava skupiny Kiss.\n\nPár týdnů po \"Unplugged\" se skupina (Simmons, Stanley, Kullick a Singer) střetla v nahrávacím studiu, aby nahrála po třech letech album \"Carnival of Souls: The Final Sessions\", které bylo hotovo v únoru 1996, ale jeho vydání se opozdilo skoro o dva roky.\n\n28. února 1996 během 36. udělování cen Grammy se v plné zbroji s maskami a v kostýmech z éry \"Love Gun\" za obrovských ovací objevila na pódiu originální sestava skupiny Kiss. 16. dubna na tiskovce v New Yorku KISS oznámili, že se rozhodli v této původní sestavě rozeběhnout koncertní šňůru s podporou svého nového manažera, kterým se stal Doc McGhee. Konference moderovaná Conanem O’Brienem byla vysílána do 58 států. 20. dubna bylo dáno do prodeje 40 000 lístků na první koncert, které byly vyprodány za 47 minut.\n\nPrvním veřejným vystoupením byla asi jednu hodinu dlouhá show, která se konala 15. června pro výroční \"KROQ Weenie Roast\" v Irvine, Kalifornie. Turné \"Alive/Worldwide Tour\" začalo vystoupením před 39 867 diváky 28. června na \"Tiger Stadium\" v Detroitu a skončilo po 192 koncertech během 11 měsíců. Koncerty vydělaly 43,6 mil dolarů, průměrná účast na jeden koncert byla 13 737 lidí.\n\nPoprvé od roku 1977 vydala skupina v září 1998 společné album \"Psycho Circus\". Hráčsky se Frehley a Criss na nahrávaní tohoto alba podíleli minimálně. Sólové kytary nahrával Bruce Kullick a budoucí člen skupiny Tommy Thayer. Většinu bicích sekcí nahrál studiový hudebník Kevin Valentine. I přes tyto rozpory dosáhlo album v žebříčích třetí a tím i nejvyšší pozici v historii alb skupiny Kiss. Titulní skladba alba získala cenu Grammy za nejlepší hardrockovou skladbu. Turné \"Psycho Circus Tour\" začalo na \"Dodger Stadium\" v Los Angeles v noci na svátek Halloween roku 1998. Koncert byl vysílán přes FM rádia v celých USA.\n\nOd 11. srpna 1999 má skupina Kiss svou hvězdu na \"Hollywood Walk of Fame\" v kategorii hudebního průmyslu.\n\n13. srpna byla premiéra filmu s tématem skupiny Kiss, který měl název \"Detroit Rock City\" o čtyřech \"teenagerech\" z roku 1978, kteří jsou schopní udělat cokoliv, aby se dostali na koncert skupiny Kiss v Detroitu.\n\nNásledující měsíc skupina spolupracovala se zápasníkem World Championship Wrestling, který byl známý jako \"The Kiss Demon\". Tvář měl namaskovanou jako Gene Simmons. Na jeho uvedení během \"WCW Thursday Night Thunder\" skupina naživo zahrála skladbu \"God of Thunder\". Tato zápasnická postava neměla dlouhou životnost. Všechny vazby byly ukončeny, když WCW už v září toho roku rozvázalo pracovní poměr se šéfem Ericem Bishofem.\n\nDne 10. února 2000 Kiss oznámili Turné na rozloučenou. Na australské a japonské části turné nahradil Petera Crisse (v jeho masce catmana) předešlý bubeník Eric Singer, kvůli neshodám ohledně financí. Když se skupina rozhodla neukončit kariéru a pokračovat dál, na místo bubeníka se vrátil Peter Criss, ale v té době opustil Kiss Ace a na jeho místo nastoupil Tommy Thayer, který už několik let s Kiss pracoval.\n\nV této sestavě skupina zrealizovala svůj dlouhodobý plán, 28. února 2003 nahráli koncertní album s melbournským symfonickým orchestrem a vydali ho 22. července 2003 pod jménem .\nPoté skupinu znovu opustil Peter Criss a na jeho místo opět nastoupil Eric Singer. V této sestavě, která vydržela dodnes, objeli Kiss v roce 2004 planetu s Rock the nation world tour. Na tomto turné skupina natočila koncerty ve Washingtonu a Virginia Beach a vydali je na DVD Rock the Nation Live!.\n\nV roce 2008 Kiss uspořádali po Evropě turné Alive 35 na oslavu výročí třiceti pěti let od svého založení. Roku 2009 pokračovali s tímto turné v Jižní Americe a v Kanadě.\n5. října Kiss vydali po jedenácti letech nové album s názvem Sonic Boom, které se dostalo na druhé místo žebříčků popularity a pokračovali v turné Alive 35 po USA.\nV květnu a v červnu navštívila skupina Evropu při turné Sonic Boom over Europe: From the begining to the boom.\n\nV roce 2012 vydali album Monster a 14. června 2013 vystoupili v pražské O areně. Show nejen s písněmi z nového alba ale i starými hity. Koncert začal skladbou \"Psycho Circus\" a obsahoval i klasické prvky KISS koncertů. Jako například plivání krve, ohně, střílení z kytar a z bazuky. Z nového alba zazněly skladby \"Hell Or Hallelujah\" a \"Outta This World\". Zazněly, ale také klasické hity jako \"I Was Made For Lovin You\", \"Detroit Rock City, \"Love Gun, \"Black Diamond\", \"Shout it out Loud\" atd. V dubnu 2014 byli Kiss uvedeni do Rock And Rollové síně slávy. V létě roku 2015 se skupina opět objevila v Praze, kde předvedla skvělou show k turné \"40 Anniversary tour\". V roce 2016 se kapela rozhodla že vyjede na letní turné po USA s názvem \"Freedom To Rock Tour\". Kapela uvedla 25. 5.2016 v kinech po celém světě koncert a dokument o kapele Kiss z koncertů v Las Vegas.\n\nKoncem roku 2016 skupina oznámila menší turné s názvem The KISSWORLD 2017 Tour, které sice pobíralo v názvu světové turné, skupina však vystoupila pouze v Evropě a v Severní Americe. Kiss se nafotili v kostýmech z období desky \"Creatures of the Night\" \"(1982)\" a v těch na turné také vystupovali. V rámci evropské části se skupina zastavila opět v Česku, jako alternativu opakovaného vystupování v Praze absolvovala koncert na výstavišti v Brně, kam dorazilo asi 25 000 fanoušků.\n\nPaul Stanley si z úcty a lásky k fanouškům nechal vyrobit speciální edici jeho kytar Ibanez PS 120, které byly na břiše vyzdobeny vlajkami evropských států. Stanley pak v těch zemích na tuto kytaru s příslušnou vlajkou hrál. Turné následovalo i v roce 2018 v předtím vynechaných španělsko-portugalských městech.\n\nNa rok 2019 skupina naplánovala své poslední turné: \"End of the Road World Tour\", to zakončí jejich více jak 45 let dlouhou kariéru. Turné bylo zahájeno v kanadském Vancouveru v únoru 2019 a dosud bylo navštívena Sev. Amerika, Evropa a Asie. Kiss měli v plánu navštívit také Austrálii a Nový Zéland, to museli zrušit kvůli zdravotním potížím Paula Stanleyho, kterého trápí problémy s hlasivkami. V rámci turné skupina vystoupila v České republice na stadionu Sinobo, Kiss zde vystoupili jako hlavní hvězdy festivalu Prague Rocks spolu s legendárními ZZ Top, kteří jim dělali předskokany. V tento rok si Kiss také připomněli 40. výročí od vydání jejich průlomové desky \"Dynasty (1979)\", to zdůraznili výměnou kostýmů za \"oprášené\" kostýmy s rysy \"Dynasty kostýmů\" a na koncertech neopomněli hrát onen hit z této deskyː \"I Was Made For Lovin You\". Skupina okomentovala svoji aktuální show slovyː \"\"Aktuální show převyšuje vše, co jsme kdy připravili. Zároveň jsem nikdy doposud nestrávili tolik času u příprav\". Celá stage se může pohybovat. Je to fenomenální umělecké dílo.\"\"\n\nNa počátku listopadu '19 skupina vystoupila na KISS Kruise (tj. každoroční akce na lodích s koncertem Kiss a hostů) a zároveň oznámila nadcházející termíny jejich turné pro rok 2020. Kiss by měli odehrát ještě 75 vystoupení; vystoupí v Evropě, Již. Americe, vůbec poprvé v Jihoafrické republice a zopakují si turné ve Spojených státech. V rámci evropské části turné skupina vystoupí v pražské O aréně a to 1. července. Definitivně posledním koncertem Kiss by měl výhledově být v New Yorku až v červenci 2021, kdy skupina odejde tam, odkud přišla, jak uváděli.\n\n\n\n\n\n\n\n\n\n\n\n\n"}
{"id": "153067", "url": "https://cs.wikipedia.org/wiki?curid=153067", "title": "Žďár nad Sázavou 4", "text": "Žďár nad Sázavou 4\n\nŽďár nad Sázavou 4 – U průmyslové školy () je místní část bez vlastní samosprávy města Žďár nad Sázavou. \n\nJedná se o poměrně novou výstavbu panelových a cihlových vícepodlažních domů vystavěných v letech 1970-1980. Na území této části se nachází poliklinika města, gymnázium a průmyslová střední a vyšší odborná škola. Nedostatkem této části města je slabší vybavenost obchodními službami , nedostatečná kapacita parkovišť a málo ploch parků a zeleně.\n\n"}
{"id": "153068", "url": "https://cs.wikipedia.org/wiki?curid=153068", "title": "Žďár nad Sázavou 5", "text": "Žďár nad Sázavou 5\n\nŽďár nad Sázavou 5 – Vysočany () je místní část města Žďár nad Sázavou bez vlastní samosprávy. \n\nJedná se převážně o rodinné domy postavené v letech 1975-1980, druhá etapy výstavby proběhla v období let 1990-2000. Velkou výhodou této městské části je klidná poloha nad městem, dostatek ploch pro zahrady a zeleň, absence smogu. Slabší stránkou je architetonická nejednotnost území, velice nepřehledná uliční síť a komplikovaná dopravní obslužnost.\n\n"}
{"id": "153070", "url": "https://cs.wikipedia.org/wiki?curid=153070", "title": "Žďár nad Sázavou 6", "text": "Žďár nad Sázavou 6\n\nŽďár nad Sázavou 6 – Nádraží () je místní část města Žďár nad Sázavou bez vlastní samosprávy. \n\nDrtivá většina obytných ploch se nachází v panelových domech postavených v letech 1969-1975 a v letech 1994-1996. Na území této části se nachází autobusové a vlakové nádraží, budova okresního soudu a úřadu práce a budova správy CHKO Žďárské vrchy. Výhodu této části je snadná dopravní obslužnost, vysoká vybavenost službami, slabinou jsou velice přetížená parkoviště a hluk z vlakové dopravy.\n\n"}
{"id": "153071", "url": "https://cs.wikipedia.org/wiki?curid=153071", "title": "Žďár nad Sázavou 7", "text": "Žďár nad Sázavou 7\n\nŽďár nad Sázavou 7 - Pod Vodojemem () je místní část města Žďár nad Sázavou bez vlastní samosprávy.\n\nJedná se o městskou část postavenou po roce 1980, s řadou domů postavených po roce 2000. Území se nachází v klidné lokalitě na východním okraji města. Uliční síť byla pečlivě naplánovaná do systému jedné páteřní ulice a řady bočních ulic. Architektonicky citlivě sladěné území s velkými plochami zeleně a četnými vodními plochami, sportovní plochy. Na území části se nachází hlavní vodojem pro Žďársko.\n\n"}
{"id": "153073", "url": "https://cs.wikipedia.org/wiki?curid=153073", "title": "Michel Verne", "text": "Michel Verne\n\nMichel Jean Pierre Verne (3. srpna 1861, Paříž – 5. března 1925, Toulon) byl francouzský spisovatel, syn spisovatele Julese Verna a správce jeho literární pozůstalosti.\n\nMichel byl již od mládí velice problematické dítě, roku 1876 strávil dokonce osm měsíců v polepšovně v Mettray u Tours. Výsledkem toho ovšem bylo, že Michel svého otce nenáviděl.\n\nPo propuštění z polepšovny našel Verne pro svého syna práci námořníka u svého bratra Paula (1829–1897), kapitána dálkové plavby, na plachetnici \"Assomption\", která plula do Indie. I na této plavbě byl Michel často trestán pro neposlušnost vůči svým nadřízeným. Po návratu se konflikty mezi synem a otcem dále stupňovaly a Michel svým chováním zavinil několik skandálů.\n\nRoku 1884 se oženil s herečkou z Amiensu starší o čtyři roky, kterou za půl roku opustil. K určitému oteplení vztahů mezi Michelem a jeho otcem došlo roku 1886 poté, když Gaston Verne (1860–1916), syn Vernova bratra Paula, po ukončení vášnivého vztahu, na svého strýce vystřelil dvě rány z revolveru a jednou z nich ho zasáhl do nohy. Od té doby až do smrti Verne kulhal. V následujícím období Verne rozpoznal literární talent svého syna, zprostředkoval mu místo spolupracovníka listu \"Le Figaro\" a poslal jeho sbírku básní svému nakladateli Hetzelovi (protože však Hetzel krátce poté zemřel, vydání sbírky nebylo uskutečněno).\n\nMichel také pod jménem svého otce vydával krátké články a povídky, z nichž nejznámější je vědeckofantastická povídka Den amerického novináře v roce 2889 (1889). Roku 1893 došlo pak mezi otcem a synem k definitivnímu usmíření. Michel se pokoušel stát se seriózním obchodníkem, což ovšem naráželo na jeho podnikatelskou neschopnost, takže musel žít z peněz, které mu jeho otec měsíčně poukazoval. Verne učinil svému synovi návrh, aby napsal román v jeho duchu a poskytl mu námět – soupeření dvou cestovních kanceláří. Kniha se jménem Trampoty páně Thompsonovy pak vyšla pod otcovým jménem roku 1907 jako součást jeho cyklu \"Podivuhodné cesty\".\n\nRoku 1905 pomáhal Michel svému již těžce nemocnému otci s přípravou jeho posledních románů k tisku. Šlo o knihy Zatopená Sahara a Maják na konci světa, které vyšly již po jeho smrti. Především do druhé z nich provedl Michel své úpravy a v této praxi pokračoval i nadále. Získal totiž celou otcovu literární pozůstalost s celou řadou textů v různém stupni rozpracovanosti, jejichž postupné vydávání mu konečně zajistilo finanční nezávislost.\n\nMichel Verne zemřel roku 1925 v Toulonu na rakovinu hrtanu a žaludku.\n\nVšechna níže uvedená díla vyšla pod jménem Michelova otce Julese Verna.\n\n"}
{"id": "153074", "url": "https://cs.wikipedia.org/wiki?curid=153074", "title": "Seznam jezer v Japonsku", "text": "Seznam jezer v Japonsku\n\nJaponská jezera (japonsky jezero - 湖). Tabulka neobsahuje japonské přehrady a je seřazena podle rozlohy.\n\n"}
{"id": "153075", "url": "https://cs.wikipedia.org/wiki?curid=153075", "title": "Déianeira", "text": "Déianeira\n\nDéianeira (řecky \"Δῃάνειρα\", latinsky \"Deianira\") je v řecké mytologii dcerou kalydónského krále Oinea a jeho manželky Althaie. Byla druhou manželkou největšího řeckého reka Hérakla. Déianeira měla čtyři bratry, Meleagra, Toxea, Thyrea a Klymena a sestru Gorge. Její otec Oineás proslavil Kalydón velkými lovy. Do mýtů vešel hon na \"kalydónského kance\", zvíře, které do kraje poslala bohyně lovu Artemis, když jí tam nebyla předtím prokázána náležitá úcta. Lov měl tragické následky.\n\nDéianeira se stala druhou ženou Hérakla poté, co svou první manželku Megaru přenechal svému synovci a příteli Ioláovi, který o ni pečoval v době, kdy Héraklés plnil dvanáct úkolů, uložených králem Eurystheem. Po této těžké službě, která trvala několik let, se Héraklés rozhlížel po nové manželce. Líbila se mu krásná rusovlasá Iola, dcera oichalského krále Euryta, o kterou soutěžil v lukostřelbě. Když však zvítězil i nad jejím otcem Eurytom, který ho lukostřelbě učil, Eurytos považoval za urážku, že ho převýšil jeho vlastní žák a potupně ho vyhnal.\n\nNakonec Héraklés našel svou novou manželku Déianeiru v Kalydónu a musel si ji vybojovat v těžkém souboji s druhým nápadníkem – říčním bohem Achelóem, který mohl měnit svou podobu, ale Hérakles ho v těžkém souboji přemohl. Poté novomanželé opustili Kalydón a putovali do Héraklova města Tírynthu. Cestou se však odehrála událost, která měla dalekosáhlé důsledky. Když přecházeli přes řeku, kde nebyl most, Hérakles ji přeplaval a Déianeiru svěřil kentaurovi Nessovi, který se nabídl, že ji přenese přes řeku na zádech. Tolik se mu ale zalíbila, že ji chtěl unést a Héraklés ho proto zasáhl jedním ze svých otrávených šípů. Nessos ještě v poslední chvíli stačil Déianeiře pošeptat, aby si uschovala jeho krev a v budoucnu, kdyby láska jejího manžela ochladla, ať krví potře jeho oděv a láska se znovu vrátí. Byla to Nessova pomsta, protože dobře věděl, že jeho otrávená krev způsobí Héraklovi neodvratnou smrt.\n\nŽili spolu v lásce a shodě a měli spolu syny Hýlla, Glénea a Hodíta. Pak se ale Héraklés rozhodl vyrovnat si nevyrovnaný účet s králem Eurytem a za dávnou urážku ho zabil. Mezi zajatými byla i rusovlasá Iola, kterou když Hérakles uviděl, opět k ní vzplál starou láskou. Jakmile se do dozvěděla Déianeira, vzpomněla na Nessovu radu, potřela Héraklův plášť a poslala mu ho. Jed z otrávené krve vnikl pak Héráklovi do těla a ten po hrozných bolestech zemřel (v bájesloví se praví, že nezemřel, protože ho bohové vzali na Olymp a dali mu nesmrtelnost – místo na nebeské klenbě v blízkosti souhvězdí Hydry). Nešťastná Déianeira nato spáchala sebevraždu. Podle jedné verze se oběsila, podle druhé se proklála mečem na manželském lůžku.\n\nAntičtí i moderní umělci často zobrazovali Déianeiru v epizodě s kentaurem Nessem.\n\n"}
{"id": "153078", "url": "https://cs.wikipedia.org/wiki?curid=153078", "title": "Ahmadou Kourouma", "text": "Ahmadou Kourouma\n\nAhmadou Kourouma (24. listopadu 1927, Boundiali, Francouzská západní Afrika – 11. prosince 2003, Lyon, Francie) byl frankofonní spisovatel z Pobřeží slonoviny. Jeho romány mají africké náměty, jsou společensko-politickou satirou afrických poměrů. Za celoživotní dílo dostal Cenu Jeana Giona.\n\nAhmadou Kourouma se narodil ve vesnici poblíž městečka Boundiali v dnešním Pobřeží slonoviny. Pocházel z etnika Malinké, jeho otec byl lovec, vychovával ho strýc. Po dokončení základní školy v Boundiali a Korhogu, nastoupil na střední technickou školu v Bamaku (dnes hlavní město Mali). Ze školy byl však vyhozen pro aktivní účast na studentských nepokojích v roce 1949. Ihned musel narukovat do francouzské armády a mezi lety 1950-1954 se účastnil války v Indočíně. Pak jel do Francie, kde studoval na univerzitě v Paříži a v Lyonu. V roce 1960 se Kourouma vrátil do Pobřeží slonoviny, které získalo nezávislost. Rychle se však stal nepohodlným režimu prezidenta Félixe Houphoueta-Boignyho. Po krátkém uvěznění odešel Kourouma do exilu, kromě pobytu ve Francii, strávil několik let i v Alžírsku (1964-1969), Kamerunu (1974-1984) a Togu (1984-1994).\nV polovině 90. let se vrátil do Pobřeží slonoviny. Když zde ale v roce 2002 propukla občanská válka, postavil se Kourouma proti válce i konceptu cotedivoranského nacionalismu, a byl obviněn prezidentem Laurentem Gbagbo z podpory rebelů ze severu země.\nKourouma umírá na konci roku 2003 ve francouzském Lyonu.\n\nKourouma zaujal již svou prvotinou \"Slunce nezávislosti\" (\"Les soleils des indépendances\") z roku 1968, která reflektuje dobu afrického kolonialismu, získávání nezávislosti a těžkostí nových států inklinující k vládě jedné strany. \nDruhým, a pravděpodobně nejoceňovanějším, Kouroumovým románem je \"Až bude volit divá zvěř\" (\"En attendant le vote des bêtes sauvages\") z roku 1998, který vyšel v roce i v českém překladu v roce 2004. Jedná se o satiru afrického postkolonialsmu. Ve formě očistné řeči (tradičního rituálu) je zde vylíčena životní a politická cesta jednoho afrického diktátora (předlohou je Gnassingbé Eyadéma, prezident Toga. Ve zkratce jsou zde popsány i jiné africké režimy a jejich představitelé, i když se skrývají pod fiktivními (magickými) jmény. Kourouma byl za román oceněn Cenou Inter.\n\nV roce 2000 pak napsal třetí román, \"Alláh není povinen\" (\"Allah n'est pas obligé\"), který vyšel v českém překladu v roce 2003 a Kourouma při té příležitosti navštívil Českou republiku. Jedná se o vyprávění sirotka, dětského vojáka, který prošel konflikty v Libérii a Sieře Leone.\n\nKouroumova díla jsou zajímavá svými netradičními, a přitom vysoce aktuálními, náměty, které jsou zpracovány autenticky, a inspirací v africké kultuře, mýtech a tradičních ústních formách. Zaujmou i lingvisticky, neboť Kourouma zavádí řadu neologismů odpovídající slovům v jazyce Malinků.\n\n\n"}
{"id": "153079", "url": "https://cs.wikipedia.org/wiki?curid=153079", "title": "Římskokatolická církev v Česku", "text": "Římskokatolická církev v Česku\n\nŘímskokatolická církev je největší organizovanou náboženskou skupinou v České republice. Při sčítání lidu v roce 2001 se k ní hlásilo 2 740 780 obyvatel (tj. 26,8 %). Podle sčítání lidu z roku 2011 se k ní hlásí už jen 1 083 899 obyvatel (tj. 10,37 %) – ovšem při prudkém nárůstu množství lidí, co na zdobrovolněnou otázku po vyznání neodpověděli vůbec.(Dále : při tomto sčítání DALŠÍCH 71 138 lidí uvedlo \"katolická víra\" …) . Církev odhaduje, že její nedělní bohoslužby navštěvuje téměř 500 tisíc obyvatel. Největší zastoupení má v oblasti jižní a střední Moravy, nejmenší v severních Čechách.\n\nŘímskokatolická církev působí v České republice v rámci 8 diecézí sdružených ve 2 církevní provincie, v jejichž čele stojí arcibiskupové-metropolité. Česká církevní provincie v Čechách sestává z arcidiecéze pražské (arcibiskup pražský je metropolita České církevní provincie s čestným označením primas český) a diecézí českobudějovické, královéhradecké, litoměřické a plzeňské. V rámci Čech existuje i titulární Biskupství litomyšlské. Moravská církevní provincie na Moravě a ve Slezsku se skládá z arcidiecéze olomoucké (arcibiskup olomoucký je metropolita Moravské církevní provincie) a diecéze brněnské a ostravsko-opavské.\n\nZvláštní status má tzv. vojenský vikariát, který působí při jednotkách Armády České republiky po celém světě. Sídelní a pomocní biskupové diecézí obou provincií tvoří společně s biskupy apoštolského exarchátu pro katolíky východního obřadu Českou biskupskou konferenci, která má status právnické osoby a zastupuje celou katolickou církev v České republice.\n\nVzhledem ke svému masovému charakteru je římskokatolická církev jedinou církví v Česku, jejíž struktura farností funkčně pokrývá území celé země a která provozuje (ať už na úrovni celostátních, diecézních či řádových struktur) komplexní systém školských, charitativních a zdravotnických zařízení. Česká katolická charita je největší charitativní organizací České republiky. Římskokatolická církev či katolické řády a kongregace provozují řadu mateřských, základních a středních škol a případně mají patronát a podíl na vedení tří teologických fakult veřejných vysokých škol. Svatý stolec je u vlády České republiky diplomaticky zastoupen apoštolským nunciem.\n\nZákladní strukturní jednotkou diecéze jsou farnosti, které se pro usnadnění správy sdružují do svazků. U České církevní provincie se nazývají vikariáty, na území Moravské církevní provincie pak děkanáty. Ještě za první republiky byla samostatnou farností s vlastním knězem prakticky každá jen trochu významná obec, ovšem komunistický režim pronásledováním a omezováním možností výchovy nového kněžstva dosáhl značné sekularizace společnosti. To je jedním z důvodů dnešního nedostatku kněží. Ten je ještě zvýrazněn tím, že velkou část dnešního kněžstva tvoří starci, kteří přesluhují daleko do důchodu, což je třeba zohlednit při jejich úkolování. Uchazečů o kněžské povolání je málo a posily z Polska nejsou tak velké, aby tento fakt vyrovnaly.\n\nProto došlo (dokonce i v nejzbožnějších oblastech Moravy) k připojování menších a méně významných farností k větším – farář tak často má ke své hlavní farnosti na starost i několik menších v okolí. Zatímco na Moravě je toto sdružování prováděno spíše jako dočasné, diecéze v Čechách je často formalizují a jednotlivé farnosti ruší a slučují (viz např. plzeňská diecéze). Pomocné síly v podobě kaplanů mají pouze velké farnosti (obvykle ty ve městech). Částečně mimo strukturu farností a diecézí stojí katolické řády a řeholní kongregace, částečně ve farnostech řády vypomáhají.\n\nKatoličtí duchovní působí i v ozbrojených silách ČR a českých věznicích: v roce 2010 šlo o 14 vojenských kaplanů (z toho 10 kněží a čtyři trvalí jáhni), 1 kněze určeného pro spolupráci s policií, 10 vězeňských kaplanů a téměř stovka dobrovolníků docházejících do věznic.\n\nPři posledním sčítání lidu z roku 2011 se k římskokatolické církvi v České republice přihlásilo 1 083 899 obyvatel (tj. 10,26 %), což je proti sčítání z roku 2001 pokles o 1,6 milionu věřících (tj. 60,45 %) a proti sčítání z roku 1991 pokles o 2,9 milionu věřících (tj. 73,04 %). Tento rozdíl je vysvětlován jednak poklesem popularity tradičních náboženství ve srovnání s polistopadovou euforií, která v roce 1991 ještě působila, jednak přirozenou obměnou obyvatelstva: nejstarší ročníky obyvatel vykazují vůči statistice celé české populace silně nadprůměrný podíl jak praktikujících katolíků, tak lidí formálně se ke katolické církvi hlásících, jednak velkým množstvím respondentů, kteří při sčítání v roce 2011 nechali tuto otázku nezodpovězenou.\n\nRozložení katolíků na českém území není samozřejmě rovnoměrné. Obecně lze říci, že venkov je mnohem religióznější než velká města, a že katolická církev má mnohem silnější pozici na Moravě než ve zbytku republiky. Na území Moravské církevní provincie činí podíl katolíků na veškerém obyvatelstvu 37,65 % oproti 19,69 % na území České církevní provincie (dle sčítání lidu 2001). Podle téhož zdroje je nejkatoličtější obyvatelstvo olomoucké arcidiecéze (41,39 % obyvatel se deklaruje za katolíky), těsně v závěsu je brněnská diecéze (39,37 %). Protipólem s nejmenším podílem katolíků je diecéze litoměřická (zde se ke katolické církvi hlásí pouze 12,8 % obyvatel)\n\nHojně diskutovanou otázkou je, nakolik je hlášení se k církvi spjato s praktikováním katolické víry a nakolik jde pouze o formální deklaraci. ČBK zorganizovala v letech 1999, 2004 a 2009 sčítání účastníků bohoslužeb o první povelikonoční nedělní mši, což může být vnímáno jako celkový obraz průměrné pravidelné návštěvnosti katolických kostelů. V roce 1999 zašlo na mši o první povelikonoční neděli 414 539 věřících (bez litoměřické diecéze), v roce 2004 pak 405 446 (s litoměřickou diecézí). Sčítání návštěvnosti v roce 2009 uveřejnily jen dvě diecéze (královéhradecká a litoměřická), které zaznamenaly pokles o 5,9, respektive 5,0 procenta oproti roku 2004. V jednotlivých měřeních je znatelná klesající tendence v řádu stovek, v některých diecézích v řádu tisíců, a není tak výrazná, jako je tomu u dat ze sčítání lidu, kde je rozdíl v řádu milionů. Regionální rozdíly v návštěvnosti bohoslužeb víceméně kopírují rozdíly v počtu lidí hlásících se k římskokatolické církvi ve sčítání lidu (tj. v oblasti, kde se hlásí k římskokatolické církvi více obyvatel, též více obyvatel navštěvuje bohoslužby a naopak. Církev odhaduje, že její nedělní bohoslužby navštěvuje téměř 600 tisíc obyvatel, včetně malých dětí a těch, co se kvůli zaměstnání či chatrnému zdraví nemohou účastnit zcela pravidelně.\n\nV roce 2009, ve výzkumu agentury STEM, 30% dotazovaných, kteří se pokládají za římské katolíky, uvedlo, že církve považuje za neužitečné organizace.\n\n\n\n\nV důsledku čtyřicetiletého pronásledování ze strany komunistického režimu je hospodářská situace celé české církve velice špatná. Komunistický režim ji připravil o prakticky veškerý výdělečný majetek a finanční rezervy (částečně je zestátnil, částečně bez jakéhokoliv zákonného podkladu zabral). Církvi byla ponechána pouze většina kostelů a far. Od pádu komunismu byla zatím vrácen pouze nepatrný zlomek církevního majetku (většinou klášterní budovy), který byl zpravidla nevýdělečný a v katastrofálním stavu. Otázka restitucí dalšího majetku, včetně polností, lesů a dalších položek, je stále otevřená a dané položky chrání tzv. blokační paragraf.\n\nV současné jsou příjmy katolické církve v České republice tvořeny zejména státním příspěvkem na platy duchovních, státními příspěvky na opravu památek, dary od věřících a vlastním podnikáním. Obecně lze říci, že církev trpí obrovským nedostatkem financí. Jelikož však nehospodaří jako celek, ale převážně v rámci jednotlivých diecézí a řeholních společenství, existují zde velké místní rozdíly. Zatímco např. arcidiecéze olomoucká a diecéze brněnská těží z toho, že pokrývají oblasti s velkým podílem praktikujících věřících a jejich finanční situace je díky jejich pomoci únosná, jiné diecéze, zejména ty pokrývající silně ateistické oblasti (např. diecéze plzeňská a litoměřická) se neustále potácejí na hranici finančního kolapsu a nejsou schopny plnohodnotně udržovat ani klíčové církevní stavby či financovat základní náboženské činnosti.\nNěkteré české diecéze (českobudějovická, královéhradecká, plzeňská) začaly rozprodávat či pronajímat fary, pro něž nemají použití nebo (ještě častěji) na jejichž údržbu a opravy nemají peníze. V některých případech též převedly několik kostelů na nové majitele (obvykle občanská sdružení či obce), v případě plzeňské diecéze se jedná o desítky kostelů.\n\nPrávě udržování církevních staveb, zejména kostelů, představuje pro většinu diecézí neúnosnou zátěž. Konec komunistického režimu zastihl církevní stavby většinou v katastrofálním stavu. Jelikož jde velmi často o významné kulturní památky, není možné je opravit svépomocí místních věřících a ceny oprav tak dosahují astronomických výšek, které si diecézní rozpočty nemohou dovolit. Ačkoliv stát je povinen na takovéto opravy přispívat, často tak nečiní, resp. tak sice činí, ale v naprosto nedostatečné míře. Dalším problémem je, že takovéto starší objekty už často nevyhovují zcela požadavkům kladeným na kostel v moderní době, ale jelikož jsou to památkově chráněné budovy, není možné je přestavovat a upravovat.\n\nObecně lze říci, že řeholní život není v České republice v dobrém stavu. Většina řádů a kongregací se dosud nevzpamatovala z těžkého pronásledování ze strany komunistického režimu – trpí přestárlostí a nedostatkem členů a finančních prostředků a nutností zrestaurovat zničené kláštery a klášterní domy, navíc často zbavené hospodářského zázemí. Pro některé nevelké mužské řády s vyšším podílem kněží je též vysilující, že vypomáhají v duchovní správě farností, která trpí chronickým nedostatkem kněžstva.\n\nObecně lze říci, že dosud se v Česku vzpamatovalo a do plně funkčního stavu vrátilo jen malé procento řádů a kongregací a (pokud pomineme ty zcela nové) – žádné neobnovilo svou činnost v rozsahu a významu z první republiky, či let 1945–1948. V roce 2006 žilo v České republice asi 1900 řeholnic a 825 řeholníků o průměrném věku necelých 53 let (v roce 1950 to bylo asi 7800 sester a 1500 bratrů). Post biskupa-delegáta pro zasvěcený život zastává u ČBK Jiří Paďour, OFMCap.\nV Česku působí řada mužských řeholí, jejichž nejvyšší představení tvoří Konference vyšších představených mužských řeholí v České republice. Z nejvýznamnějších možno jmenovat například salesiány, jezuity, dominikány, premonstráty, františkány, karmelitány, křižovníky s červenou hvězdou a maltézské rytíře.\nI početné ženské řehole působící v Česku vytvářejí zastřešovací a koordinační orgán, kterým je Konference vyšších představených ženských řeholí v České republice. Z aktuálně nejvýznamnějších řádů a kongregací je možno jmenovat františkánky, dominikánky, boromejky, vincentky, školské sestry Notre Dame, sestry svatého Kříže a paulínky.\n\nPozice katolické církve v oblasti médií je podstatně slabší než v okolních zemích, což v podstatě odpovídá i jejímu reálnému postavení ve společnosti.\n\nKrom oficiální stránek České biskupské konference existuje řada internetových projektů, které jsou zaměřeny buďto jen na katolictví, nebo na křesťanství obecně, přičemž ty samozřejmě mají velkou část agendy spjatou s katolictvím, které českému křesťanství dominuje.\n\nI řada primárně neinternetových mediálních projektů má velkou část své aktivity soustředěné v internetovém světě, buďto proto, že to je běžné rozšíření služeb, nebo proto, že tím nahrazují klasické a pro ně příliš drahé mechanismy činnosti. Například pro převážně křesťansky a katolicky zaměřenou TV Noe je enormně důležité živé internetové vysílání, podstatně méně, ale výrazně je využívá též Radio Proglas. Poměrně nová je zde internetová on-demand televize TV-MIS, provozovaná katolicky orientovaným občanským sdružením A. M. I. M. S. Hojně navštěvované jsou i stránky České sekce Vatikánského rozhlasu. Největším a nejnavštěvovanějším katolickým webem je Vira.cz provozovaný Pastoračním střediskem Arcibiskupství pražského. Za zmínění stojí i Katolik.cz, který je provozovaný Pastoračním střediskem Biskupství brněnského, který je však v poslední době v krizi – řada jeho služeb, jako jsou dotazy a odpovědi, dlouhodobě nefunguje. Velký význam mají internetové stránky Karmelitánského nakladatelství. Významnou roli hraje též ekumenicky zaměřený ChristNet.cz, soukromý magazín specializující se mimo jiné na zpravodajství a publicistiku z křesťanského světa a zprostředkovávání informací o (zejména českých) křesťanských webech a akcích. Impozantní start zaznamenaly přepracované ekumenické stránky pro mladé věřící lidi Signály.cz (jejich třetí verze), odprezentované a zahájené na Celostátním setkání mládeže v Klokotech v létě 2007, které se krátce po svém spuštění na určitou dobu staly nejnavštěvovanějším náboženským webem v českém jazyce (mimo jiné i proto, že poskytovaly podrobný zpravodajský servis po dobu setkání). Samozřejmě se zhodnocením jejich role v rámci křesťanského internetu je třeba posečkat, nicméně vzhledem k jejich unikátní koncepci lze předpokládat, že si udrží současnou významnou pozici.\n\nMimo tyto obecné weby a internetové stránky křesťanských a katolických médií existují též hojně navštěvované tematické katolické stránky, jako např. stránky o Svatém Hostýně, které byly v roce 2006 podle navrcholu.cz druhým nejnavštěvovanějším webem s tematikou náboženství a církve (s 286 165 návštěvami) (nutno ovšem podotknout, že navrcholu.cz některé velké české náboženské weby (např. katolik.cz) vůbec neměřil).\n\nNejvýznamnějším katolickým periodikem je oficiální týdeník české i moravské církevní provincie \"Katolický týdeník\", poměrně velký vliv má též konzervativní týdeník Matice cyrilometodějské, \"Světlo\" – obojí zveřejňují své texty na internetu, stejně jako nejvýznamnější odborný teologický časopis \"Teologické texty\". Dále zde existuje časopis Te Deum, jehož čtenáři jsou především tradicionalisté a skalní konzervativci, včetně těch shromážděných okolo Kněžského bratrstva sv. Pia X.\n\nZ časopisů určených převážně mladým jsou nejdůležitější měsíčník Nezbeda, časopis pro dívky \"In!\", časopis pro ministranty \"Tarsicius\" a na novou evangelizaci orientovaný časopis \"Milujte se!\", který je zároveň věstníkem pro členy iniciativy \"Společenství čistých srdcí\".\n\nV Česku existují desítky křesťansky nebo rovnou katolicky zaměřených vydavatelství, nejvýznamnější z nich jsou Karmelitánské nakladatelství, Matice cyrilometodějská, Nakladatelství Cor Jesu, Paulínky, Vyšehrad, tiskový apoštolát A. M. I. M. S., Cesta a Trinitas, řadu katolické a křesťanství blízké literatury produkuje též salesiánské nakladatelství Portál.\n\nV Česku působí TV Noe a Radio Proglas – obojí představují křesťansky orientovaná média úzce spjatá s katolicismem – spolupracují s křesťanskými a katolickými médii ve světě a v jejich čele stojí katoličtí kněží. Proglas přejal též úkol přejímat české vysílání Radia Vatikán. Katoličtí kněží vedou i televizi TV-MIS s programem on-demand, který je dostupný pouze na internetu. Určitý menší počet pravidelných křesťanských pořadů lze nalézt ve vysílání České televize (např. \"Cesty víry\") a Českého rozhlasu. Obě veřejnoprávní média též přenášejí významné křesťanské události – například požehnání \"Urbi et orbi\".\n\nŘímskokatolická církev je jedinou náboženskou organizací, která společně s dalšími subjekty s ní spojenými provozuje na území České republiky rozsáhlou komplexní síť škol a školských zařízení, od mateřských po vyšší odborné. Podílí se též na řízení tří teologických fakult (Katolická teologická fakulta Univerzity Karlovy, Cyrilometodějská teologická fakulta Univerzity Palackého a Teologická fakulta Jihočeské univerzity). Katolické školy jsou otevřené žákům všech vyznání a řada z nich má pověst prestižních vzdělávacích ústavů (např. Arcibiskupské gymnázium v Kroměříži). Mezi žáky a studenty katolických škol je výrazně vyšší podíl věřících žáků a studentů (obvykle 35-65 %, převážně katolíků). Mimo to katolická církev a další katolické subjekty provozují řadu výchovných a ubytovacích zařízení pro mládež (významnou roli zde hrají např. salesiáni a dominikánky).\n\nK 31. prosinci 2007 římskokatolická církev zřizovala 14 mateřských, 22 základních a 13 středních odborných škol, 18 gymnázií, 5 vyšších odborných škol a 25 školských zařízení. Katolické školy navštěvovalo asi 14 700 žáků a studentů, školská zařízení evidovala ve svých prostorách cca 8 700 dětí a studentů. Zároveň římskokatolická církev zajišťovala vyučování nepovinného předmětu katolické náboženství, který na veřejných školách navštěvovalo 42 342 žáků a studentů.\n\nCharita Česká republika (do roku 2006 Česká katolická charita) zřizovaná Českou biskupskou konferencí je největším nestátním poskytovatelem zdravotnické a sociální péče v České republice. Její hlavní náplní je pomoc potřebným v České republice, mimo to ale se též zabývá pomocí potřebným v zahraničí. Organizuje sbírky pro obyvatele oblastí postižených živelními katastrofami a jako první zavedla v ČR adopční programy na podporu vzdělávání dětí z chudých rodin v zahraničí, jichž je i dodnes největším českým organizátorem. Prostřednictví jednotlivých diecézních charit zprostředkovává adopce na dálku v Indii, Ugandě, Litvě, Ukrajině, Bělorusku, Bolívii a Paraguayi.\n\nČeská katolická charita, řeholní společenství a katolické spolky provozují celou řadu domovů důchodců, hospiců, dětských domovů, ústavů pro mentálně postižené i nemocnic. Z posledních je nejznámější Nemocnice Milosrdných sester sv. Karla Boromejského, která patří mezi pacienty nejlépe hodnocené nemocnice v České republice.\n\nNejvýznamnější poutní místa České republiky jsou Velehrad, Svatý Hostýn, Svatá Hora u Příbrami a Stará Boleslav. Velký význam pak dále mají Svatý Kopeček, Zlaté Hory a další…\n\nNejuctívanější světci, kteří působili na českém území, či se v něm narodili, vzešli ze středověkých časů, z období počátků křesťanství do českých zemí. Jde o věrozvěsty Cyrila a Metoděje, sv. Ludmilu, sv. Václava, sv. Prokopa a sv. Vojtěcha. Velký význam má též královská dcera sv. Anežka Česká a další šlechtična a léčitelka, sv. Zdislava z Lemberka. Dále jsou vysoce ctěni raně novověcí světci, z nichž nejznámější jsou sv. Jan Nepomucký a sv. Jan Sarkander. Z moderní doby je třeba zmínit sv. Jana Nepomuka Neumanna, biskupa filadelfského, posledního českého krále bl. císaře Karla Habsburského a oběti nacistického a komunistického teroru, např. bl. Marie Antonína Kratochvílová či bl. Metoděj Dominik Trčka. V současné době se schyluje k blahořečení kardinála a pražského arcibiskupa Josefa Berana. Vedle nich je zde celá řada méně významných lokálně uctívaných patronů – sv. Ivan, bl. Hroznata, sv. Radim (bratr sv. Vojtěcha), bl. Vintíř, znojemský rodák sv. Klement Maria Hofbauer. Středověk znal i další české patrony, dnes už takřka zapomenuté – např. Přemyslovny bl. Přibyslavu (sestra sv. Václava) či ct. Mladu (neteř sv. Václava) nebo bl. Podivena (služebníka sv. Václava) a další.\n\n\n"}
{"id": "153083", "url": "https://cs.wikipedia.org/wiki?curid=153083", "title": "Nessos", "text": "Nessos\n\nNessos (řecky Νέσσος, latinsky \"Nessus\") je v řecké mytologii jedním z Kentaurů, napůl mužů a napůl koní.\n\nNežil v lesích jako jeho druhové, ale u řeky Euénu v Aitólii. Tam přenášel pocestné přes vodu z břehu na břeh, protože přes řeku nebyl most.\n\nJeho posledním zákazníkem se stal velký hrdina Héraklés, který se vracel na svůj hrad Tíryns po svatbě s druhou manželkou Déianeirou. Když ji v polovině brodu začal Nessos obtěžovat a měl zřejmě v úmyslu ji unést, Héraklés to zpozoroval a zastřelil ho šípem otráveným žlučí Hydry. Nessos z posledních sil poradil Déianeiře, aby si nabrala jeho krev a kdyby ji někdy v budoucnu přestal její manžel milovat, ať mu krví potře část oděvu a láska se\nspolehlivě vrátí. Poté zemřel.\n\nUplynul čas a Héraklés se zahleděl do krásky jménem Iola. Jakmile se to Déianeira dozvěděla, potřela Nessovou krví plášť a jakmile se látka dotkla Héraklova těla, dostal hrozné bolesti a nebylo od nich pomoci. Nechal se spálit na hranici, z níž ho nejvyšší bůh Zeus vyzdvihl k sobě na Olymp a daroval mu nesmrtelnost.\n\nDéianeira spáchala sebevraždu hned poté, co pochopila, že svého manžela zahubila otrávenou krví Kentaura Nessa.\n\nNessos byl mnohokrát zobrazen antickými i novodobými umělci. Nejznámější díla jsou:\n\n"}
{"id": "153084", "url": "https://cs.wikipedia.org/wiki?curid=153084", "title": "Karel Krohn", "text": "Karel Krohn\n\nKarel Krohn (25. října 1846 Bratkovice – 14. února 1913 Velvary) byl jeden z nejvýznamnějších rodáků Velvar. Byl zakladatelem prvního neněmeckého dobrovolného hasičského sboru v Čechách, starosta města a člen městského zastupitelstva.\n\nV mládí se vydal na cestu do Německa, kde pobýval ve městech Hamburk a Berlín.\n\nV Hamburku byl svědkem velkého požáru, který kromě profesionálních hasičů pomáhali likvidovat také hasiči dobrovolní. Oceňoval jejich obětavost a obratnost a rozhodl se, že podobný sbor založí také doma. Po svém návratu všem vyprávěl o prožité události, a vzhledem k četnosti požárů v okolí Velvar se mu brzy dostalo povolení. Dne 22. května 1864 byly schváleny stanovy spolku, který se přejmenoval na sbor dobrovolných hasičů. Karel Krohn se stal postupně jeho předsedou, jednatelem i pokladníkem. Nedožil se 50. výročí hasičského sboru, zemřel ve věku nedožitých 67 let.\n\nBěhem svého života byl aktivně činný také v městských záležitostech. Byl členem okresního výboru, okresní školní rady, besedy, záložny a spořitelny. V letech 1881 – 1890 byl dokonce starostou města a až do své smrti byl členem městského zastupitelstva. Jeho největší zásluhou je však jednoznačně položení základů mohutné hasičské organizace, které dal do vínku dobrovolnost.\n\n"}
{"id": "153089", "url": "https://cs.wikipedia.org/wiki?curid=153089", "title": "Bitva v Makassarském průlivu", "text": "Bitva v Makassarském průlivu\n\nBitva v Makassarském průlivu byla jednou z námořních bitev druhé světové války během japonské invaze do Nizozemské východní Indie. Spojenecký svaz (podřízený ABDA-FLOAT) složený z lodí USA a Nizozemského království, kterému velel \"schout-bij-nacht\" (~ kontradmirál) Karel Doorman, hlídkoval od počátku února 1942 v Makassarském průlivu mezi Borneem a Celebesem ve snaze o nalezení a zastavení japonského invazního konvoje. Svaz tvořily křižníky Hr. Ms. \"De Ruyter\" (vlajkový), USS \"Houston\", Hr. Ms. \"Tromp\", USS \"Marblehead\" a torpédoborce Hr. Ms. \"Bankert\", Hr. Ms. \"Piet Hein\", Hr. Ms. \"Van Ghent\", USS \"Barker\", USS \"Bulmer\", USS \"Edwards\" a USS \"Stewart\".\n\nJaponský invazní konvoj byl složen ze 3 křižníků, 18 torpédoborců a transportních plavidel a plul pod velením viceadmirála Takeo Takagi. Dne 4. února 1942 japonský letoun objevil spojenecký svaz a v 9:49 na něj zahájilo útok 37 bombardérů, které odstartovaly z Kendari. Křižník \"Marblehead\" byl zasažen dvěma pumami a navíc utrpěl poškození jedním blízkým zásahem. Na palubě křižníku zahynulo 15 námořníků a dalších 84 bylo zraněno. Poškozeny byly i křižníky \"Houston\" (vyřazena zadní dělová věž) a \"De Ruyter\" (lehce). Po tomto náletu stáhl Doorman své lodě do přístavu Tjilatjap. \"Houston\" byl provizorně opraven a mohl pokračovat ve službě, ale \"Marblehead\" musel odplout k opravám do USA.\n\n"}
{"id": "153090", "url": "https://cs.wikipedia.org/wiki?curid=153090", "title": "Regiment Wied", "text": "Regiment Wied\n\nRegiment Wied byl založen jako jeden z císařských pěších pluků již v roce 1698. Pluk se řadil k tzv. „německé pěchotě“ což znamenalo, že rekruti k němu byli odvádění z území celé Habsburské říše kromě Uherska. Posádkou byl regiment Wied umístěn v roce 1754 v Antverpách a v roce 1763 v Nikolsburgu. Majitelem pluku za sedmileté války byl Heinrich Fridrich hrabě Wied-Runkel, který jej vlastnil od roku 1754. Velitelem pluku byl od roku 1755 svobodný pán Siegmund von Burmann, v roce 1759 se jím stal svobodný pán Siegmund von Gemmingen auf Hornberg und Teschklingen. Za sedmileté války se regiment Wied zúčastnil několika významných bitev, z nichž lze uvést například bitvu u Šterbohol (6. května 1757). Ve druhé polovině 18. století bylo regimentu Wied přiřazeno pořadové číslo 28. Pluk existoval až do roku 1915, kdy byl rozpuštěn.\n\nUniformu císařských vojáků z období sedmileté války lze rekonstruovat na základě dochovaných písemných pramenů. Uvedený popis uniformy je vytvořen na základě výstrojního schématu z roku 1762.\n\nPěšák regimentu Wied nosil třírohý klobouk s bílou lemovkou zdobený na levé straně bílými pruhy do tvaru „V“ s bílo-červeno-zeleným pomponem umístěným uprostřed. Další dva černožluté pompony byly přišity v zadních rozích klobouku. Samotná uniforma se skládala z bělavého kabátu z vlněného sukna, který se od kabátů ostatních regimentů odlišoval zelenými manžetami, zelenými revéry a nárameníkem se zelenou klikatkou. Další součástí stejnokroje byla bílá vesta se dvěma řadami knoflíků a bílá lněná košile se stojáčkem, přes který se oblékal červený kolárek. Na nohách nosili příslušníci regimentu černé nízké boty s rovnou špičkou a kalhoty bílé barvy sahající pod kolena. Lýtka vojákům na pochodu chránily černé kamaše, které se při slavnostních příležitostech nahrazovaly kamašemi bílými. \n\nK výzbroji pěchoty náležela ručnice s křesadlovým zámkem vzor 1754 a bodák, který se nosil zavěšen na levém boku. Na pravém boku nosil pěšák na bílém řemeni zavěšenou černou patrontašku s mosazným císařským znakem, na levém boku zase tornu z hnědé teletiny a dřevěnou polní láhev.\n\nDůstojníci se od řadové pěchoty odlišovali zlatě lemovanými klobouky s černou mašlovitou kokardou, bílými nákrčníky a žlutou, černě protkávanou hedvábnou či vlněnou šerpou vázanou kolem pasu. K odznakům důstojníka patřil kord a při slavnostních příležitostech též sponton či partyzána.\n"}
{"id": "153091", "url": "https://cs.wikipedia.org/wiki?curid=153091", "title": "Roger D. Kornberg", "text": "Roger D. Kornberg\n\nRoger David Kornberg (* 24. dubna 1947) je americký biochemik a profesor strukturální biologie na univerzitě ve Stanfordu. V roce 2006 obdržel Nobelovu cenu za chemii za svá studia molekulární báze eukaryotické transkripce. Ve své studii vysvětlil proces, kterým se genetické informace z DNA kopírují do RNA. Jeho otec Arthur Kornberg byl v roce 1959 oceněn Nobelovou cenou za medicínu.\n"}
{"id": "153092", "url": "https://cs.wikipedia.org/wiki?curid=153092", "title": "Tajmyr (poloostrov)", "text": "Tajmyr (poloostrov)\n\nTajmyr (rusky \"Таймыр\") je velký poloostrov v severní Asii, nejsevernější výběžek asijského kontinentu. Nachází se mezi Jenisejským zálivem Karského moře a Chantajským zálivem moře Laptěvů na území Tajmyrského rajónu v Krasnojarském kraji na samém severu Ruska. V minulosti se zde mluvilo ruským pidžinem, který se nazývá tajmyrský ruský pidžin.\n\nJe přibližně 1000 km dlouhý (v rovnoběžkovém směru) a 500 km široký. Má rozlohu přibližně 400 000 km². Jeho nejsevernějším výběžkem je Čeljuskinův mys a jižní hranici tvoří severní výběžky Středosibiřské pahorkatiny. Pobřeží je silně členité. Největší řeky jsou Pjasina, Horní a Dolní Tajmyra a Chatanga.\n\nPůdy na poloostrově jsou tundrové, lepkavé a arktické. Podle charakteru povrchu se \"Tajmyrský poloostrov\" dělí na tři části:\n\nKlima je drsné, polární. Průměrná roční teplota vzduchu je méně než –10 °C. Krajinu pokrývá permafrost a dlouhodobě zmrzlé horniny. Rostlinstvo je tundrové, jen na jihu se nacházejí řídké lesy.\n\n"}
{"id": "153097", "url": "https://cs.wikipedia.org/wiki?curid=153097", "title": "Trojský kůň (program)", "text": "Trojský kůň (program)\n\nTrojský kůň je uživateli skrytá část programu nebo aplikace s funkcí, se kterou uživatel nesouhlasí (typicky je to činnost škodlivá). Název Trojský kůň pochází z antického příběhu o dobytí Tróje.\n\nTrojský kůň může být samostatný program, který se tváří užitečně – například hra, spořič obrazovky nebo nějaký jednoduchý nástroj. Časté jsou spořiče obrazovky s erotikou nebo pornografií. Někdy se trojský kůň vydává za program k odstraňování malware (dokonce jako takový může fungovat a odstraňovat konkurenční malware). Tato funkčnost slouží ale pouze jako maskování záškodnické činnosti, kterou v sobě trojský kůň ukrývá.\n\nV Microsoft Windows může trojský kůň využít toho, že řada programů včetně systémového správce souborů (exploreru) skrývá přípony souborů. Vypadá pak jako soubor s obrázkem, zvukem, archivem nebo čímkoliv jiným, přestože se ve skutečnosti jedná o spustitelný kód. Chce-li uživatel obrázek kliknutím zobrazit, je ve skutečnosti spuštěn program (trojský kůň).\n\nTrojský kůň může být ale také přidán do stávající aplikace. Poté je upravená verze šířena například pomocí peer-to-peer sítí nebo warez serverů. Uživatel stažením kopie aplikace (nejčastěji bez platné licence nebo jako volně šířený program z nedůvěryhodného serveru) může získat pozměněnou kopii aplikace obsahující část programového kódu trojského koně dodaného třetí stranou.\n\nKlíčový rozdíl mezi počítačovým virem a trojským koněm je ten, že trojský kůň nedokáže sám infikovat další počítače nebo programy svojí kopií. Existují však počítačoví červi, které na napadeném počítači instalují různé trojské koně nebo vytvářejí trojské koně z programů, které se v napadeném systému nacházejí.\n\nJako jednoduchý příklad trojského koně může být program pojmenovaný „waterfalls.scr“, který tvrdil, že je volně šiřitelný spořič obrazovky. Když se spustí, začne otevírat porty počítače a poskytovat crackerům vzdálený přístup do uživatelova počítače. Je jedním z nejznámějších.\n\n\n\n"}
{"id": "153099", "url": "https://cs.wikipedia.org/wiki?curid=153099", "title": "Otto Wallach", "text": "Otto Wallach\n\nOtto Wallach (27. března 1847, Königsberg – 26. února 1931, Göttingen) byl německý chemik židovského původu. V roce 1910 obdržel Nobelovu cenu za chemii za práce na poli acyklických sloučenin. Zaměřoval se také na výzkum chemické podstaty olejů a terpenů. Podařilo se mu vypracovat metody jejich extrakce a objevil cestu k umělému získávání terpenů.\n\nJe po něm pojmenován měsíční kráter Wallach.\n"}
{"id": "153103", "url": "https://cs.wikipedia.org/wiki?curid=153103", "title": "Svante Arrhenius", "text": "Svante Arrhenius\n\nSvante August Arrhenius (19. února 1859, zámek Vik – 2. října 1927, Stockholm) byl švédský fyzik a chemik, jeden ze zakladatelů fyzikální chemie. V roce 1903 obdržel Nobelovu cenu za elektrolytickou teorii disociace. Udílení Nobelových cen však ovlivňoval ve prospěch přátel a v neprospěch oponentů. Byl jedním z předních vědců, který se zasadil o založení Státního institutu pro rasovou biologii (\"Statens institut för rasbiologi\"), který se zabýval eugenikou. V roce 1896 při zkoumání dob ledových a na základě předchozích prací (které například provedli Joseph Fourier, John Tyndall, Claude Pouillet, Arvid Högbom) předpověděl vliv oxidu uhličitého vznikajícího spalováním uhlí na oteplování celé planety. \n\nArrhenius byl tak první kdo použil základní principy fyzikální chemie k odhadu míry, do jaké je zvýšení koncentrace atmosférického oxidu uhličitého odpovědné za zvyšující se povrchovou teplotu Země. V 60. letech 20. století David Keeling ukázal, že emise oxidu uhličitého způsobené člověkem jsou dostatečně velké, aby způsobily globální oteplování.\n\nJeho předpověď však byla nepřesná (neuvažovala vliv oblaků a další významné faktory) a tak ji zkritizoval například již roku 1900 Knut Ångström. IPCC dnes zastává názor, že hlavním spouštěčem dob ledových jsou Milankovičovy cykly.\n"}
{"id": "153109", "url": "https://cs.wikipedia.org/wiki?curid=153109", "title": "Sociometrický test", "text": "Sociometrický test\n\nSociometrický test nebo též sociometrický dotazník je sociometrická metoda. Při provádění a vyhodnocování je na místě opatrnost - tato metoda rozhodně není vhodná jako pouhé pobavení. Na základě výsledků může být proveden i citlivý zásah do skupinových vztahů, pokud se objeví problém (např. pohovor s třídním „outsiderem“). Jakýkoliv zásah by však měl provádět odborník. Z výsledků sociometrického testu lze odhalit i zprostředkované vazby mezi jednotlivci.\n\n\n"}
{"id": "153114", "url": "https://cs.wikipedia.org/wiki?curid=153114", "title": "Křižovnické náměstí", "text": "Křižovnické náměstí\n\nKřižovnické náměstí v Praze se rozkládá na staroměstském (pravém) břehu Vltavy v těsném sousedství Karlova mostu na Královské cestě. Patří k nejmenším náměstím v Praze, přesto se řadí k nejvíce navštěvovaným místům hlavního města. Ve středověku zde protékalo rameno Vltavy oddělující Křižovnický ostrov, ze kterého byl v 19. století sklenut oblouk na staroměstský břeh, čímž se zvětšil prostor náměstí o plochu vedle mostecké věže. Ostrov, stejně jako náměstí, se jmenuje podle kláštera rytířského řádu křižovníků na severní straně náměstí, který na tomto ostrově z části stojí.\n\nSoučasná podoba náměstí pochází z roku 1848, kdy bylo rozšířeno a byly zakryty zbývající oblouky Juditina mostu. Basreliéf Bradáče byl přemístěn do dnešní pravobřežní stěny náměstí a byla odhalena socha císaře a krále Karla IV.\n\nNa severní straně náměstí stojí nárožní klášterní kostel svatého Františka z Assisi, stavebně propojený směrem k Vltavě i do Křižovnické ulice s klášterními budovami; nárožní risalit sousední konventní budovy kláštera řádu křižovníků obsahuje zdivo mostní věže zaniklého Juditina mostu. Úzká část náměstí podél budovy kláštera má sníženou úroveň, protože je nesena původním zachovalým obloukem Juditina mostu. Zde se nachází vchod do Muzea Karlova mostu a na přístaviště Pražských Benátek, odkud je vidět nultý oblouk Juditina mostu.\n\nVýchodní stranu náměstí tvoří průčelí kostela Nejsvětějšího Salvátora, který je součástí areálu pražského Klementina. Podél východní strany vede důležitá dopravní trasa – tramvajová trať podél nábřeží a komunikace silně zatížená automobilovou dopravou.\n\nK dalším dominantám náměstí patří Staroměstská mostecká věž a novogotický pomník Karla IV. zhotovený na žádost představeného Řádu křižovníků Jakoba Bära podle modelu drážďanského sochaře Arnošta Hähnela. Pomník odlil norimberský slévač Jacob Daniel Burgschmiet a měl být odhalen roku 1848 k 500. výročí založení Karlovy Univerzity. Kvůli studentským bouřím během všeslovanského sjezdu však bylo odhalení odloženo, došlo k němu až v lednu 1851.\n\nV ose brány mostecké věže stával v minulosti domek mosteckého úřadu, v němž se vybíralo mýtné za průjezd Karlovým mostem, a tzv. \"viniční\" či \"vinařský sloup\", s tordovaným dříkem s reliéfem ovinutých haluzí vinné révy) s hrozny; na korintské hlavici sloupu stojí socha sv. Václava ve zbroji. Světec podle legendy vlastníma rukama okopával vinici, sklízel a lisoval víno pro mši. Sloup byl po roce 1860 posunut na severovýchodní stranu náměstí, stojí těsně při konkávně prohnutém nároží křižovnického kostela, naproti vstupu do Klementina. Je to raně barokní dílo Jana Jiřího Bendla z roku 1676.\n\n\n\n"}
{"id": "153115", "url": "https://cs.wikipedia.org/wiki?curid=153115", "title": "Makasarský průliv", "text": "Makasarský průliv\n\nMakasarský průliv je průliv mezi indonéskými ostrovy Borneo a Celebes. Spojuje Celebeské moře na severu a Jávské moře na jihu.\n\nZ ostrova Borneo do průlivu ústí řeka Mahakam.\n\nPodél průlivu leží přístavy Balikpapan na Borneu a Makasar a Palu na Celebesu.\n\nTeplota vody na hladině se pohybuje kolem 28 °C.\n\n"}
{"id": "153117", "url": "https://cs.wikipedia.org/wiki?curid=153117", "title": "Tógaraši", "text": "Tógaraši\n\nTógaraši (japonsky: 唐辛子) jsou červené pálivé chilli papričky používané jako koření. \nPředpokládá se, že tógaraši pochází z Mexika případně z Jižní Ameriky. V japonštině slovo tógaraši znamená doslova \"čínská hořčice\", \"tó\" (唐) je slovo pro Čínu (specificky za dynastie Tchang), ačkoliv v době, kdy se toto koření do Japonska dostalo, se prefix \"tó\" používal jako obecné slovo s významem \"cizí\".\n\nJiné označení pro tógaraši je taka no cume (鷹の爪, „sokolí spár“). Na Okinawě se drcené tógaraši používalo spolu se sojovou omáčkou, octem mikan a šťávou z shikwasa na kořenění sašimi, na rozdíl od hlavní části Japonska, kde se používá sojová omáčka a wasabi. Tento zvyk přetrval a sašimi tak na Okinawě občas jí dodnes.\n\n\"Ičimi tógaraši\" je pojmenování rozemletých \"tógaraši\" a v japonské kuchyni slouží jako koření.\n\n"}
{"id": "153124", "url": "https://cs.wikipedia.org/wiki?curid=153124", "title": "Segedín", "text": "Segedín\n\nSegedín (, [seged], ) je město v jihovýchodní části Maďarska a administrativní centrum župy Csongrád, 160 km jihovýchodně od Budapešti, 9 km od srbské a 16 km od rumunské hranice na soutoku řek Tisa a Mureș. Žije zde obyvatel. Je čtvrtým největším maďarským městem. Pochází odtud uzenina uherský salám.\n\nSegedín a jeho oblast byl obýván už od starověku. Nejstarší známý název města zaznamenal Ptolemaios jako \"Partiscum\". Jméno Segedín se poprvé objevilo v roce 1183 v dokladu o králi Bélovi III.\n\nBěhem mongolské invaze bylo město zničeno a jeho obyvatelé uprchli k blízkým bažinám. Po invazi se vrátili a město opět postavili. Ve 14. století, během panování Ludvíka Velikého, se Segedín stal nejdůležitějším městem jižních Uher. Jeho strategický význam rostl s tím, jak se k hranicím Uherska přibližovalo turecké vojsko. Král Zikmund Lucemburský totiž nechal tomuto strategickému městu postavit opevnění. Segedín byl povýšen na královské město v roce 1498.\n\nSegedín byl poprvé drancován tureckou armádou 28. září 1526. Zpět bylo dobyto 23. října 1686 a roku 1715 získalo volný královský městský stav. V roce 1719 dostalo město znak od Karla III. (tento znak je používán dodnes) a během dalších let Segedín rostl a prosperoval.\n\nObčané Segedína sehráli důležitou roli během revoluce a války za nezávislost v letech 1848–1849. Lajos Kossuth zde přednesl svůj slavný projev. Segedín byl posledním sídlem revoluční vlády v červenci 1849. Habsburkové pak sice potrestali představitele města, ale Segedín přesto začal opět prosperovat. Do města byla zavedena železnice v roce 1854 a městu se vrátil jeho volný královský městský stav v roce 1860.\n\nDnes má město krásné budovy a široké třídy, hlavně díky velké povodni v roce 1879, která zničila celé město (165 lidí zemřelo). Císař František Josef navštívil město a slíbil, že Segedín bude krásnější, než byl. Svůj slib splnil. Během dalších let město opět ožilo. Byly postaveny nové paláce, široké bulváry a nové administrativní budovy.\n\nPo první světové válce ztratilo Maďarsko svá jižní území, Sedmihradsko ve prospěch Rumunska a Vojvodinu ve prospěch Království SHS. Segedín se stal tedy skoro příhraničním městem, proto jeho význam slábl.\n\nSegedín velmi trpěl během druhé světové války, kdy bylo 6 000 obyvatel města zabito a židovští občané uvězněni v ghettech. Rudá armáda osvobodila město v roce 1944. Během komunistické éry se Segedín stal centrem lehkého a potravinářského průmyslu.\n\nV roce 1962 se Segedín stal krajským městem župy Csongrád a spousta okolních vesnic byla připojena k městu.\n\n\n\n"}
{"id": "153130", "url": "https://cs.wikipedia.org/wiki?curid=153130", "title": "Seznam jezer v Africe", "text": "Seznam jezer v Africe\n\nSeznam jezer v Africe zahrnuje jezera v Africe s největší rozlohou, objemem a s maximální hloubkou.\n\nTabulka obsahuje jezera s rozlohou nad 500 km² seřazená podle rozlohy.\n\nAntarktida, Asie, Austrálie a Oceánie, Evropa, Jižní Amerika, Severní Amerika\n\n\n\n"}
{"id": "153132", "url": "https://cs.wikipedia.org/wiki?curid=153132", "title": "Buda", "text": "Buda\n\nNázev Buda nebo BUDA může znamenat:\n"}
{"id": "153134", "url": "https://cs.wikipedia.org/wiki?curid=153134", "title": "Pešť", "text": "Pešť\n\nPešť ( ) je větší, východní, levobřežní, převážně rovinatá část maďarského hlavního města Budapešti. Jednalo se původně o samostatné město (po nějakou dobu největší v zemi), které bylo v roce 1873 sloučeno s Budínem a Starým Budínem (tato sídla se nacházejí na západním, pravém břehu Dunaje) v uherskou metropoli Budapešť. V historickém centru Pešti se nachází např. Országház (maďarský parlament), náměstí Hrdinů, Opera a majestátní bulváry jako Andrássy út, Bajcsy-Zsiliszky út, Rákóczi út nebo Üllői út. V Pešti dále leží tři ze čtyř budapešťských koncových nádraží (Keleti, Nyugati a Józsefváros), naprostá většina tras metra (celé linky M1, M3 a většina délky linek M2 a M4), ústí zde čtyři z pěti linek HÉV, rozkládá se tu celá trolejbusová síť a mezinárodní letiště Ference Liszta.\n\nPrvní písemná zmínka o Pešti pochází z roku 1148, název je nejspíš slovanského původu a označuje pec.\n\nÚzemí Pešti je členěno na následující městské okruhy:\nvnitřní okruhy sloučené roku 1873:\nokruhy připojené v letech 1935–1938:\nokruhy připojené roku 1950:\n\nCelkem má Pešť (včetně XXI. obvodu) asi 1,25 milionu obyvatel (2012, 72 % celé Budapešti) a 351,26 km² (67 % celé Budapešti).\n\n"}
{"id": "153138", "url": "https://cs.wikipedia.org/wiki?curid=153138", "title": ".md", "text": ".md\n\n.md je internetová národní doména nejvyššího řádu pro Moldavsko.\n\n"}
{"id": "153139", "url": "https://cs.wikipedia.org/wiki?curid=153139", "title": ".mu", "text": ".mu\n\n.mu je internetová národní doména nejvyššího řádu pro Mauricius.\n\nDoména je používána, podobně jako doména Tuvalu .tv pro televizní společnosti, i pro stránky hudebních skupin (music) či muzeí (museum).\n\nV českém prostředí je doména používána pro studentské online noviny Masarykovy univerzity v Brně lemur.mu.\n\n"}
{"id": "153141", "url": "https://cs.wikipedia.org/wiki?curid=153141", "title": "Ján Adam Rayman", "text": "Ján Adam Rayman\n\nJán Adam Rayman (6. prosinec 1692 – 24. dubna 1770) působil ve svém rodném Prešově jako městský lékař. Kromě toho se také aktivně věnoval meteorologii. Napsal více než 60 lékařských prací a jako první v Evropě očkoval proti neštovicím.\nJán Adam Rayman se narodil 23. dubna 1690 jako dítě Jána a Alžběty Raymanových v Prešově na východě Slovenska. Jeho rodiče patřili mezi vlivné osobnosti života v Prešově. Otec Ján byl správcem městské lékárny a matka byla dcerou městského rychtáře Jána Rotha. V roce 1699, když bylo Janovi osm let, jeho otec zemřel a Alžbětě se naskytla příležitost převzít vedení lékárny, kterou zdědila po své tetě; stala se také majitelkou domu, ve kterém byla lékárna. 27. září se provdala za Jána Samuela Willicha, který byl taktéž lékárníkem.\n\nJeho studium bylo ovlivněno prostředím lékárny, ve které vyrostl, taktéž jeho otčímem, který ho poslal studovat na gymnázium do Košic. Po studiu se vrátil zpátky do Prešova, kde se stal studentem evangelického kolegia. Současně se studiem na kolegiu se věnoval také lékařské praxi, aby získal předpoklady k vedení rodinné lékárny. Díky svému nadání a talentu zvládl základní vzdělaní a také lékařskou praxi a ve věku 19 let odešel do Jeny. Po roku přešel studovat medicínu do holandského Leydenu. V listopadu 1712 vykonal úspěšně zkoušky a lékařská fakulta mu povolila obhajobu jeho disertační práce, která se konala 16. prosince téhož roku. Následně mu byl udělen diplom doktora medicíny.\n\nZ Holandska se Rayman vrátil zpátky do svého rodiště, přičemž odmítl nabídky na lékařskou praxi z Polska. V roku 1713 byl jmenován městským lékařem, což bylo pro 23 let starého mladíka vyjádřením velké důvěry. Jedním z hlavních důvodů proč se rozhodl vrátit do Prešova byla smrt jeho otčíma Jana Samuela Willicha, který se okamžitě po příchodu zařadil mezi významné občany Prešova. V roce 1709 byl přijat do stočlenné městské rady. Svých povinností se nevzdal ani při trvání morové epidemie v roce 1710, kdy se nakazil a chorobě podlehl. Po návratu byla správa lékárny přidělena Janu Adamovi, ten se o rok později v Chrámu sv. Mikuláše oženil se Žofii Waschmanovou, dcerou prešovského lékaře Sigmunda Waschmana.\n\nV tomto období se z Raymana stal úspěšný lékař a byl znám v širokém okolí. Jeho lékárna měla vynikající pověst hlavně díky zkušenostem a odbornosti majitele. Raymanova lékárna patřila mezi nejvýznamnější a nejvýnosnější. V jiných královských městech měly lékárny dopředu stanoven roční plat ve stanovené výši, pouze Raymanova lékárna tento roční plat neměla a navíc byla zbavena daní. Velký podíl na tom měl i fakt, že Rayman byl přijat do šlechtického stavu. Vzdělání, které získal v Leydenu mělo vliv na celou jeho profesionální kariéru. Lékařství studoval v období, ve kterém bylo lékařské myšlení ovlivněno učením Hippokrata z Kou, lékařské autority celého středověku. V tomto svém nejproduktivnějším období publikoval kolem 80 lékařských prací.\n\nOd začátku své lékařské kariéry se Rayman věnoval pozorovaní chorobných procesů a třídění získaných poznatků. Věnoval se hlavně infekčním chorobám jako tyfus, úplavice a pravé neštovice. Známým se stal hlavně díky zkoumání podstaty, léčení a ochrany před neštovicemi. Podle Raymana se očkovaní proti neštovicím mělo stát prostředkem, kterým by bylo možné předejít nákaze. Tato metoda byla málo využívaná, protože málo lékařů bylo ochotných hazardovat se svou kariérou. Případná smrt by totiž znamenala rozhořčení v očích lidí a zavržení této metody.\n\nRayman si plně uvědomoval rizika z toho plynoucí, ale ani to ho neodradilo, protože si uvědomil, že jeho 2,5 let stará dcera není díky dědičnosti před chorobou chráněna, protože její bratr skutečně onemocněl neštovicemi. Na levém rameni své dcery udělal malý zářez, do kterého vetřel teplý hnis z neštovic bratra a zářez zakryl ořechovou skořápkou. Okolí se postupně zanítilo, ale děvče zůstalo zdravé. Sedmý den dostalo horečku a objevilo se pár vyrážek. V nepřítomnosti Raymana ale děvčeti nepodali léky, v důsledku čehož zvracela. Třetí den nato se však úplně zotavila. Objevilo se asi šest vyrážek, ale ty nehnisaly a pouze zasychaly. Po celý čas bylo dítě veselé a zdravé a nemělo žádné zdravotní komplikace. Jediným problémem na celém pokusu bylo nepodání léku, které vyvolalo zvracení a nevolnosti a od očkování odstrašilo mnoho lidí.\n\nPodle matriky se Raymanova dcera narodila 8. dubna 1718 a v době očkování jí bylo 2,5 roku. Tak se dopracujeme k datu říjen 1720. Jen o dva roky později byly očkovány dvě anglické princezny, v příštím roce byli očkováni lidé v Hannoveru. Už v roce 1750 bylo očkování zavedeno do běžné praxe. Rok 1768 byl pro očkování přelomový. V tomto roce vznikly první očkovací ústavy a očkována byla také Kateřina II. Raymanovy principy platí v imunologii doposud a díky nim už několik let nebyl zaznamenán nový případ onemocnění neštovicemi. V roku 1719 jmenovali Raymana členem Leopoldské akademie. Podle starého zvyku mu jako novému členovi přidělili jméno, které kdysi nosila významná osobnost vědy a kultury. Jméno, které dostal Rayman se proslavilo dvakrát. Prvým nositelem byl Aristofanes, aténský autor komedií. Aristofanes II. byl lékař a polyhistor. Právě tímto jménem byl Ján Adam Rayman obdařen za jeho přínos do pokladnice lidského poznání.\n\nRayman nebyl pouze lékařem, ale také se zajímal o meteorologii a zkoumal využití minerálních vod, které pramenily na východním Slovensku v blízkosti Prešova. Své znalosti z chemie a chemické analýzy využil nejen při chemickém rozboru minerálních vod. Byl autorem mnoha postupů, které se využívaly také v zahraničí. V rakouské monarchii jako první systematicky měřil denní teploty a stal se zakladatelem jejich dlouhodobého pozorování. Rayman byl také obchodníkem. Zabýval se především velkoobchodem s léky a exotickým koloniálním zbožím. Věnoval se i obchodu s vínem, které získával ze svých vinic na jihovýchodním Slovensku a oblasti Tokaje.\n\nRayman ukončil svou profesionální činnost v roce 1738, kvůli zákazu, který byl přijat tehdejší zdravotnickou komisí. Zákaz zakazoval provozování lékáren, jejichž majiteli byli lékaři. Zemřel v poměrně vysokém věku 80 let dne 24. dubna 1770.\n"}
{"id": "153143", "url": "https://cs.wikipedia.org/wiki?curid=153143", "title": "Římskokatolická církev v Rakousku", "text": "Římskokatolická církev v Rakousku\n\nŘímskokatolická církev v Rakousku je největší organizovanou náboženskou skupinou Rakouska, hlásí se k ní asi 5,16 miliónů obyvatel (58,8 %)\n\nZemě je rozdělena na dvě církevní provincie (vídeňskou a salcburskou) složené z několika diecézí. V čele provincií formálně stojí arcibiskup-metropolita. Organizačně mimo provincie stojí územní opatství Wettingen-Mehrerau a vojenský ordinariát Rakouska - obé podřízené přímo Svatému stolci.\n\n\n\n\n\n"}
{"id": "153146", "url": "https://cs.wikipedia.org/wiki?curid=153146", "title": "Nedourčená soustava rovnic", "text": "Nedourčená soustava rovnic\n\nJedná se o soustavu rovnic, která obsahuje méně rovnic než neznámých. Nedourčená soustava rovnic může mít nekonečně mnoho řešení, která se obvykle odlišují volitelným parametrem.\n\nV případě soustavy lineárních rovnic Ax = b (kde x je neznámý vektor) je počet řádků matice A nižší než počet sloupců. V takovém případě se lze pokusit získat přibližné řešení například metodou nejmenších čtverců, což koresponduje s pseudoinverzí matice A.\nV některých aplikacích se mezi všemi možnými řešeními hledá takové, které je tzv. řídké, tzn. x obsahující co největší počet nulových prvků. (Pozor na záměnu s řídkostí matice, nejde o totéž.)\n\n"}
{"id": "153148", "url": "https://cs.wikipedia.org/wiki?curid=153148", "title": "Přeurčená soustava rovnic", "text": "Přeurčená soustava rovnic\n\nJedná se o soustavu rovnic, která obsahuje více rovnic než neznámých. Obecná přeurčená soustava rovnic nemusí mít žádné řešení: Vznikla-li přeurčená soustava z jiné soustavy přidáním další rovnice, tato nově vzniklá soustava má nejvýše tolik řešení, kolik jich měla původní soustava.\n\nV případě soustavy lineárních rovnic Ax = b (kde x je neznámý vektor) je počet řádků matice A vyšší než počet sloupců. Někdy se lze pokusit získat přibližné řešení například metodou nejmenších čtverců, viz .\n\n"}
{"id": "153149", "url": "https://cs.wikipedia.org/wiki?curid=153149", "title": "Tukotuko", "text": "Tukotuko\n\nTukotuko (\"Ctenomys\") je rodové jméno asi 50 druhů malých jihoamerických hlodavců. Tito příbuzní dikobrazů, morčat a kapybar jsou jihoamerickou verzí pytlonošů a hrabošů.\n\nTukotukové jsou drobní podsadití hlodavci s velkou hlavou a krátkýma nohama přizpůsobenýma k hrabání nor; jejich krátký ocásek je osrstěný.\n\n\n"}
{"id": "153155", "url": "https://cs.wikipedia.org/wiki?curid=153155", "title": "Chaluhy", "text": "Chaluhy\n\nChaluhy čili hnědé řasy (\"Phaeophyceae\", \"Fucophyceae\") jsou eukaryotické mnohobuněčné organismy z říše Chromalveolata, kmene Stramenopila. Žijí především v mořské vodě, kde dokáží díky své schopnosti fotosyntetizovat vyprodukovat obrovské množství biomasy.\n\nChloroplasty chaluh obsahují chlorofyl a a c a navíc barviva betakaroten, fukoxantin a violaxantin. Zásobními látkami jsou hlavně chrysolaminaran, oleje a mannitol. Jsou to mnohobuněčné vodní organismy navenek podobné rostlinám, ale ve skutečnosti jsou jim evolučně velice vzdálené. Buněčné stěny obsahují celulózu a alginové látky; mezi buňkami bývají póry či plazmodezmata.\n\nMají článkové tělo tvořené vláknitou či dokonce pletivnou stélkou, která může dorůstat délky až 60 m (rod \"Macrocystis\"). V této podobě dokonce obsahují primitivní vodivá pletiva.\n\nPro chaluhy je typická rodozměna, tedy střídání gametofytu a sporofytu. Obvykle se gametofyt pozná od sporofytu vzhledem, ale u primitivního řádu \"Ectocarpales\" je rodozměna izomorfní a obě stadia vypadají shodně. Gametofyt bývá různě omezován a u řádu \"Fucales\" se dokonce stává zcela závislým na sporofytu (vyrůstá na specializovaných sporofytních útvarech, konceptakulech).\n\nPohlavní rozmnožování je izogamie, anizogamie či oogamie. Nepohlavně jsou schopné se rozmnožovat pomocí zoospor.\n\nPříbuzenské vztahy mezi jednotlivými řády podle současných představ (2010) lze zobrazit následujícím fylogenetickým stromem:\n\nJsou potravou pro vodní živočichy. Hromadí jód. Využívají se také ke konzumaci, k výživě zvířat, jako palivo a k získávání jódu.\n\n"}
{"id": "153160", "url": "https://cs.wikipedia.org/wiki?curid=153160", "title": "Ergínos", "text": "Ergínos\n\nErgínos (řecky \"Εργίνος\", latinsky \"Erginus\") byl v řecké mytologii orchomenský král, syn krále Klymena. \n\nKrál Klymenos byl zabit kamenem, který po něm mrštil vozka Thébana jménem Menoikeus. Poté nástupce na orchomenském trůnu Ergínos vytáhl proti Thébám a vynutil si, že Théby mu budou ročně odvádět sto volů. Tato daň sama o sobě by Théby nevyčerpala, ale bylo to zpupné gesto, stvrzující nadvládu Ergína. \n\nTéto nadvlády a potupných daní zbavil Théby až hrdina Héraklés. Když se vracel z kithairónského honu, pochytal orchomenské výběrčí daní, uřezal jim ústa, nosy i uši, svázal je a poslal zpět jejich pánovi. \n\nErgínos opět vytáhl proti Thébám, ale Héraklés ho porazil a zabil. Napříště museli orchomenští vrátit Thébanům dvojnásobek toho, co od nich kdy vybrali. Héraklés poté zůstal v Thébách, od krále Kreonta dostal za manželku jeho dceru Megaru a k tomu půl království. \n\n"}
{"id": "153161", "url": "https://cs.wikipedia.org/wiki?curid=153161", "title": ".gg", "text": ".gg\n\n.gg je internetová národní doména nejvyššího řádu pro Guernsey. Spravuje ji Island Networks.\n\n"}
{"id": "153168", "url": "https://cs.wikipedia.org/wiki?curid=153168", "title": "Hyllos", "text": "Hyllos\n\nHyllos (řecky \"Ὕλλος\", latinsky \"Hyllus\") byl v řecké mytologii syn největšího hrdiny řeckých bájí Hérakla a jeho druhé manželky Déianeiry.\n\nKdyž byl Héraklés prodán do otroctví ke královně Omfalé, jeho nepřítel a bývalý pán, mykénský král Eurystheus, vyhnal Héraklovu ženu Déianeiru a jejich děti ze sídla v Tírynthu. Všichni se usídlili u tráchínského krále Kéýka, který byl Héraklovým přítelem.\n\nAsi po třech letech na pokyn matky se dal Hyllos do pátrání po svém otci. Našel ho v Oichalii, kde vykonal pomstu na králi Eurytovi za dřívější urážky a za to, že odmítl svou dceru Iolu dát Héraklovi za manželku. Shledání s otcem však nebylo na delší dobu. Mezitím totiž Hyllova matka Déianeira poslala Héraklovi plášť. Když si ho oblékl, dostal kruté bolesti.\n\nZavinila to příhoda, která se udála před několika lety. Když se Héraklés a Déianeira krátce po svatbě vraceli z Kalydónu na Tíryns, při přechodu přes řeku přenášel Déianeiru Kentaur Nessos a protože se mu líbila, hodlal ji unést. Zpozoroval to Héraklés a jednou ranou otráveným šípem Nessa usmrtil. Ten ale posledním dechem poradil Déianeiře, aby nabrala jeho krev a pomazala jí Héraklův oděv, což pomůže, aby se vrátila jeho láska k ní. A ta situace právě nastala, protože Héraklés se při tažení proti Eurytovi setkal s jeho krásnou dcerou Iolou a jeho láska k ní znovu vzplála. Déianeira se to dozvěděla a chtěla podle Nessovy rady získat zpět lásku svého manžela.\n\nPlášť, napuštěný Nessovou jedovatou krví, Hérakla zabíjel. Když Hyllos vysvětlil otci, že Déianeira je nevinná, že nevědomky podlehla krutým intrikám, vrátil se k ní, ale už ji nenašel živou, protože si sama vzala život.\n\nPozvolna v bolestech umírající Héraklés prosil Hylla, aby ho zbavil života a zkrátil jeho utrpení, Hyllos se k tomu nedokázal odhodlat. Otcovo další přání prý ale splnil: vzal si krásnou Iolu za manželku.\n\nKdyž Héraklův pozemský život skončil na hoře Oeta, Hyllos se vrátil na Tíryns a žil tam se svou ženou do doby, než ho mykénský král Eurystheus odtud vyhnal. Hyllos našel útočiště v Athénách a tam se dožil Eurystheovy porážky i jeho potupné smrti.\n\n"}
{"id": "153169", "url": "https://cs.wikipedia.org/wiki?curid=153169", "title": "Stavros Dimas", "text": "Stavros Dimas\n\nStavros Dimas, : , (* 30. dubna 1941, Athény) je řecký politik, od listopadu 2011 do května 2012 ministr zahraničních věcí ve vládě národní jednoty Lukase Papadimose. V období 2004–2010 byl komisařem Evropské unie pro životní prostředí.\n\nStudoval právo a ekonomii na univerzitách v Řecku a USA. V roce 1969 se stal právníkem v New Yorku. Od roku 1970 působil ve Světové bance. V roce 1975 se vrátil do Řecka a působil jako viceguvernér Hellenic Industrial Development Bank. Později se stal náměstkem ministra obchodu (1977 až 1980), ministrem zemědělství (1989 až 1990) a ministrem průmyslu (1990 až 1991).\n\nV komisi Romana Prodiho zastával od března 2004 funkci komisaře pro zaměstnanost a sociální politiku. Od 22. listopadu 2004 do února 2010 byl evropským komisařem pro životní prostředí. Ve své politice se zaměřoval zejména na čtyři hlavní témata: změny klimatu, biodiverzita, udržitelný rozvoj a veřejné zdraví. Zdůrazňoval důležitost Kjótského protokolu, programu Natura 2000, systému REACH a lepšího vymáhání a dodržování ekologické legislativy.\n\n"}
{"id": "153170", "url": "https://cs.wikipedia.org/wiki?curid=153170", "title": "Systémový software", "text": "Systémový software\n\nSystémový software je v informatice speciální programové vybavení, které umožňuje uživateli s počítačem pracovat, ovládat ho, spouštět aplikace a podobně. Systémový software se nachází na pomezí hardware a aplikačního software a běžný uživatel s ním přímo nepracuje (na rozdíl od aplikací). Mezi systémový software patří operační systém, pomocné nástroje a firmware.\n\n\n"}
{"id": "153171", "url": "https://cs.wikipedia.org/wiki?curid=153171", "title": "John Sheridan", "text": "John Sheridan\n\nJohn David Sheridan (2215–2281) je fiktivní postava v seriálu Babylon 5, kterou ztvárnil Bruce Boxleitner.\n\nNarodil se na Zemi diplomatovi Pozemské Aliance. Po patnáctém roce svého života se přihlásil do pozemských ozbrojených sil. Za pár let se vyšvihl do hodnosti nadporučíka a byla mu nabídnuta funkce prvního důstojníka na EAS (Earth Alliance Ship) \"Prometheus\", ale odmítl, protože kapitán měl špatnou pověst kvůli unáhlenosti a špatná rozhodnutí při prvních kontaktech s jinými rasami. Sheridan také zjistil, že \"Prometheus\" byla právě ta loď, která začala Pozemsko-Minbarskou válku.\n\nBěhem této války sloužil Sheridan jako první důstojník na EAS \"Lexington\". Během bitvy o Linii, na jejímž začátku zemřel kapitán Sterns, se po něm ujal velení lodi a dosáhljediného pozemského úspěchu ve válce. S lodí těžce poničenou nepřítelem zaminoval pole asteroidů a tak následně zničil nepřátelskou vlajkovou loď, \"Černou hvězdu\".\n\nPo válce nastoupil v půlce roku 2250 na místo kapitána EAS \"Agamemnon\", kde se zúčastňoval převážně objevitelských a diplomatických misí. Byl jedním z kandidátů na velení Babylonu 5, ale na prosbu Minbarů byl upřednostněn Jeffrey Sinclair. Ovšem rok poté se velení stanice stejně ujal po Sinclairově přesunu do funkce velvyslance na Minbaru v lednu 2259.\n\nJeho schopnostem se poprvé dostalo zkoušky, když minbarský křižník \"Tragati\", který neuznal minbarskou volbu míru v Bitvě o Linii, přiletěl ke stanici a začal Sheridana provokovat, aby vystřelil první a začal tak novou válku. Snaha se nepovedla.\nBěhem roku to nebyla jediná krize, Sheridan se musel na stanici vyrovnávat s následky Narnsko-Centaurské války, s nemocí Drafa, postihující Markaby a s návratem Stínů.\n\nJakoby toho nebylo málo měl problémy i se svou vlastní vládou. Sheridanovi brzy došlo, že prezident Pozemské Aliance, Clark, se pomalu ale jistě stává diktátorem. Nově vytvořená Noční hlídka, organizace podobná SA mu začala rekrutovat členy z řad personálu. Právě tehdy Sheridan poskytl ochranu jednomu z posledních svobodných narnských křižníků a proto bojoval spolu s ním proti centaurské válečné lodi, která přilétla kvůli zajmutí narnské lodi. Sheridan následně dostal na vybranou : Buď se Centaurům omluví a nebo bude odvolán z velení. Vybral si omluvu. K té ovšem nedošlo, poněvadž byl na Sheridana spáchán neúspěšný atentát.\n\nPo pádu Narny Delenn Sheridanovi představila Rangery a nabídla mu jejich pomoc a spoluvelení nad nimi.\n"}
{"id": "153174", "url": "https://cs.wikipedia.org/wiki?curid=153174", "title": "Lhotky", "text": "Lhotky\n\nNázev Lhotky má více sídel:\n\n"}
{"id": "153175", "url": "https://cs.wikipedia.org/wiki?curid=153175", "title": "Římskokatolická církev na Slovensku", "text": "Římskokatolická církev na Slovensku\n\nŘímskokatolická církev je největší organizovanou náboženskou skupinou na Slovensku. Při posledním sčítání lidu (2001) se k ní přihlásilo 3 708 120 (68,93 %) obyvatel. Významný byl i počet obyvatel hlásících se k řeckokatolické církvi, bylo jich 219 831 (4,09 %).\n\nDiplomatickým zástupcem Apoštolského Stolce je apoštolský nuncius na Slovensku.\n\nK poslední změně struktury římskokatolické církev na Slovensku došlo 14. února 2008, když zanikla arcidiecéze bratislavsko-trnavská a vznikly arcidiecéze bratislavská a trnavská a diecéze žilinská.\n\n\n\n\n"}
{"id": "153179", "url": "https://cs.wikipedia.org/wiki?curid=153179", "title": ".mv", "text": ".mv\n\n.mv je internetová národní doména nejvyššího řádu pro Maledivy.\n\ndomény 2. řádu jsou rozděleny podle účelu:\n\n"}
{"id": "153181", "url": "https://cs.wikipedia.org/wiki?curid=153181", "title": "Robert Bárány", "text": "Robert Bárány\n\nRobert Bárány (22. dubna 1876, Vídeň – 8. dubna 1936, Uppsala) byl rakouský fyziolog. V roce 1914 obdržel Nobelovu cenu za fyziologii a medicínu za výzkum vestibulárního aparátu vnitřního ucha.\n\nVystudoval medicínu na univerzitě ve Vídni, absolvoval roku 1900. Po pobytu na německých klinikách se stal asistentem na klinice ušní medicíny při univerzitě ve Vídni. Vytvořil nové testy pro detekci vestibulárních onemocnění a pro zkoumání činnosti malého mozku (\"cerebella\") a jeho vztahu k poruchám rovnováhy. V první světové válce sloužil v rakouské armádě a v roce 1915 byl zajat Rusy. V zajetí byl i ve chvíli, kdy mu byla udělena Nobelova cena. Od roku 1917 až do své smrti působil na univerzitě v Uppsale.\n\n\nCelkem publikoval Bárány více než 180 vědeckých prací.\n"}
{"id": "153184", "url": "https://cs.wikipedia.org/wiki?curid=153184", "title": "Hrušovany (rozcestník)", "text": "Hrušovany (rozcestník)\n\nNázev Hrušovany má více sídel:\n"}
{"id": "153185", "url": "https://cs.wikipedia.org/wiki?curid=153185", "title": "Antaios", "text": "Antaios\n\nAntaios (řecky Ανταίος, latinsky \"Antaeus\") je v řecké mytologii synem boha moře Poseidóna a bohyně země Gaie.\n\nByl to obr, který sídlil (a asi i vládl) v Libyi a každého cizince, který se přiblížil k jeho jeskyni, přinutil k zápasu. Vždycky zvítězil a poraženého bez milosti zabil. Říkalo se o něm, že ve své jeskyni se živí lvím masem a nocuje na holé zemi, aby zvětšil svou obrovitou sílu. Lebky svých obětí prý sbíral na střechu Poseidónova chrámu.\n\nSvého přemožitele našel až v hrdinovi Héraklovi. Ten se dostal do Libye při plnění svého jedenáctého úkolu, cestou pro zlatá jablka ze zahrady Hesperidek, která měl donést králi Eurystheovi do Mykén. Oba siláci spolu svedli tuhý boj, dokud Héraklés nepochopil, odkud obr bere svou sílu. Vypozoroval totiž, že když Antaiovi síly ubývají, přitiskne se k matce zemi a rázem se mu síla vrátí. Proto ho Héraklés vyzdvihl vysoko do vzduchu, aby se ani kouskem těla země nedotýkal. Když obrovi došla veškerá síla, zardousil ho.\n\n"}
{"id": "153186", "url": "https://cs.wikipedia.org/wiki?curid=153186", "title": "HC Slavia Praha (ženy)", "text": "HC Slavia Praha (ženy)\n\nHC Slavia Praha (celým názvem: Hockey Club Slavia Praha) byl český klub ženského ledního hokeje, který sídlil v Praze. Založen byl v roce 2002 pod názvem HC Letňany Sýkorky. Svůj poslední název nesl od roku 2003. Po vítězné sezóně 2017/18 získala pražská Slavie svůj jubilejní desátý triumf v nejvyšší soutěži žen. Paradoxně to byla také poslední sezóna její existence. V říjnu 2018 byl totiž celý klub přestěhován do Příbrami, kde začal působit pod hlavičkou místního HC. Pražská Slavie ve své poslední sezóně právě v Příbrami působila a odehrávala zde své domácí zápasy. Klubové barvy byly červená a bílá.\n\nSvé domácí zápasy odehrával ve své poslední sezóně na zimním stadionu Příbram s kapacitou 5 700 diváků. Dříve hrával ženský oddíl v Kralupech nad Vltavou.\n\nKlub byl založen v roce 2002 jako HC Letňany Sýkorky. V tomto roce se přihlásil do ligy a sehrál svou první sezónu. Domovský stadion měl v Letňanech, kam jezdily soupeři vítězit vysokým skóre. Klub sbíral hlavně cenné zkušenosti a skončil na posledním 14. místě.\n\nV roce 2003 se jeho název změnil na HC Slavia Praha. Pod tímto názvem se klub začal zdokonalovat. Výkonnost se rapidně zvedla, rozšiřoval se kádr, začaly přicházet lepší hráčky. Post golmana doplnily dvě posily, k dispozici bylo 11 obránců a 11 útočníků. Celou sezónu 2003/2004 se tým pohyboval na hraně postupu do vysněného play-off. Ten se sice nakonec nekonal, protože skončil na 7. místě, nicméně sezóna tím nekončila, právě naopak. Pokračovala nadstavbovou částí, kde slávistky hrály o čelo tabulky. Nakonec ve vypjatých bojích skončily na 2. místě.\n\nV sezóně 2004/2005 se opět upravoval hráčský kádr, k dispozici byly 4 golmani, 8 obránců a 12 útočníků, ale některé hráčky byly uvolněné na hostování. Tým postoupil do play-off, kde chtěl vybojovat medaili. Jenže pouze 2 výhry z 10 zápasů mu nakonec zajistily poslední 6. místo, které bylo bráno jako neúspěch.\nPřed začátkem play-off sehrály hokejistky dvě přátelské utkání s výběrem Čech, složeným převážně z hráček ročníku 1986 a mladší.\n\nPřed sezonou 2005/2006 tým absolvoval náročnou letní přípravu, účastnil se turnajů a sehrál několik přípravných utkání. Přestěhoval se do Kralup nad Vltavou, kde našel dobré zázemí a novou kabinu. Do týmu přišlo několik nových posil, spousta hráček měla reprezentační zkušenosti, všechno vedlo k zisku medaile, nejlépe zlaté.\nV základní části tým vyhrál všechna utkání a do play-off postupoval z prvního místa s plným počtem bodů. Největším soupeřem měla být Opava, která je tradiční aspirant na mistrovský titul. O vítězi mistra ligy rozhodoval až poslední vzájemný zápas, který nakonec po vypjatém boji vyhrála Opava. Po prvotním zklamání si nakonec tým oslavil stříbrné medaile a konečné druhé místo v lize. Tým si vše vynahradil v následujícím roce, kdy získal poprvé v historii titul mistryň ČR. Od té doby suverénně kraloval českému ženskému hokeji a v roce 2012 získal již 6 titul v řadě. Jeho dominanci narušila v následujících dvou letech Karviná, ale v roce 2015 se HC Slavia znovu vrátila na český hokejový trůn, který o rok později znovu obhájila.\n\n\n\n\n\nZdroj: \n\n\n\nZdroj: \n\nZdroj: \n\n\nKlub se současně s hokejem účastnil i Mistrovství České republiky v hokejbalu, jehož byl několikanásobným vítězem. Trenér Karel Manhart byl zároveň trenérem české ženské hokejbalové reprezentace, která je vicemistrem světa z roku 2015. Existence tohoto odvětví vzala za své se zánikem klubu.\n\n\n"}
{"id": "153187", "url": "https://cs.wikipedia.org/wiki?curid=153187", "title": ".uy", "text": ".uy\n\n.uy je internetová národní doména nejvyššího řádu pro Uruguay.\n\nDomény 2. úrovně se liší podle zamýšleného užití:\n\n"}
{"id": "153188", "url": "https://cs.wikipedia.org/wiki?curid=153188", "title": "Velký Uzeň", "text": "Velký Uzeň\n\nVelký Uzeň ( ) je řeka v Saratovské oblasti v Rusku a v Západokazašské oblasti v Kazachstánu. Je 650 km dlouhá. Povodí má rozlohu 15 600 km².\n\nÚstí do bezodtokých Kamyš-Samarských jezer.\n\nZdroj vody je převážně sněhový. Na jaře hladina vody prudce stoupá a řeka se rozlévá, zatímco v létě na některých oddělených úsecích vysychá. Průměrný roční průtok vody u města Novouzensk činí 7,3 m³/s a maximální 393 m³/s. Zamrzá na konci listopadu a rozmrzá v dubnu.\n\nVoda se využívá na zavlažování.\n"}
{"id": "153189", "url": "https://cs.wikipedia.org/wiki?curid=153189", "title": "Malý Uzeň", "text": "Malý Uzeň\n\nMalý Uzeň ( ) je řeka v Saratovské oblasti v Rusku a v Západokazašské oblasti v Kazachstánu. Je 638 km dlouhá. Povodí má rozlohu 18 250 km².\n\nÚstí do bezodtokých Kamyš-Samarských jezer.\n\nZdroj vody je převážně sněhový. Na jaře hladina vody prudce stoupá a řeka se rozlévá, zatímco v létě na některých oddělených úsecích vysychá. Průměrný roční průtok vody u vesnice Malyj Uzeň činí 3,4 m³/s a maximální 782 m³/s. Zamrzá na konci listopadu a rozmrzá v dubnu.\n\nVoda se využívá na zavlažování.\n"}
{"id": "153193", "url": "https://cs.wikipedia.org/wiki?curid=153193", "title": "Alias (seriál)", "text": "Alias (seriál)\n\nAlias je americký akční televizní seriál, který byl vysílán na stanici ABC v letech 2001–2006, kdy v pěti řadách vzniklo celkem 105 dílů. Autorem seriálu je producent, scenárista a režisér J. J. Abrams. Jennifer Garner ztvárnila hlavní postavu agentky Sydney Bristowové, která jako dvojitá agentka CIA působí v tajné kriminální organizaci SD-6 a společně se svým otcem pracuje na jejím zničení. Špionážní téma prostupující celým seriálem je doplněno dramatem o dysfunkční rodině Bristowových a také sci-fi elementy, které jsou zastoupeny pátráním po přístrojích geniálního vynálezce a proroka z dob renesance, jež mají změnit svět.\n\nSedm let před začátkem seriálu byla mladá vysokoškolačka Sydney Bristowová naverbována do SD-6, údajně tajné sekce CIA sídlící v Los Angeles. Přes kancelářskou práci se zanedlouho vypracovala do pozice agenta v terénu. V pilotním díle, kdy je již jedním z nejlepších agentů, vysílaných na nejtěžší úkoly, prozradí svoji skutečnou práci svému snoubenci. Toho ovšem Arvin Sloane, ředitel SD-6, nechá následně zabít. Sydney tak díky tomu zjistí, že SD-6 je ve skutečnosti zločinecká organizace, sledující soukromé zájmy a osobní profit několika bohatých a mocných jedinců. Následně osloví skutečnou CIA a stane se dvojitou agentkou uvnitř SD-6 stejně, jako je její otec. Její spojkou se zpravodajskou službou se stane agent Michael Vaughn, se kterým si postupně vybuduje romantický vztah.\n\nBěhem první a druhé řady seriálu tak Sydney se svým otcem Jackem spolupracuje na rozkrývání organizace, jíž je SD-6 součástí – je jednou z dvanácti buněk tzv. Aliance rozesetých po celém světě. Zároveň musí pracovat i pro Sloanea, jehož cílem je především shromažďování artefaktů, které po sobě zanechal italský renesanční génius a prorok Milo Rambaldi. Ve druhé řadě seriálu se objeví Jackova bývalá manželka a Sydneyina matka Irina Děrevkovová se svými vlastními plány. V průběhu série dojde ke zničení SD-6, Sydney se stane řádnou agentkou CIA a se svým otcem a dalšími bývalými členy SD-6, kteří neměli o pravém poslání této organizace ponětí, jdou po uprchlém Sloanovi a jeho společníku Sarkovi.\n\nTřetí řada se odehrává dva roky po předchozí. Během těchto dvou let si všichni mysleli, že Sydney je mrtvá, její návrat proto všechny šokuje. Sama agentka ale nemá žádné vzpomínky na události, které se během té doby udály, proto po nich začne s pomocí svých přátel a kolegů pátrat. Pomáhá jí i ženatý Vaughn a také Sloane, jenž nyní působí v čele celosvětové humanitární organizace.\n\nNa začátku čtvrté řady zřídí CIA svoji tajnou sekci NVZ (v originále \"APO\"), jejímiž členy se stanou Sydney i její otec a další kolegové, tentokrát opět pod Sloanovým vedením. Připojí se k nim i jeho dcera Naďa. Členové NVZ musí následně zabránit globální apokalypse, která by nastala po spuštění jednoho z Rambaldiho zařízení v Rusku.\n\nPátá řada je zaměřena na boj NVZ proti tajné zločinecké organizaci Prorok Pět (v originále \"Prophet Five\"), která si buduje vlastní buňky po celém světě a která je napojena na nejvyšší vládní struktury mnoha zemí. Sydney se akce nevzdává ani přes těhotenství a následně čerstvě narozenou dceru.\n\n\nZákladní koncept \"Aliasu\" napadl scenáristu a producenta J. J. Abramse při práci na jeho předchozím seriálu \"Felicity\", který byl vysílán od roku 1998. \"Felicity\" je romantické drama z univerzitního prostředí, které nešlo ozvláštnit kriminálními, nadpřirozenými, nebo politickými prvky. Abrams vymyslel námět jiného příběhu, ve kterém by vysokoškolská studentka Felicity, protagonistka stejnojmenného seriálu, byla agentkou CIA a nemohla by o své skutečné práci přátelům povědět. Tuto myšlenku následně rozvinul do příběhu o dívce z dysfunkční rodiny a neobvyklých okolnostech kolem ní, v čemž se inspiroval seriálem \"Brutální Nikita\". Práci na konceptu dokončil v závěru roku 2000, kdy jej předložil studiu Touchstone Television, které schválilo výrobu pilotního dílu, jenž Abrams sám napsal a režíroval (a také je autorem úvodní znělky). V pilotu, potažmo celém seriálu, smísil nejrůznější žánry. Primárně se jedná o špiónské drama, avšak dílo spadá svými částmi též do komedie, rodinného dramatu, sci-fi a žánru bojových umění. Zapracoval do něj prvky seriálů \"The Twilight Zone\", \"Thirtysomething\", \"\" a \"The Avengers\". Navržený název \"Spy Games\" byl odmítnut, místo něj proto použil \"Alias\". Chtěl vytvořit pořad podobný špionážnímu seriálu ze 60. let \"The Man from U.N.C.L.E.\" s prvky \"Mission: Impossible\" a \"Brutální Nikity\". Těsně před začátkem natáčení pilotního dílu oslovil hudebního skladatele Michaela Giacchina, který se nakonec stal autorem hudby celého seriálu. Do hlavní role Sydney Bristowové byla po dlouhém castingu nakonec obsazena Jennifer Garner, která se v epizodní roli objevila i o několik let dříve v seriálu \"Felicity\". Z něj se do \"Aliasu\" přestěhoval Greg Grunberg, mimo jiné Abramsův kamarád z dětství.\n\nVzhledem ke kladnému ohlasu k pilotu objednala stanice ABC, patřící do stejné skupiny jako Touchstone Television, v květnu 2001 seriál \"Alias\". Jeho produkce byla zahájena v srpnu 2001. Abrams se pro tuto práci obklopil skupinou scenáristů, kteří měli zkušenosti z nejrůznějších seriálů (např. \"Ally McBealová\", \"Xena\", \"Správná pětka\" a \"Případ pro Sam\"). K nejvýznamnějším patřili John Eisendrath, Alex Kurtzman a Roberto Orci, kteří byli společně s Abramsem zároveň výkonnými producenty. J. J. Abrams také přišel s konceptem pětiaktového cliffhangeru pro každý díl a nikoliv pouze pro závěrečnou epizodu celé řady, jak bylo v té době obvyklé. Tato neobyčejná struktura byla atraktivní nejen pro scenáristy, jimž dávala jiné možnosti stavby epizod a vůbec celé sezóny s jedním příběhem, ale i pro diváky, kteří s napětím mohli očekávat další díl kvůli rozuzlení zápletky. Po teroristických útocích z 11. září vypustili scenáristé ze čtvrté epizody Světovou obchodní organizaci a nahradili ji fiktivním spolkem, jinak ovšem seriál zůstal beze změn. Showrunnerem byl Abrams, který v této době pracoval zároveň jak na tomto díle, tak na poslední sérii \"Felicity\". Před čtvrtou řadou \"Aliasu\" vystřídal Abramse na pozici showrunnera Jeffrey Bell a během páté řady zastával tento post Jeff Pinkner.\n\nČeské znění seriálu \"Alias\" bylo vyrobeno mezi lety 2004 a 2007 pro CET 21 společnostmi Česká produkční 2000 (1. a 2. řada) a Studio Audiotech (ostatní). Vzniklo pod režijním dohledem Kateřiny Šustrové, pouze čtvrtou sérii částečně režírovala také Karolína Průšová. Překlad je dílem několika osob: první a druhou řadu přeložil Ivan Němeček, třetí řadu Vladimír Fuksa, čtvrtou řadu Petr Chalupecký a pátou řadu Kateřina Šustrová.\n\nPilotní díl \"Aliasu\" s neobvyklou 66minutovou stopáží byl podle plánu nasazen do vysílání v neděli 30. září 2001 ve 21 hodin a v tuto dobu byl seriál vysílán první tři sezóny. Předskokana mu od 20. hodiny po první dva roky dělal nesouvisející rodinný pořad \"The Wonderful World of Disney\". Díky úspěšné sledovanosti objednala stanice ABC v lednu 2002 celosezónní první řadu \"Aliasu\". Druhá série byla ohlášena již brzy na jaře 2002, měsíc před před oznámením podzimního programu, což byla ve své době netradiční záležitost.\n\nV únoru 2003 bylo oznámeno objednání třetí řady. Během ní byl o podzimních nedělích v roce 2003 od osmé večerní vysílán před \"Aliasem\" policejní seriál \"\", který však byl na začátku následujícího roku kvůli nízkému zájmu diváků zrušen. Informaci o chystané čtvrté sérii prozradila Jennifer Garner v dubnu 2004. Tato řada, která dosáhla nejvyšších hodnot sledovanosti, ale nebyla zařazena do podzimního programu stanice ABC. K jejímu nasazení došlo netradičně až na začátku roku 2005. Zároveň se přesunula na 21. hodinu ve středu, kdy navazovala na jiný populární Abramsův seriál \"Ztraceni\", kteří běželi od 20. hodiny.\nPátou řadu objednala ABC v dubnu 2005. V ní se autoři seriálu museli vypořádat s těhotenstvím Jennifer Garner, které zakomponovali do děje. Do vysílání byla série zařazena na konci září 2005, nově byl seriál vysílán ve čtvrtek od 20 hodin. V listopadu 2005 oznámila stanice ABC, že pátá řada je poslední. Důvodem byla i nejnižší sledovanost v historii seriálu, která oproti předchozí sérii poklesla o 31 %. Mezitím byl \"Alias\" před Vánocemi 2005 přesunut na středu na 21. hodinu a následně dostal kvůli mateřským povinnostem Jennifer Garner několikaměsíční přestávku. Do vysílání se vrátil na jaře 2006, kdy se během dubna a května ve středu od 20 hodin objevilo na obrazovkách dalších šest epizod. Závěrečné dva díly \"Aliasu\" byly odvysílány v pondělí 22. května 2006 od 21 hodin.\n\nV letech 2001–2006 tak vznikly a byly odvysílány čtyři řady po 22 epizodách a jedna řada se 17 díly, celkem tedy 105 epizod.\n\nV Česku se \"Alias\" ve vysílání objevil na začátku roku 2006. Od 2. ledna jej tehdy začala vysílat jak TV Nova, tak kabelová televize AXN. Zatímco AXN nasadila první řadu seriálu každý pracovní den od 20 hodin, Nova zařadila do programu každé pondělí po 23. hodině dva díly. Druhá série následovala již pouze na Nově po skončení té první od 20. března 2006 v tentýž čas. Premiérové vysílání třetí řady bylo na Nově zahájeno 6. srpna 2007 (každé pondělí a středa jeden díl, v půlnočním nebo popůlnočním čase). Dne 22. října 2007 na ni průběžně navázala čtvrtá série a 16. ledna 2008 poslední pátá řada.\n\nServer \"Metacritic\" udělil, na základě výsledku 28 recenzí, první řadě seriálu \"Alias\" hodnocení 76 bodů ze 100.\n\nSeriál \"Alias\" se nestal mainstreamovým hitem (nejvýše dosáhla čtvrtá řada 37. místa v žebříčku sledovanosti mezi primetimeovými seriály), našel si však svoji věrnou skupinu diváků a postupně se stal kultovním dílem, podrobně rozebíraným fanoušky na internetu. Určitým poznávacím znamením seriálu se také stalo hostování známých osobností, např. Rogera Moorea, Quentina Tarantina, Rutgera Hauera, Faye Dunaway či Rickyho Gervaise, což ke kultovnímu statusu rovněž přispělo. Seriál byl označen jako mix Jamese Bonda a \"Felicity\" a díky hlavní hrdince srovnáván s dalšími pořady, které měly silné ženské postavy, včetně \"Buffy, přemožitelky upírů\", s níž má \"Alias\" společné i další téma – jak Buffy, tak Sydney chtějí žít normální život, zatímco obě jsou v zajetí svého osudu.\n\nPro J. J. Abramse jsou nejlepšími částmi \"Aliasu\" první, druhá a pátá řada, které jsou dramatem o dysfunkční rodině v hyperreálném světě. Producent a scenárista Jeff Pinkner také uvedl, že seriál byl vždy o postavách, nikoliv o mytologii, a že právě přílišné zaměření na Rambaldiho vynálezy jej v některých okamžicích posílalo mimo vytyčenou trasu.\n\nV průběhu celé své historie získal \"Alias\" čtyři ceny Emmy, jeden Zlatý glóbus (2002 – Nejlepší herečka v dramatickém seriálu) a tři žánrové ceny Saturn.\n\n"}
{"id": "153194", "url": "https://cs.wikipedia.org/wiki?curid=153194", "title": "Linos", "text": "Linos\n\nLinos (starořecky \"Λῖνος\", latinsky \"Linus\") byl v řecké mytologii synem boha Apollóna a Múzy Úranie (nebo snad Kalliopé). Jeho bratrem byl největší řecký pěvec Orfeus. \n\nSám byl vynikající pěvec a vyučoval hudbě, mezi jinými byl učitelem i hrdiny Hérakla. To však nebyl nejlepší žák a prý když ho jednou Linos káral, Hérakla to rozzlobilo tak, že svého učitele praštil lyrou do hlavy, a to tak silně, že ho zabil. \n\nJiná verze však uvádí, že Linovi vlastní pěvecké umění a sláva tak stouply do hlavy, že se chtěl poměřovat se svým božským otcem Apollónem. Ten prý na jeho umění tak žárlil, že vlastního syna zabil. \n\nJaký byl oblíbený repertoár Linův lze usuzovat z toho, že názvem \"linos\" se obecně označovaly truchlivé zpěvy.\n\n"}
{"id": "153198", "url": "https://cs.wikipedia.org/wiki?curid=153198", "title": "Budkovice", "text": "Budkovice\n\nNázev Budkovice mají dvě sídla:\n"}
{"id": "153203", "url": "https://cs.wikipedia.org/wiki?curid=153203", "title": "Eurytos", "text": "Eurytos\n\nJméno Eurytos ( ) nosilo několik postav řecké mytologie:\n\nEurytos v řecké mytologii oichalský král. Byl prý Héraklovým učitelem lukostřelby. Sám se pokládal za nejlepšího lučištníka na světě, rád soutěžil a tak i svou dceru Iolu slíbil dát za manželku tomu, kdo by nad ním zvítězil. Dlouho se zdálo, že taková okolnost vůbec nemůže nastat, ale potom se o Iolu ucházel sám Héraklés, když dokončil své úkoly pro krále Eurysthea. A zvítězil hned napoprvé. Král Eurytos to však považoval za urážku, že byl poražen svým vlastním žákem, a Hérakla vyhnal. Héraklés odešel na Tíryns, kam za ním přišel Eurytův syn Ífitos, protože se mezitím jeho otci ztratila stáda a na Hérakla padlo podezření. To Hérakla znovu urazilo, Ífita shodil dolů z věže. Aby odčinil tuto vraždu, musel jít potom do otroctví ke královně Omfalé.\n\nHéraklés na potupu od Euryta nezapomněl, po letech se vypravil se svými druhy do Oichalie, srovnal ji se zemí, odvedl si Iolu a Euryta zabil.\n\n\"Eurytos\" se jmenoval také Gigant, který se zúčastnil vzpoury proti olympským bohům. V boji ho omráčil bůh Hermés a nakonec zabil Héraklés.\n\nHéraklés prý zabil také dalšího \"Euryta\", syna krále Augiáše.\n\n"}
{"id": "153216", "url": "https://cs.wikipedia.org/wiki?curid=153216", "title": "Daňová evidence", "text": "Daňová evidence\n\nDaňová evidence svým způsobem navazuje na jednoduché účetnictví, které bylo v České republice zrušeno v roce 2004, ale v roce 2016 bylo obnoveno pro některé účetní jednotky za určitých podmínek.\n\nDaňovou evidenci vedou fyzické osoby, které se nestaly účetní jednotkou, jejich obrat nepřekročil za minulý kalendářní rok 25 mil. korun, nejsou účastníkem sdružení a nejsou zapsány v Obchodním rejstříku. Ten, kdo se stane účetní jednotkou ve smyslu Zákona o účetnictví č. 563/91 Sb., musí vést účetnictví.\n\nJednoduché účetnictví bylo k 1. lednu 2004 zrušeno – zůstalo jen účetnictví, kterým se v zákoně o účetnictví rozumí pouze podvojné účetnictví. Jednoduché účetnictví tedy zaniklo, ale fyzické osoby (FO), které chtějí vést evidenci na podobných principech, jako bylo jednoduché účetnictví, mohou vést tzv. daňovou evidenci (DE), a to podle § 7b zákona o daních z příjmu.\n\nJe definován v § 7b zákon o dani z příjmu.\n\n\nTyto zjištěné údaje jsou využitelné pro další rozhodování a řízení firmy.\n\nForma daňové evidence se bude odvíjet od jednotlivých složek obchodního majetku podnikatele. Pro peněžní prostředky se jeví jako vhodná forma evidence v deníku příjmů a výdajů. Pro ostatní složky majetku a závazků jsou vhodné evidenční karty. V následující tabulce jsou vypsány typické položky patřící buď do daňových (ovlivňujících základ daně), či nedaňových (neovlivňujících základ daně) příjmů, resp. výdajů.\n\n\nTvoří hlavní součást daňové evidence. Zápisy se provádějí v deníku příjmů a výdajů, kde se zachycují jednak peněžní příjmy a výdaje, tzv. skutečné platby, a jednak nepeněžní transakce, které snižují rozdíl mezi příjmy a výdaji.\n\nSlouží podnikateli k přehledu o tom, kdo a kolik dluží jemu a kolik dluží on. Podrobnost zvolené evidence se odvíjí od rozsahu a složitosti podnikatelské činnosti. Do knihy pohledávek a závazků se zapisuje vždy, pokud dochází ke vzniku, změně nebo zániku pohledávek a závazků.\n\nU dlouhodobého majetku rozlišujeme majetek hmotný, nehmotný a finanční. Nehmotný majetek vymezuje Zákon č. 563/1991 Sb., o účetnictví, Vyhláška č. 500/2002 Sb. a České účetní standardy; do nehmotného majetku patří též technické zhodnocení od částky, kterou upravuje Zákon č. 586/1992 Sb., o daních z příjmů. Náležitosti patřící do hmotného majetku jsou uvedeny v témž Zákoně o daních z příjmů. Samostatně jsou uvedeny movité věci, jejichž cena je vyšší než 40 000 Kč a doba použitelnosti delší než 1 rok. Každý majetek má svoji kartu.\n\nV kartě dlouhodobého majetku by měly být uvedeny tyto náležitosti:\n\nZásoby bez ohledu na způsob jejich nabytí se sledují v knize zásob (na kartách zásob). K datu inventarizace účetní jednotka prokáže stav zásob v hmotných jednotkách a stanoveným způsobem je ocení. V účetních jednotkách provozujících maloobchodní činnost, při které je technicky obtížné vedení skladních karet podle jednotlivých položek zásob (např. prodej potravin), se za záznamy o zásobách považují i jiné vhodné způsoby, které prokazují celkový stav zásob, např. kontrola korunou. Zvolený způsob záznamů o zásobách účetní jednotka srozumitelně popíše a popis uloží jako účetní písemnost.\n\nNa kartách zásob se zachycuje též hmotný majetek v ocenění od 3 000 Kč včetně do částky stanovené zákonem o daních z příjmů, jehož doba použitelnosti je delší než jeden rok, a to se zřetelným označením, že se jedná o drobný hmotný majetek.\n\nÚčetní rezervy či opravné položky nelze tvořit. Podstatně lze jen uplatňovat rezervy a opravné položky dle zákona o rezervách.\n\nÚJ v podstatě může vytvářet rezervy: \n\nVeškeré podklady, podle kterých byla stanovena výše těchto rezerv, musí být řádně založeny. Na každou rezervu musí být vedena karta, na které jsou zachyceny částky jak tvorby, tak i čerpání příslušné rezervy s odvoláním na příslušné účetní doklady.\n\nRezervy se v peněžním deníku nezachytí. Uplatňují se až v daňovém přiznání k DPH. K pohledávkám nelze opravné položky tvořit.\n\nZnamená porovnání skutečného stavu a majetku se stavem majetku a závazků vedeného v daňové evidenci. Podle Zákona o daních z příjmů § 7b musí podnikatel zjistit skutečný stav zásob, hmotného majetku, pohledávek a závazků jednou v roce – tj. poslední den zdaňovacího období.\n\n"}
{"id": "153219", "url": "https://cs.wikipedia.org/wiki?curid=153219", "title": "Jonáš", "text": "Jonáš\n\nJonáš je mužské rodné jméno hebrejského původu ( יוֹנָה, \"Jona\", „holub“). Podle českého kalendáře má svátek 27. září.\n\nDomácké podoby: Joník, Jonášek, Jonouš, Jonda, Jonys, Jony, Janas\n\n\n\nViz článek Jonáš (rozcestník)\n\n"}
{"id": "153223", "url": "https://cs.wikipedia.org/wiki?curid=153223", "title": "Alchymista (román)", "text": "Alchymista (román)\n\nAlchymista (v portugalském originále \"O Alquimista\") je román brazilského spisovatele Paula Coelha, poprvé byl vydán Rio de Janeiru roku 1988, v češtině v roce 1999.\n\nKniha vypráví o cestě mladého pastýře za svým snem. Autor čtenáře přesvědčuje o smysluplnosti cesty za osobním štěstím. Je přesvědčen, že každý člověk má svůj \"Osobní příběh\", ale jen málokdo ho dokáže prožít. Lidé volí raději pohodlí a jistotu místo rizika.\n\nDoba, ve které se příběh odehrává, není jasně vymezena. Dá se jen usuzovat, že to muselo být nejdříve po roce 1887. V tom roce se začalo používat esperanto, které se naučil Angličan putující s pastýřem v karavaně. Děj se odehrává ve španělské Andalusii, ve městě Tarifa, Tanger, v poušti Sahara nebo u egyptských pyramid. Vzdálenost mezi Tangerem a pyramidami, kterou musel pastýř Santiago s karavanou urazit, měří vzdušnou čarou přes 3 500 km.\n\nHlavní postavou je andaluský chlapec, pastýř Santiago. Poté co se mu již dvakrát zdá stejný sen o pokladu ukrytém u pyramid v Egyptě, dojde za vědmou, aby mu ho vyložila. Při cestě od ní narazí Santiago na starce, který mu začne vyprávět o Osobním příběhu, o znameních, o Řeči a Duši světa a o lidech, kteří se rozhodli jít za svým Osobním příběhem. Chlapec se tedy vydá za oním snem a několikrát už se málem vzdá a chce jít zpět. Vždy v takové chvíli se mu však opět ukáže nějaké znamení a on se rozhodne pokračovat. Jeho cesta je plná nástrah a překvapení, po cestě objeví svou opravdovou lásku, až nakonec svůj poklad najde.\n\nPodrobnější vyprávění:\n\nNa začátku nás příběh zavede do starého opuštěného kostela. Na místě sakristie, kde vyrostl fíkovník, spí hlavní hrdina Santiago a zdá se mu sen. Ráno se probudí a vzpomíná si, že tento sen se mu už jednou zdál. Chvíli nad tím hloubá a pak se rozhodne, že zajde do města a nechá si sen vyložit.\n\nV Tarife vyhledá starou cikánku. A říká jí, co se mu zdálo. Ve snu k němu přišlo dítě, vzalo ho za ruku, vedlo ho k Egyptským pyramidám. Tam mu řeklo: „Když sem přijdeš, najdeš zakopaný poklad“ a v tu chvíli se vždy chlapec probudil. Cikánka mu slíbila sen vyložit, když jí dá desetinu toho, co nalezne. Mladík souhlasil. Ona pravila: „Jdi do Egypta k pyramidám a najdi tam ten poklad.“ Santiago si pomyslil, to jsem sem nemusel chodit. Ale co, je to zadarmo. Když nepůjdu poklad hledat, cikánka také nic nedostane.\n\nA jelikož byl pasáček ovcí, vydal se s nimi do dalšího města prodávat vlnu. Jednou sedí na náměstí a čte si svou jedinou knihu a tu k němu promluví starý král a nabádá ho, aby si splnil svůj „Osobní příběh“ – šel hledat poklad. Mladík nakonec svolí, prodá všechny svoje ovečky a za utržené peníze jede do Egypta.\n\nSice se neumí domluvit arabsky, ale ze svého putování s ovcemi zjistil, že nejen slovy se člověk domluví. Zajde do první hospody, co najde, a rád by se někoho zeptal na cestu. Tu si k němu jeden Arab přisedne a promluví španělsky. Vyjedná si od Santiaga všechny peníze na nákup dvou velbloudů a jde je koupit. Z hospody ještě vyšli spolu, ale najednou po průvodci ani stopy a mladík přišel o všechny své úspory.\n\nSmutný se toulal městem, až narazil na sklenářství. Majiteli krámku nabídl vyleštit všechny sklenice ve výloze za trochu jídla. Nakonec se domluvili, že Santiago bude u sklenáře pracovat za podíl ze zisku. Majitel si pomyslel, že to moc peněz nebude, protože poloha krámku je daleko od centra a už dlouhou dobu nic neprodal. Ale Santiago měl plno dobrých nápadů na zlepšení prodeje a zisk se mnohonásobně zvýšil, protože viděl svůj cíl – nashromáždit peníze na cestu.\n\nZa rok měl mladík dost peněz na uskutečnění svého snu. Domluvil se s jednou Karavanou, že se s nimi vydá do pouště. V oáze Al-Fajjúm se zamiloval do ženy pouště Fátimy. Už si myslel, že našel svůj poklad, tedy ženu, ale nakonec potkal Alchymistu a ten ho přesvědčil, že jeho poklad přece leží u Egyptských pyramid, nikoli v oáze. Tak se tedy tentokrát v doprovodu Alchymisty vydali k pyramidám. Cestu jim znepříjemňovala válka mezi kmeny pouště.\n\nNakonec dorazili do kláštera nedaleko pyramid. Zde se Alchymista se Santiagem rozloučil. Ještě mu dal na cestu kousek zlata a další kousek mu nechal u mnichů, kdyby ho potřeboval, až se bude vracet. Santiago nazítří vyrazil k pyramidám a jeho srdce k němu promluvilo: „Až se rozpláčeš, tak budeš na místě pokladu.“\n\nMladík začal kopat nedaleko pyramid. Už kopal dlouho a najednou k němu přišli dva muži a chtěli vědět, co dělá. Mysleli si, že něco schovává, proto Santiaga prohledali a našli u něj zlato, to mu sebrali. Pak ho tloukli a nakonec z něj vymlátili odpověď, že hledá poklad.\nLupiči se mu vysmáli a nechali ho jít. Ještě než odešel, tak ten větší z lupičů prohlásil: „Zrovna před dvěma roky se mi na tomto místě zdál dvakrát po sobě sen. Zdálo se mi, že mám jet do Španělska a vyhledat polo zbořený kostel, v němž uprostřed roste fíkovník a kde pastýři často přespávají. Ve snu se mi zdálo, že když pod fíkovníkem budu kopat, naleznu poklad. Nejsem takový blázen, abych putoval přes celou poušť jenom proto, že se mi zdál sen.“\n\nPo těchto slovech Santiago pochopil, že nalezl poklad. Vrátil se do Španělska s posledním kusem zlata, které mu Alchymista nechal u mnicha, a našel poklad. Náhle na tváři ucítil závan větru a povídá: „Fátimo, ženo mého srdce, už jdu.“\n\nRomán byl v češtině vydán i jako audiokniha na CD. V roce 2003 zkrácenou verzi načetl Marek Eben spolu s dalšími českými herci. V roce 2008 pak celou knihu načetl Lukáš Hlavica.\n"}
{"id": "153228", "url": "https://cs.wikipedia.org/wiki?curid=153228", "title": "Port Moresby", "text": "Port Moresby\n\nPort Moresby je hlavní město Papuy-Nové Guineje. V roce 2000 mělo 255 000 obyvatel. Město leží na březích Papuánského zálivu na jihovýchodním pobřeží ostrova Nová Guinea.\n\nMísto, kde dnes stojí Port Moresby, jako první Evropan navštívil v roce 1873 kapitán John Moresby a pojmenoval je na počest svého otce admirála Sira Fairfaxe Moresbyho. Město vzniklo v lokalitě, která byla domovem skupiny Motu.\n\nV září 1975 se Port Moresby stalo hlavním městem nového nezávislého státu Papua-Nová Guinea.\n\nV roce 2004 bylo Port Moresby vyhodnoceno jako nejhorší místo pro život na světě v žebříčku 130 hlavních měst sestaveném \"Economist Intelligence Unit\". Důvodem byl vysoký počet případů znásilnění, loupeží a vražd a to, že velké části města jsou pod kontrolou pouličních gangů známých jako \"raskols\". Podle článku v \"Guardianu\" z roku 2004 se míra nezaměstnanosti pohybuje mezi 60 a 90 % a míra výskytu vražd je třikrát vyšší než v Moskvě a 23krát vyšší než v Londýně.\n\n\n"}
{"id": "153230", "url": "https://cs.wikipedia.org/wiki?curid=153230", "title": "Horymír", "text": "Horymír\n\nHorymír je jméno slovanského nebo keltského původu. Jeho význam není dosud upřesněný. Vykládá se jako \"ten kdo se snaží o mír s horníky\". V případě keltského původu se vykládá jako spojení slov Hor(s)a (anglosaský tvar jména bohyně koní) a maro (velká, slavná). Podle českého kalendáře má svátek 29. února, tedy pouze v přestupném roce.\n\nI když slovanský původ jména Horymír se zdá být nepochybný, nelze se ubránit v podtextu s keltskou minulostí této oblasti jistým pochybnostem. Je jisté, že pověst o Šemíkově skoku přišla do Čech přes Německo, kde měla svůj vzor ve staré keltské pověsti o Tristanovi a Izoldě. To, že kůň zde hraje velmi podstatnou úlohu, svědčí pro domněnku, že i ústřední božstvo, kterému bude toto zvíře podřízeno je Epona – bohyně koní. Její rytiny se objevují i v Německu a Anglosasové ji přijali do svého pantheonu jako bohyni jménem -Hor(s)a- s přídomkem velká, -maro-. Výsledným spojením vznikl termín -Hor(s)a-mar-, který ve zkomolené formě Horama(i)r mohl přejít do slovanského jazyka. Koncovka -mir- je ve slovanském jazykovém okruhu totožná s koncovkou -mar- v germánských a keltských jazycích a označuje přídavné jméno -velký- nebo -slavný-.\n\nMožná je však i druhá varianta. V jazyce gaelic existuje termín -goirt- ve významu obilné pole (PN 9). Pro úplnost je ovšem nutné připomenout, že irský termín gorta znamená také hlad, hladomor. Při analýze původu jména lze vycházet i z keltského gorgo, které se vývojem zkrátilo na goro, znamenající divoký (Holder 1896,2033,10). Výsledná složenina by zněla podobně jako Goro-marus nebo Garo-marus. Obsahy názvů se významově dobře kryjí s aktivitami Horymíra, který zasypával doly a upozorňoval na nutnost myslet na obilné zásoby pro zimní čas.\n\n"}
{"id": "153231", "url": "https://cs.wikipedia.org/wiki?curid=153231", "title": "Agemoči", "text": "Agemoči\n\nAgemoči (揚げ餅) je populární japonský pokrm obvykle konzumovaný ke svačině. Vyráběn je ze smaženého moči (rýžová pasta). Suché moči se naláme na přibližně centimetrové kousky a následně frituje, přičemž se kousky nafouknou. Obvykle se jí lehce osolené, ale vyrábí se i kořeněné verze, jako například \"šičimi agemoči\", obalované ve směsi koření šičimi. Agemoči se dá koupit po celém Japonsku a často si ho lidé vyrábí i sami doma.\n"}
{"id": "153235", "url": "https://cs.wikipedia.org/wiki?curid=153235", "title": "Andreas Widhölzl", "text": "Andreas Widhölzl\n\nAndreas Widhölzl (* 14. října 1976, St. Johann, Rakousko), také \"Swida\", je rakouský skokan na lyžích, světový mistr a olympijský vítěz. Je také vojákem rakouské armády. Je ženatý s Kathrin (* 1976) a má tři děti, které se jmenují Jana (* 1999), Noah (* 2001) a Elea (* 2004).\n\nWidhölzl je členem \"SC Fieberbrunn\". V letech 1991 a 1992 vyhrál Perauercup a s mužstvem Alpen-Cup v Predazzo. V letech 1992 a 1993 se zúčastnil svého prvního Světového poháru v skákání na lyžích a o rok později byl ve Světovém mistrovství juniorských týmů třetí.\n\nAndreas Widhölzl byl druhý v sezóně 1999/2000, třetí v sezónách 1997/98 a 2002/03 v celkovém Světovém poháru a v sezónách 1999/2000 a 2005/2006 se stal světovým vicemistrem ve skákání na lyžích. Kromě toho vyhrál v sezóně 1999/2000 také Vierschanzentournee. Na Zimních olympijských hrách v roce 1998 získal bronzovou medaili na normální šanci i s družstvem a na Světovém mistrovství v nordickém lyžování 2005 získal zlato s družstvem na normální i velké šanci. Na Zimních olympijských hrách v Turíně 2006 získal společně se svými kolegy Thomasem Morgensternem, Martinem Kochem a Andreasem Koflerem zlatou medaili v souboji týmů.\n\n"}
{"id": "153245", "url": "https://cs.wikipedia.org/wiki?curid=153245", "title": "Servác", "text": "Servác\n\nServác je jméno latinského původu (\"Servatius\"). Vykládá se jako \"uchovávatel, strážce, zachránce, osvoboditel\" nebo \"zachráněný, osvobozený\". Jméno vzniklo z latinského slovesa servare (uchovávat). Podle českého kalendáře má svátek 13. května. V lidové pranostice je označován jako druhý ze tří „zmrzlých/ledových mužů“, po Pankráci a před Bonifácem.\n\n\n\n"}
{"id": "153247", "url": "https://cs.wikipedia.org/wiki?curid=153247", "title": "Anna Maria Mozartová", "text": "Anna Maria Mozartová\n\nAnna Maria Walburga Mozartová, rozená Pertl(ová) (25. prosince 1720 v St. Gilgen v Rakousku – 3. července 1778 v Paříži), byla matka hudebního skladatele Wolfganga Amadea Mozarta a Marie Anny Mozartové.\n\nJejí rodiče byli Nicolaus Pertl, zástupce prefekta Hildensteinu a jeho manželka Eva Rosina. Roku 1747 se Anna Marie vdala za hudebníka a hudebního skladatele Leopolda Mozarta, s nímž měla sedm dětí. Z důvodu tehdejší vysoké úmrtnosti malých dětí, se však dospělosti nedožilo pět z nich. Jejich dcera Maria Anna Mozartová (zvaná „Nannerl“ / \"Nanynka\") byla talentovaná hudebnice, její schopnosti však byly brzo zastíněny úspěchy jejího geniálního mladšího bratra. Obě děti pak s  otcem Leopoldem cestovaly a koncertovaly po celé Evropě, především u dvorů tehdejších panovníků.\n\nAnna Maria Mozartová doprovázela svého syna na několika turné, když nebyl její muž uvolněn svým zaměstnavatelem, salcburským arcibiskupem, na cesty.\n\nAnna Maria Mozartová zemřela na chřipku 3. července 1778 v Paříži, během synova turné po Francii.\n\n"}
{"id": "153250", "url": "https://cs.wikipedia.org/wiki?curid=153250", "title": "Vilamovština", "text": "Vilamovština\n\nVilamovština (vilamovsky \"Wymysöryś\") je dialekt střední horní němčiny, kterým se mluví v malém městečku Wilamowice u Bílska-Bělé, na hranici mezi Slezskem a Malopolskem. V současnosti tímto jazykem hovoří pouze asi 100 lidí, řadí se tedy mezi ohrožené jazyky.\n\nVilamovština se nejspíše vyvinula ve dvanáctém století ze střední němčiny, silný vliv na ní měla i dolnoněmčina, nizozemština, fríština, polština a staroangličtina. Obyvatelé Wilamowic jsou nejspíše potomky holandských, německých a skotských osadníků, kteří do Polska přišli v průběhu 13. století.\n\nAž do konce druhé světové války byla vilamovština mateřský jazyk občanů Wilamowic, poté se ale komunistický režim snažil používání tohoto jazyka omezovat, až do roku 1956 dokonce formou zákazu. I přes následnou legalizaci ale roste procento zvláště mladých lidí, kteří mluví jen polsky.\n\nNejznámějším básníkem píšícím ve vilamovštině je Florian Biesik.\n\nVilamovská abeceda má 34 písmen:\n\n<poem>\n1. Güty nocht ynzer HjerGöt\nWir wan bata cy der güt,\nGüty nocht ynzer HjerGöt\nWir wan bata cy diyr güt, güty nocht\n\n2. Güty nocht ynzer Foter\nMaj łiwy byröter.\nGüty nocht ynzer Foter\nMaj łiwy, łiwy byröter, güty nocht\n\n3. Güty nocht, ynzer Müter\nWir wan bata batputer (nystyn)\nGüty nocht, ynzer Müter\nWir wan bata batputernystyn\n\n4. Güty nocht oły zaj\nWu der ym hymuł zajt\nGüty nocht oły zaj\nWu der ym hymuł zajt, güty nocht\n\n5. Güty nocht, oły enieła\nWu bysiücter Pyjtela\nGüty nocht, oły enieła\nWu bysiücter Pyjtela, güty nocht\n</poem>\n\n\n"}
{"id": "153253", "url": "https://cs.wikipedia.org/wiki?curid=153253", "title": "Tornáda", "text": "Tornáda\n\nTornáda (z latinského tornare-točit, vířit, rotovat) v literatuře znamená nějaké opakování. V širším slova smyslu může jít o refrén.\n\nPřesněji jde o závěrečnou strofu, která je obvyklá v původně provensálských básnických formách. Obsahuje pointu, pozdrav básníka posluchači či mecenášovi, doporučení, nebo resumé básně.\n"}
{"id": "153256", "url": "https://cs.wikipedia.org/wiki?curid=153256", "title": "UnEarthEd", "text": "UnEarthEd\n\nUnEarthEd je první album Lenky Dusilové, které vyšlo na americkém trhu.\n\n"}
{"id": "153257", "url": "https://cs.wikipedia.org/wiki?curid=153257", "title": "Luca Toni", "text": "Luca Toni\n\nLuca Toni (* 26. května 1977, Pavullo nel Frignano, Itálie) je bývalý italský fotbalový útočník a reprezentant. Hráčskou kariéru ukončil v květnu 2016 v klubu Hellas Verona.\n\nV sezóně 2007/08 se stal s 24 góly v dresu Bayernu Mnichov nejlepším střelcem německé Bundesligy.\n\nV úvodním kole Serie A 2013/14 25. srpna 2013 vstřelil v dresu Hellas Verony dva góly proti AC Milan, rozhodl tak o vítězství svého klubu v poměru 2:1. V sezoně 2014/15 se stal společně s Maurem Icardim z Interu Milán nejlepším střelcem Serie A.\n\nBayern Mnichov\n\n\n"}
{"id": "153258", "url": "https://cs.wikipedia.org/wiki?curid=153258", "title": "Maxim", "text": "Maxim\n\nMaxim, resp. Max je jméno latinského původu. Vykládá se jako \"velkého vzrůstu, největší\". Jméno vzniklo z latinského slova maximus. Podle českého kalendáře má svátek 29. května. \n\n\n\n\n\n"}
{"id": "153259", "url": "https://cs.wikipedia.org/wiki?curid=153259", "title": "Spatřit světlo světa", "text": "Spatřit světlo světa\n\nSpatřit světlo světa je druhé album Lenky Dusilové.\n"}
{"id": "153262", "url": "https://cs.wikipedia.org/wiki?curid=153262", "title": "Alexandria", "text": "Alexandria\n\nAlexandria (česky Alexandrie) může být: \n\nAlexandr III. Makedonský, zvaný též Veliký, založil během své vlády několik měst jménem \"Alexandrie\" (řecky Ἀλεξάνδρεια, Alexandreia) a několik dalších přejmenoval, a to ve Středomoří, na Středním východě a ve střední Asii. Nejznámější z nich je egyptská Alexandrie, která stále existuje pod tímto jménem. \n\nNěkteré z Alexandrií, založených Alexandrem Makedonským:\n\n\n\n\n"}
{"id": "153263", "url": "https://cs.wikipedia.org/wiki?curid=153263", "title": "Lenka Dusilová (album)", "text": "Lenka Dusilová (album)\n\nLenka Dusilová je první sólové studiové album české zpěvačky Lenky Dusilové. Vydáno bylo roku 2000 a produkovali jej David Koller (písně 2–7, 9–11), Jon Murch (5) a Dušan Lipert (1, 8).\n\n"}
{"id": "153264", "url": "https://cs.wikipedia.org/wiki?curid=153264", "title": "Narcis (jméno)", "text": "Narcis (jméno)\n\nNarcis je mužské křestní jméno řeckého původu. Je totožné s názvem květiny narcis. Mytologický hrdina tohoto jména byl proměněn v narcis. Stalo se mu tak za trest proto, že pohrdl láskou nymfy a zamiloval se do svého obrazu. Podle katolického kalendáře slaví svátek 29. října.\n\n"}
{"id": "153274", "url": "https://cs.wikipedia.org/wiki?curid=153274", "title": "Tvrz", "text": "Tvrz\n\nTvrz má dva hlavní významy. Ve středověku a raném novověku označuje opevněné sídlo drobného šlechtice situované zpravidla uprostřed vesnice v zemědělsky využívané krajině. Od barokního období označuje slovo \"tvrz\" menší samostatný opevněný vojenský bod. Podobný význam má i ve vojenské terminologii dvacátého století, kdy označuje jednotlivé obranné objekty těžkého opevnění.\n\nPojem tvrz označuje ve středověku a raném novověku drobné opevněné feudální sídlo budované obvykle v těsné návaznosti na venkovské osídlení a hospodářské zázemí, čímž se odlišuje od hradu. Vymezení tvrzí jako samostatné kategorie sídel je českou a částečně polskou zvláštností, protože v ostatních zemích jsou podobné objekty označované jako hrady. Hranice mezi hrady a tvrzemi je neostrá a existuje řada objektů, které bývají zařazovány (historicky i v moderní době) do obou skupin (např. Tuchoraz nebo Hradenín).\n\nStavebníkem byla především nižší šlechta, bohatí měšťané a církevní hodnostáři. Tvrze vznikaly v českých zemích od 13. století do třicetileté války. Toto období zahrnuje sloh románský, gotický a renesanční. Stavební podoba se lišila podle možností stavebníka. Vznikala široká škála objektů, od prostých dřevěných až po výstavné kamenné stavby. Výjimečnou skupinu představují tvrze v okolí Prahy a Kutné Hory budované bohatými měšťany, kteří kladli velký důraz na rezidenční složku stavby. Postupně se vyvinuly tři základní dispoziční typy tvrzí:\n\nTvrze s obvodovou zástavbou stavěné od 13. století se vyznačovaly okrouhlým půdorysem (např. Martinice), ale tato podoba byla od poloviny 14. století opouštěna a nahradily ji různě nepravidelné dispozice charakteristické srůstáním jednotlivých staveb. Tvrze s obytnou věží se začaly stavět na přelomu 13. a 14. století. Nejstarší věže byly dřevěné (Tlestky), ale časem dosáhly kamenné věže značných rozměrů. Obvykle byly přístupné pomocí padacího můstku v prvním patře.\n\nObytná budova byla zpravidla vícepatrová. Přízemí a případné sklepy sloužily k uskladnění zásob a různého nářadí, obytné prostory byly umístěny do vyšších pater. Poslední patro bývalo často lehčí dřevěné konstrukce a vysazené na krakorcích. Součástí obytné stavby mohla být i zateplená roubená komora a prevéty. Opevnění bylo tvořeno zděnými nebo palisádovými hradbami, často v kombinaci s příkopem a valem. S rozvojem palných zbraní byly některé tvrze vybaveny prvky aktivní obrany, jakými byly věže nebo bašty v nárožích. Příkladem takových řešení je šestiboká bašta tvrze ve Volyni nebo na tvrzích ojedinělá polygonální dělostřelecká bašta v Hradeníně.\n\nPro osoby z nejnižších šlechtických společenských kruhů byly tvrze rodovými sídly, neboť vybudování hradu přesahovalo jejich finanční možnosti. V případě vojenského konfliktu byly tvrze schopné odolat náhlým přepadům a bojům v sousedských sporech, ale k obraně proti delšímu obléhání neměly dostatečné možnosti.\n\nPozději byly tvrze v některých případech přestavěny na renesanční či barokní zámky, ale často i zanikly. Ty, které si zachovaly původní ráz, byly přeměněny na vesnické sýpky, stodoly, manufaktury anebo stáje pro užitkový dobytek.\n\nV moderní době se pojem tvrz (respektive dělostřelecká tvrz) používal pro ucelený systém navzájem spolupracujících a pod zemí propojených objektů těžkého opevnění. Jde o pevnost tvořenou několika objekty určenými k ostraze určitého úseku hranice. Příkladem může být dělostřelecká tvrz Bouda složená z pěti tvrzových srubů, která tvořila klíčovou část československého opevnění v prostoru Kralicka.\n\n\n\n"}
{"id": "153275", "url": "https://cs.wikipedia.org/wiki?curid=153275", "title": "Nikita", "text": "Nikita\n\nNikita je mužské i ženské křestní jméno. Původ má v řeckém slově nikétés (\"Νικητας\"), což znamená \"vítěz\". \n\nJako mužské křestní jméno se často vyskytuje v ruském prostředí (\"Никита\"). Existují též další varianty jména: \"Anikétos\", \"Nikétas\", \"Nicetas\" ad.\n\n\n\n"}
{"id": "153278", "url": "https://cs.wikipedia.org/wiki?curid=153278", "title": "Výklad", "text": "Výklad\n\nVýklad je slohový útvar. Patří do funkčního stylu odborného. Postihuje a vysvětluje vnitřní souvislosti a vztahy, podmínky vzniku, vývoj, trvání jevu, jeho následky a objasňuje podstatu jevu. Výklad je základem učebnic, odborných časopisů a publikací.\n\nCílem výkladu je odborné poučení o některém tématu z oblasti vědy, techniky, hospodářství, umění. Sděluje nové poznatky (ve shodě s vědeckým poznáním) a také objasňuje konkrétní jevy.\n\nExistuje několik metod. Jedna metoda je \"deduktivní\", což je postup od obecné poučky (definice) k objasnění konkrétních jevů. Druhá je metoda \"induktivní\", což je postup od konkrétních jevů k vyvození obecného závěru. Další metody jsou srovnávací analýza, syntéza, abstrakce a zobecnění.\n\nTémata jsou různorodá. Je vyjádřeno buď v názvu práce nebo na začátku textu.\n\nU osnovy je potřeba, aby byla propracovaná, byla přehledná, úplná, návazná a měla logickou stavbu.\n\n\nOdborné názvy (termíny), vyjadřování je jmenné nebo slovesně jmenné.\n\nVětné celky jsou složitější, propracované (správně a přesně vyjadřovány vztahy myšlenek). Věty jsou příčinné, podmínkové a účelové. Různé vsuvky a citáty.\n"}
{"id": "153282", "url": "https://cs.wikipedia.org/wiki?curid=153282", "title": "Absolutní poezie", "text": "Absolutní poezie\n\nAbsolutní poezii (z latinského \"absolutus\" – naprostý, samostatný, nepodmíněný, dokonalý) tvořili \"Absolutní básníci\". Termín byl tehdy vytvořen analogicky k pojmu absolutní hudby (jako protiklad hudby programové). \n\n(antologie Prokletí básníci Paula Verlaina)\n\nAbsolutní poezie není moc specifický termín, proto se jím i přes původní význam dnes označuje i tvorba jiného typu. Například tvorba Christiana Morgensterna nebo Vladimíra Holana – tedy verše, jejichž řeč je zcela nezávislá na pojmové a významové hodnotě slova.\n\nNejasnost a neurčitost pojmu způsobila také, že v pozdější době se tohoto termínu nijak nedovolávají analogická či příbuzná úsilí o \"Čistou poezii\", \"abstraktní, umný\" nebo \"konkrétní jazyk\", ač snaha o dokonalost a nepodmíněnost je vlastní všem modernistickým směrům.\n"}
{"id": "153286", "url": "https://cs.wikipedia.org/wiki?curid=153286", "title": "Ulysses (sonda)", "text": "Ulysses (sonda)\n\nUlysses byla vesmírná sonda určená pro výzkum Slunce. Vypuštěna byla v roce 1990 a pracovala až do roku 2009. Jednalo se o první vědeckou družici, která pozorovala Slunce v oblasti jeho pólů. Díky své oběžné dráze zkoumala také vlastnosti meziplanetárního prostoru (heliosféry) daleko od roviny ekliptiky.\n\nJméno sondy „Ulysses“ je latinskou variantou řeckého jména „Odysseus“.\n\nSonda byla společným projektem ESA a NASA. Byla vynesena 6. října 1990 do volného kosmického prostoru pomocí raketoplánu Discovery při misi STS-41. Poté byla pomocí urychlovacího stupně Inertial Upper Stage vyslána na dva roky trvající cestu k Jupiteru. Tam objevila, trochu nad rámec svých povinností, překvapivě velký únik prachu z Jupiterova systému. Především však využila Jupiter jako gravitační prak, který ji vystřelil na oběžnou dráhu téměř kolmou (79°) k rovině ekliptiky.\n\nSonda neobíhala v rovině ekliptiky, v níž obíhají téměř všechny ostatní sondy. Díky gravitačnímu popostrčení od Jupiteru se dostala na oběžnou dráhu kolmou k rovině ekliptiky a tím i k rovníku Slunce. Sonda obíhala po eliptické dráze nad póly Slunce, díky čemuž je mohla přímo sledovat. Poprvé se nad jižní pól dostala v roce 1994, nad severní o rok později. Jeden oběh okolo Slunce jí trval šesti let. Druhý přelet nad póly Slunce vykonala mezi lety 2000 a 2001.\n\nSonda nesla mnoho přístrojů pro pozorování částic a záření vycházejícího ze Slunce. Měla také výhodný oběžný cyklus. Hned během prvního přeletu si astronomové všimli zřetelných rozdílů v počtu částic mezi pólem a rovníkem. Byl ale mnohem menší, než se čekalo. Dalším velkým překvapením bylo zjištění, že magnetosféra je na jihu silnější než na severu. Během let 2000–2001 procházelo Slunce bouřlivější částí svého jedenáctiletého cyklu, takže mnoho citlivých pozorování nebylo možno provést. Nicméně sondu zasáhla jedna z obrovitých erupcí a bylo tak možno studovat, co se stane se sluneční erupcí ve vzdálenosti 300 milionů km od Slunce.\n\nV roce 2006 bylo sice opět v minimu své aktivity, nicméně Slunce má vedle jedenáctiletého cyklu i cyklus dvaadvacetiletý, během něhož dojde vždy k přepólování. Právě proto byl tento přelet z vědeckého hlediska tak zajímavý. Pomocí stejných přístrojů bylo možno sledovat dvě sluneční období a rozdíly mezi nimi.\n\nMezi vědecké úspěchy sondy patří i objev částic mezihvězdného prachu, který prochází heliosférou napříč sluneční soustavou, či průzkum tří kometárních ohonů, jimiž prolétla.\n\nNěkolik posledních let činnosti sondy se technici potýkali s problémy se zamrzáním důležitých částí sondy, zvláště paliva hydrazinu, nutného k ovládání orientace sondy. Ohřívací tělesa, která mají udržovat dostatečnou teplotu, byla napájena ze zdroje obsahujícího radioaktivní plutonium. Po 17 letech činnosti se radioaktivita plutonia natolik snížila, že zdroj již nebyl schopen dodávat dostatečné množství energie. Problém se technici pokoušeli řešit občasným vypínáním hlavního vysílače sondy, aby mohla být ušetřená energie použita pro ohřívání paliva.\n\nVedení NASA a ESA rozhodlo o ukončení činnosti sondy ke dni 30. června 2009. Na příkaz z pozemního řídícího střediska byl ve 20:09 UTC vypnut rádiový vysílač sondy a po chvíli i sledovací pozemní stanice. Sonda byla v činnosti více než 18 let, skoro třikrát se jí podařilo obletět po eliptické dráze Slunce a prozkoumala dosud neprobádané regiony kolem slunečních pólů.\n\nTým, který zajišťoval činnost sondy, získal 9. června 2009 od NASA prestižní ocenění \"\" a sonda obdržela od ESA ocenění \"nejdéle fungující družice ESA\".\n\n"}
{"id": "153293", "url": "https://cs.wikipedia.org/wiki?curid=153293", "title": "Pointilismus", "text": "Pointilismus\n\nPointillismus je technika malby, která kombinací malých od sebe vzdálených bodů základních barev vytváří dojem složité barevnosti. Technika je založena na schopnostech vnímání oka a mysli, které míchají jednotlivé body do celé škály barev a blíží se divizionismu, ještě techničtější varianty. Tento pracný styl malby mnoho malířů nepoužívalo. Tvořili tak především Georges Seurat, Paul Signac a Henri-Edmond Cross. (Viz však také raná díla Andyho Warhola a Pop Art.) Termín byl poprvé použit uměleckými kritiky na konci 80. let 19. století jako posměšné označení děl těchto umělců, avšak v současnosti již ztratil svůj původně hanlivý význam. Hnutí zahájené Seuratem pracujícím touto technikou je známé jako neoimpresionismus. Divizionisté používali podobnou techniku vzorů k tvorbě obrazů, i když s většími tahy silnějších štětců.\n\nTato technika závisí na schopnosti oka a mysli diváka smíchat barevné skvrny do plnější škály tónů. Souvisí to s divizionismem, odlišnou technickou variantou této metody. Divizionismus se zabývá teorií barev, zatímco pointilismus je více zaměřen na specifický styl štětce používaného k nanášení barvy. Moho malířů tuto techniku nepoužívalo. Od roku 1905 do roku 1907 Robert Delaunay a Jean Metzinger malovali v divizionistickém stylu s velkými čtverci nebo „kostkami“ barvy: velikost a směr každého tahu dával malbě smysl pro rytmus, ale barva se měnila nezávisle na velikosti a umístění. Tato forma oddělení pointilismu od divizionismu byla významným uměleckým pokrokem. V roce 1906 umělecký kritik Louis Chassevent rozpoznal rozdíl a, jak zdůraznil historik umění Daniel Robbins, použil slovo „krychle“, které později převzal Louis Vauxcelles, aby tímto termínem pokřtil kubismus. Chassevent píše:\n\nPraxe Pointillismu je v ostrém kontrastu s tradičními metodami míchání pigmentů na paletě. Je analogický čtyřbarevnému procesu tisku CMYK používanému některými velkými či barevnými tiskárnami, které umisťují tečky azurové, purpurové, žluté a klíčové (černé). Televize a počítačové monitory používají podobnou techniku k prezentaci barev obrazu pomocí červené, zelené a modré (RGB) barvy.\n\nPokud se smíchá červené, modré a zelené světlo (primární aditiva), výsledkem je něco podobného bílému světlu (viz Prism (optika)). Malování je ze své podstaty subtraktivní, ale pointilistické barvy se často zdají jasnější než typické smíšené subtraktivní barvy. To může být částečně proto, že je zamezeno míchání pigmentů a protože někdy se ponechané bílé plátno může zobrazovat mezi aplikovanými tečkami.\n\nTechnika malování použitá pro míchání barev v technice pointilismu je na úkor tradičního štětce používaného k vymezení textury. Většina pointilistických obrazů je provedena v olejové barvě. Je možno použít cokoli, ale oleje jsou upřednostňovány pro svou hutnost a tendenci nestékat ani neslévat se.\n\nPointilismus se běžně používal v 17. století při úpravě složitého vázání ručně vyráběných přebalů knih, pro výzdobu kovových zbraní a brnění a pro dekoraci ručně vyráběných střelných zbraní.\n\nPointillismus se také se odkazuje na styl hudební kompozice 20. století. Tento typ hudby je také známý jako punctualismus. (viz Karlheinz Stockhausen) \n\n\n\n"}
{"id": "153294", "url": "https://cs.wikipedia.org/wiki?curid=153294", "title": "Hořice", "text": "Hořice\n\nMěsto Hořice () se nalézá asi 25 km jihovýchodně od okresního města Jičín a 25 km severozápadně od krajského města Hradce Králové. Město je známé především výrobou hořických trubiček, nejstarší sochařsko-kamenickou školou v Evropě a každoročně pořádaným motocyklovým závodům 300 zatáček Gustava Havla. Žije zde obyvatel. Podle názvu katastrálního území a železniční stanice se město často označuje jako Hořice v Podkrkonoší.\n\nÚzemí města bylo osídleno již od pravěku, jak dokládají archeologické nálezy ze starší doby kamenné.\n\nPrvní písemná zmínka o Hořicích pochází z roku 1143, kdy jsou Hořice zmíněny v zakládací listině Strahovského kláštera, v roce 1365 jsou již Hořice doloženy jako městečko.\n\nV době husitských válek v dubnu 1423 byla u Hořic (na vrchu Gothard 353 m) svedena bitva, kdy proti sobě stáli Jan Žižka se svým orebitským vojskem a Čeněk z Vartemberka s panskou jednotou. Žižkovo vojsko vyhrálo.\n\nV 15. století patřily Hořice pánům ze Smiřic a v té době nastává hospodářský vzestup města. Po bitvě na Bílé hoře získal Hořice Albrecht z Valdštejna a po jeho zavraždění v roce 1634 získal Hořice za své zásluhy v bojích s Turky Jakub Strozzi. Jeho syn Petr Strozzi odkázal výnosy z panství Hořice na zřízení nadace pro vojenské invalidy. Tuto nadaci spravoval pražský arcibiskup a z rozhodnutí císaře Karla VI. byla Invalidovna nakonec postavena v Praze-Karlíně.\n\nPošta v obci byla založena 1. září 1787. \n\nV prusko-rakouské válce byla rozhodující bitva svedena 3. července 1866 u blízké Sadové a zanechala za sebou desetitisíce mrtvých a raněných. Dokladem jsou stovky pomníčků, rozesetých po celém kraji. Hořice v té době byly nejen hlavním sídlem pruského štábu, ale i jedním velkým lazaretem, kam byly přiváženy stovky raněných, z nichž mnozí našli na zdejším gothardském hřbitově i místo posledního odpočinku.\n\nHořice jsou město kamene, známý je tzv. \"hořický pískovec\". V roce 1884 byla v Hořicích založena známá odborná škola pro zpracování kamene, jíž prošla během její více než stoleté historie celá řada našich významných umělců – Mořic Černil, Ivan Jilemnický, Bohumil Kafka, Quido Kocián, Otakar Kubín, Jan Štursa, Marie Wagnerová-Kulhánková, Vladimír Preclík a mnoho jiných.\n\nHořice se po vzniku prvních okresů v roce 1850 přiřadily pod politický okres Hradec Králové a po vzniku první Československé republiky až do let po II. světové válce pod okres Novopacký, přičemž byly v obou případech sídlem okresu soudního. Poté se v letech 1949–1960 staly na krátkou dobu okresním městem i Hořice. Po roce 1960 se staly součástí velkého okresu Jičín.\n\nV sobotu 10. července 1926 navštívil město první československý prezident Tomáš Garrigue Masaryk. Po slavnostním uvítání na náměstí a zápisu do pamětní knihy navštívil Sokolovnu, školu a poobědval v Hotelu Beránek. Poté se vydal na Chlum, aby si prohlédl stavbu věže samostatnosti.\n\n\nVe městě se nachází 4 střední školy: Střední průmyslová škola kamenická a sochařská založená v 80. letech 19. století (dnes 4 obory), dále Hořické gymnázium (1 obor), Střední škola řemesel a základní škola Hořice (7 oborů) a Gymnázium, SOŠ, SOU a VOŠ Hořice (6 oborů + vyšší odborná škola). Dále zde nalezneme 3 základní školy, 4 mateřské školy a 2 základní umělecké školy.\n\n\n\n\n\n"}
{"id": "153312", "url": "https://cs.wikipedia.org/wiki?curid=153312", "title": "Královo Pole", "text": "Královo Pole\n\nKrálovo Pole (německy \"\", v hantecu \"Kénig\" či \"Kénik\", lidově často zkracováno jako \"Krpole\") je městská čtvrť na severu statutárního města Brna. Její katastrální území má rozlohu 5,50 km². Původně samostatné město bylo k Brnu připojeno v roce 1919, od 24. listopadu 1990 je součástí samosprávné městské části Brno-Královo Pole. Žije zde přes 21 000 obyvatel.\n\nKrálovo Pole má výrazně městský charakter, s pravidelnou a kompaktní uliční sítí a urbanisticky hodnotným komponovaným jádrem. Osami čtvrtě jsou ulice \"Palackého třída\", \"Purkyňova\" a na ně kolmý bulvár \"Skácelova-Slovanské náměstí-Husitská\". Převažují zde několikapatrové domy, největší část zástavby pochází z první poloviny 20. století. Je zde umístěn tradiční průmysl (komplex Královopolské strojírny na východním okraji) i moderní technické obory, věda a výzkum (Veterinární a farmaceutická univerzita Brno, většina fakult VUT v Brně a technologický park, v sousedství se nachází brněnské technické muzeum).\n\nV rámci Brna je Královo Pole považováno za \"dobrou adresu\" (společně se sousedními čtvrtěmi Žabovřesky a Veveří), nevyskytují se zde rozsáhlá panelová sídliště ani sociálně vyloučené lokality. Méně atraktivní je pouze oblast od Palackého třídy na východ: přímo na ulici se nachází velké množství heren a východně od ní je zástavba urbanisticky roztříštěná, zčásti tvořená zanedbanými přízemními domy nejstaršího vesnického jádra, na severu naopak sídlištěm, a rušená několika velkými dopravními stavbami.\nNejstarší osídlení Králova Pole dokládají archeologické nálezy z období mladší doby kamenné (neolitu) zhruba mezi roky 6 000 až 3 500 př. n. l. Další nálezy pak pocházejí z období eneolitu, doby bronzové a železné. Na několika místech byly zjištěny pozůstatky keltských vesnic, germánské keramiky i nálezy dokládající období Velké Moravy.\nPrvní psaná zmínka o Králově Poli pochází z roku 1240, kdy ves Královo Pole byla, stejně jako většina vesnic v okolí Brna, majetkem krále. Odtud se také odvozuje pravděpodobný původ jména – \"králova země, královo pole\". Na návsi se nacházel kostel svatého Víta. Před polovinou 14. století pak vznikla v severním sousedství původní vsi vesnice Nová Ves (\"Neudorf\"). Před rokem 1375 pak došlo ke sloučení obou vsí, přičemž se pro sloučený celek používaly variantní názvy Královo Pole a Nová Ves. Nicméně až do 19. století tvořily Královo Pole a Nová Ves místní části Králova Pole. 13. srpna 1375 založil bratr císaře Karla IV. moravský markrabě Jan Jindřich na území Nové Vsi k poctě svaté Trojice kartuziánský klášter, kterému daroval své zdejší rozsáhlé pozemky. V důsledku vzniku kláštera došlo k výrazné změně urbanistické struktury území dnešního Králova Pole. Klášter pak vlastnil tyto pozemky až do svého zrušení roku 1782 v rámci Josefínských reforem. Veškerý majetek kláštera byl zkonfiskován a propadl státu, který klášterní pozemky rozparceloval na stejné díly a postupně rozprodal. Roku 1783 tak vznikla severozápadně od Nové Vsi nová osada, pojmenovaná po hraběti Aloisovi Ugartovi. Ugartov (\"Ugartsdorf\") byl od počátku součástí Králova Pole jako jeho osada a místní část. V roce 1783 byl také zrušen malý kostelík svatého Víta na návsi, jenž byl o dva roky později zbořen.\n\nV 18. a 19. století vznikly na území Králova Pole ještě další nové osady: v letech 1756-1763 vznikly podél dnešní Křižíkovy ulice Ovčálovice, známé též pod názvem Sedm Hromů. Jejich část se zachovala dodnes při nároží Sladkovského ulice. Roku 1783 vznikla za tehdejším Kartouzským rybníkem východně od dnešního královopolského železničního nádraží skupina domů označovaná Vyhnálovice. K největšímu růstu Vyhnálovic, k nimž náleží zástavba ulic Myslínova, Fibichova a Žleb, došlo ve 30. letech 20. století. Před polovinou 19. století vznikla západně od královopolského nádraží osada Kartouzy. Značná část této osady, vzniklé v prostoru Božetěchovy a Dalimilovy ulice, však byla později zbořena při výstavbě královopolského panelového sídliště.\n\nRoku 1844 bylo Královo Pole povýšeno na městys. Po povýšení Králova Pole na městys došlo k jeho rychlému růstu, především podél cesty do Prahy. Zároveň zde začal silný rozvoj průmyslu. Roku 1853 začal pracovat cukrovar (zanikl roku 1884), v někdejším klášterním pivovaru vznikla roku 1873 sladovna, roku 1880 byla založena záhy zaniklá továrna na koberce. Pracovalo zde i několik cihelen. V budovách někdejšího cukrovaru zahájila roku 1890 výrobu Královopolská strojírna, která byla později výrazně rozšířena. Roku 1913 byla založena továrna na výrobu kosmetických přípravků Alpa.\n\nRoku 1869 bylo Královo Pole spojeno s Brnem koněspřežní tramvají s konečnou u Semilassa. Roku 1884 byla koněspřežka nahrazena parní tramvají, a roku 1900 elektrickou tramvají. Roku 1885 byla územím Králova Pole postavena železnice z Brna do Tišnova.\nRoku 1905 bylo Královo Pole povýšeno na město, jehož ambice se projevily zadáním regulačního plánu. Další rozšiřování zástavby pak započalo podél nového Slovanského náměstí.\n\nK Brnu bylo Královo Pole ve svých dnešních katastrálních hranicích připojeno ve dvou fázích: 6. července 1850 byla připojena jižní část území náležející původně k Velké Nové Ulici, a 16. dubna 1919 bylo připojeno samo město Královo Pole, jakož i okrajové části dříve náležející k bývalým obcím Žabovřesky a Medlánky.\n\nVe dvacátých a třicátých letech 20. století pak růst královopolské zástavby pokračoval západně od Slovanského náměstí v okolí Skácelovy ulice. I nadále si Královo Pole udržovalo postavení relativně silného průmyslového centra.\n\nJiž v období první republiky začala na jih původního královopolského katastru (avšak mimo dnešní královopolský katastr) zasahovat rozšiřující se zástavba vznikajících Černých Polí. Po roce 1925 začala na východě původního královopolského katastru (na jihozápadě území dnešní Lesné) vznikat dělnická kolonie Divišova čtvrť. V letech 1941-1953 bylo provedeno přeložení tišnovské trati, při niž bylo vybudováno východně od Božetěchovy ulice nové královopolské nádraží, zatímco stará trať se stala jen vlečkou Královopolské strojírny a přilehlé teplárny. V sousedství Divišovy čtvrti začala roku 1962 výstavba nového sídliště Lesná, jehož západní část tehdy zasahovala do katastru Králova Pole. V letech 1968-1975 došlo k vybudování královopolského panelového sídliště a tím i k zahájení dostavby a přestavby okrajových částí Králova Pole. V polovině 90. let byla schválena výstavba komplexu bytových domů přiléhajících k západní straně ulice Kociánka.\n\nProstor Králova Pole obohatili - zejména v předválečné době - někteří vynikající architekti a mezi nimi je na předních místech nutno jmenovat Bohuslava Fuchse, Josefa Gočára, Jindřicha Kumpošta a Josefa Poláška a také Dušana Jurkoviče.\n\nAž do roku 1969 mělo Královo Pole zcela jiné katastrální hranice než má dnes, jeho katastr byl větší, zahrnoval i okrajovou část Černých Polí, západní část Lesné, téměř celou Sadovou, severovýchod Ponavy, jih Medlánek a Řečkovic; naopak nezahrnoval oblast vysokoškolských kolejí v Kolejní ulici, Medlánecké kopce a část zástavby na západní straně Purkyňovy ulice. Takto vymezený katastr Králova Pole se do určité míry kryl s územím dnešní městské části Brno-Královo Pole. Do roku 1912 však Královo Pole mělo na území dnešních Černých Polí výběžek, jímž sahalo až ke Schreberovým zahrádkám a k dnešní Merhautově ulici. K prvním menším změnám hranic Králova Pole došlo již na přelomu 19. a 20. století, kdy došlo k několika nepatrným úpravám hranice s Velkou Novou Ulicí, při níž Královo Pole ve prospěch Velké Nové Ulice (a tím také Brna) ztratilo nepatrnou část své rozlohy. K dalšímu zmenšení královopolského katastru došlo roku 1912, kdy Královo Pole ztratilo ve prospěch Dolního a Horního Cejlu (a tím také Brna) na území dnešních Černých Polí pozemky v severní části dnešního areálu Mendelovy zemědělské a lesnické univerzity a cíp území ležící na západní straně Jugoslávské ulice, přiléhající k severnímu konci Schreberových zahrádek. Roku 1927 došlo k menší úpravě hranice se Žabovřeskami, roku 1929 došlo k úpravě hranice s Obřany v oblasti silnice spojující dnešní Lesnou se Soběšicemi \"(Královo Pole zde získalo například původně obřanské parcely 950/1, 950/2, 950/3, 951/1 a 951/2 v moderním katastrálním území Sadová)\", a zároveň ztratilo zbytek svého výše zmíněného černopolního výběžku: ve prospěch Dolního a Horního Cejlu pozemky rozkládající se v areálu zdejších kasáren a pozemky na území dnešního bloku domů mezi ulicemi Provazníkovou, Babičkovou a Břenkovou; ve prospěch Husovic území ohraničené linií vedoucí ulicemi Provazníkova-Břenkova-Zemědělská-Jugoslávská-Zemědělská-Mathonova-Provazníkova.\n\nKoncem 60. let 20. století došlo při radikální katastrální reformě Brna k novému vymezení katastrálních hranic Králova Pole. Severovýchodní část původního královopolského katastru byla začleněna do nově vzniklého katastrálního území Sadová, části katastru na severu byly začleněny do katastrů Medlánek a Řečkovic, východní část byla začleněna do nového katastrálního území Lesná, malá jihovýchodní část katastru byla začleněna do nového katastrálního území Černá Pole, malá část katastru na jihu se stala součástí nového katastrálního území Ponava. Naopak byla ke Královu Poli připojena severní část zrušeného katastrálního území Velká Nová Ulice a Červená, okrajová východní část původního katastru Žabovřesek a jižní cíp původního katastru Medlánek.\n\nV Králově Poli se kříží Svitavská radiála (směr Svitavy, Blansko a Tišnov) s brněnským Velkým městským okruhem, což vede ke značnému dopravnímu vytížení. Tranzit je po dobudování tunelů Dobrovského (v roce 2012, pod stejnojmennou ulicí) odveden mimo samotnou čtvrť na čtyřproudé průtahy, které ji obklopují, resp. podjíždějí\n\nSeverovýchodním okrajem čtvrti vede železniční trať Brno – Havlíčkův Brod, která zde má stanici Brno-Královo Pole. Toto nádraží, kde zastavují i rychlíky, je hlavním uzlem veřejné dopravy pro severní část Brna. Na Palackého třídě je dále zastávka dálkových autobusů na trase z Brna směrem do Východních Čech.\n\nKrálovým Polem vedou dvě paralelní tramvajové tratě z centra Brna na sever. Po ulici Purkyňova jezdí linka 12, po třídě Palackého linky 1 a 6, které se rozdělují u Semilassa na směr Řečkovice (1) a nádraží Královo Pole (6). Prostor mezi nimi obsluhuje paralelní trolejbusová linka 32 po ulicích Chodská, Charvatská a Srbská. Kolmo na tyto linky je vedena tangenciální trolejbusová linka 30 z nádraží Kr. Pole směr Žabovřesky a Bystrc, a okružní celobrněnské autobusové linky 44 a 84. Ty doplňuje linka 53 obsluhující oblast technologického parku a linka 67 zajíždějící k Nákupnímu centru Královo Pole na jihovýchodním okraji městské části (k.ú. Ponava). Od nádraží Královo Pole dále vyjíždějí autobusové linky 41, 42, 43, 65, 70 a 71 vedoucí do vzdálenějších částí Brna na severu a regionální linka 301 jedoucí až na sever JMK. Od 11.12.2016 je v provozu také nová expresní linka E56 propojující Bohunický Kampus přes Královo Pole, nádraží s Technologickým parkem.\n\n\n\n\n"}
{"id": "153314", "url": "https://cs.wikipedia.org/wiki?curid=153314", "title": "Fakulta aplikovaných věd Západočeské univerzity", "text": "Fakulta aplikovaných věd Západočeské univerzity\n\nFakulta aplikovaných věd (zkratka FAV) je jednou z devíti fakult Západočeské univerzity v Plzni. Byla zřízena s účinností od 1. července 1990 rozhodnutím akademického senátu bývalé Vysoké školy strojní a elektrotechnické (VŠSE) v Plzni ze dne 6. června 1990. Fakultu aplikovaných věd tvoří Katedra fyziky (KFY), Katedra geomatiky (KGM), Katedra informatiky a výpočetní techniky (KIV), Katedra kybernetiky (KKY), Katedra matematiky (KMA) a Katedra mechaniky (KME).\n\nFakulta aplikovaných věd je fakultou inženýrsko-přírodovědného profilu a klade si za cíl připravovat budoucí inženýry, magistry, bakaláře a doktory (Ph.D.) v oborech vyžadujících zvlášť hluboké znalosti matematiky, geomatiky, fyziky, mechaniky, stavitelství, informatiky a kybernetiky.\n\nNové technologie pro informační společnost, zkráceně NTIS, je evropské centrum excelence. Výzkumné programy centra jsou zaměřeny na výzkum, vývoj a inovace v oboru informačních technologií a materiálů.\n\nCentrum technického a přírodovědného vzdělávání a výzkumu, zkráceně CTPVV, slouží jako zázemí Fakultě aplikovaných věd. Sídlem centra je východní křídlo budovy FAV.\n\nFakulta se skládá z šesti kateder.\nNa katedře fyziky se vyvíjí nové nanostrukturní tenkovrstvé materiály a zkoumá se fyzika plazmatu.\n\nKatedra geomatiky je mladší, než ostatní katedry, a vznikla 1. dubna 2016 osamostatněním původního oddělení geomatiky na katedře matematiky.\nKatedra se zabývá například zkoumáním tíhového potenciálu Země, novými technologiemi fotogrammetrie nebo vývojem 3D GIS. V roce 2013 pořádalo oddělení geomatiky \"20. kartografickou konferenci\", které se zúčastnilo přes 100 odborníků.\n\nKatedra informatiky a výpočetní techniky, zkráceně KIV, se zabývá virtuální realitou, logickými systémy, způsoby komunikace člověka s počítačem, modely dopravních sítí a dalšími. Studijní program „Inženýrská informatika“, který spadá pod KIV, ročně přijme na 200 studentů, což jej na FAV činí suverénně nejobsazenějším.\n\nKatedra kybernetiky se zaměřuje na výzkum robotiky, automatického řízení, informačních systémů, umělé inteligence a biokybernetiky. Mezi nejzajímavější aplikace patří automatické rozpoznávání mluvené řeči, počítačem syntetizovaná řeč, syntetická biologie, diagnostika a monitoring, mechatronické modely a prediktivní řízení.\n\nKatedra matematiky sídlila do roku 2014 v 6. patře budovy FAV/FST a podle webu katedry to dokazovalo, že „jen v pohádkách pro děti je peklo hluboko pod zemí“. Od září 2014 sídlí ve 2. patře budovy FAV (CTPVV).\n\nNa oddělení matematické analýzy se věnují zejména zkoumání Fučíkova spektra a diferenciálních rovnic.\n\nNa katedře mimo jiné působí prof. RNDr. Pavel Drábek, DrSc., který získal v roce 2013 medaili Bernarda Bolzana za „zásluhy o rozvoj matematických věd“.\n\nKatedra mechaniky se věnuje například matematickému modelování těles nebo zlepšování chirurgických postupů. Od roku 2008 garantuje výuku a provádí výzkumnou činnost v oblasti pozemního stavitelství resp. stavebního inženýrství.\n\n\n\n\n"}
{"id": "153323", "url": "https://cs.wikipedia.org/wiki?curid=153323", "title": ".id", "text": ".id\n\n.id je národní doména nejvyššího řádu pro Indonésii. Doménu spravuje IDNIC.\n\nNa doméně byly vytvořeny domény druhé úrovně pro specifické využití:\n\n\n"}
{"id": "153325", "url": "https://cs.wikipedia.org/wiki?curid=153325", "title": "Narcis", "text": "Narcis\n\nNarcis či Narcissus má více významů:\n\n"}
{"id": "153326", "url": "https://cs.wikipedia.org/wiki?curid=153326", "title": "Zlatý úhel", "text": "Zlatý úhel\n\nZlatý úhel se v geometrii nazývá úhel, který rozděluje kruh na dva úhly (přesněji řečeno na kruhové výseče) \"α\" a \"β\" pro které platí, že poměr menšího úhlu \"α\" k většímu \"β\" je rovný poměru většího úhlu k celému kruhu:\n\nMenší úhel \"α\" se označuje řeckým písmenem ψ a rovná se přibližně 137,51° (≈ 2,40 radiánu).\n\nZlatý úhel souvisí s číslem nazývaným zlatý řez (\"φ\" ≈ 1,618), což je vlastně poměr mezi jednotlivými úhly:\n\nPo vzájemném dosazení rovnic dostaneme:\n\nZ tohoto vztahu můžeme vypočítat hodnotu zlatého úhlu \"ψ\":\n\nPokud nevíme o existenci zlatého řezu nebo jeho souvislosti se zlatým úhlem, můžeme se pokusit spočítat velikost zlatého úhlu \"ψ\" jinak. V následujícím postupu, který je velmi podobný výpočtu hodnoty zlatého řezu, jsou použity radiány místo stupňů (2π rad = 360°) a je počítána velikost úhlu \"α\", který vlastně představuje hledaný zlatý úhel.\n\nÚloha je zadána dvěma rovnicemi.\n\nZ druhé rovnice vyjádříme \"β\" a dosadíme jej do první rovnice.\n\nVynásobením čitatelů jmenovateli se zbavíme zlomků.\n\nUmocníme závorku a převedeme na jednu stranu.\n\nZ kvadratické rovnice vypočteme dva kořeny \"α\" a \"α\".\n\nJe zřejmé, že první kořen \"α\" je větší než \"2π\". Tím pro nás ztrácí praktický význam a zanedbáme jej. Získáváme tak hledanou velikost zlatého úhlu \"ψ\".\n\nZlatý úhel je důležitou veličinou v biologii. Listy, které postupně rostou jeden za druhým, se nacházejí na hustě svinuté tzv. genetické spirále. Při pohledu zvrchu lze sledovat úhel mezi spojnicemi středu stonku a následných listů. Všechny listy vyrůstají zhruba ve stejném úhlu kolem středu. Tento úhel se blíží zlatému úhlu. \n\nPodobně vyrůstají například i jednotlivé okvětní lístky květu růže nebo jednotlivá semena na květu slunečnice.\n\n"}
{"id": "153327", "url": "https://cs.wikipedia.org/wiki?curid=153327", "title": "Filtr (zpracování signálu)", "text": "Filtr (zpracování signálu)\n\nFiltr pro zpracování signálu představuje model, kterým modelujeme nějaký systém (skutečný, virtuální) popisující relace mezi vstupem a výstupem filtru (tzv. přenosová charakteristika). Filtr pro zpracování signálu (zkráceně jen filtr) je využíván v oborech regulace (automatizace), číslicové zpracování signálu, elektronika (radiotechnika), atd.\n\n\n\nŘád filtru (řád modelu) určuje, s jakou věrností (přesností) jsou modelovány přenosové charakteristiky filtru.\n\nSystém filtru lze popsat dvěma způsoby, vnějším popisem a vnitřním popisem. Filtr s vnějším popisem považuje systém za neznámý objekt (černá skříňka). U filtru s vnitřním popisem známe strukturu systému, která je popsána modelem, který obsahuje stavové veličiny (stav systému).\n\nVnější popis je popsán zobrazením:\nvstup → výstup\n\nVnitřní popis je popsán zobrazením:\nvstup → stav systému → výstup\n\nMatematický popis těchto systémů lze pro spojité systémy realizovat pomocí diferenciálních rovnic, diskrétní systémy lze popsat pomocí diferenčních rovnic.\n\nNapř. v elektronice se využívá nejjednodušší realizace filtru pomocí pasivních elektrotechnických součástek R,L,C (rezistor,induktor,kapacitor). Pomocí tohoto filtru lze realizovat obvody typu LC, RC, RLC. Pomocí těchto obvodů lze modelovat filtry upravující frekvenčně fázové přenosové charakteristiky (závislost kmitočtu a fáze na zesílení obvodu).\n\nPasivní filtr lze realizovat i pomocí jiných prostředků, jako jsou např. pneumatické, hydraulické apod. systémy. Např. jako filtr lze popsat tlumení výfuku spalovacího motoru.\n\nAktivní filtry jsou elektronické filtry realizované z části pasivní (pasivní filtr) a aktivních prvků. V těchto obvodech jsou využívány jako aktivní prvky např. tranzistor, operační zesilovač a další.\n\nPomocí číslicových filtrů lze realizovat modely diskrétních systémů pomocí algoritmických a aritmetických operací.\n\nTyto filtry se dělí na\n"}
{"id": "153328", "url": "https://cs.wikipedia.org/wiki?curid=153328", "title": "Bastogne", "text": "Bastogne\n\nBastogne (nizozemsky ', německy ', lucembursky \"\") je frankofonní město v Belgii. Nachází se v Ardenách a je správním centrem jednoho z arrondissementů provincie Lucemburk ve Valonském regionu.\n\nObec Bastogne zahrnuje kromě vlastního města Bastogne ještě bývalé obce Longvilly, Noville, Villers-la-Bonne-Eau a Wardin. V roce 2015 měla obec 15 127 obyvatel a její rozloha činí 172,03 km². Bastogne leží na slavné cyklistické trase Lutych-Bastogne-Lutych.\n\nOblast Bastogne byla původně obydlena galským kmenem Treverů a později osídlena Římany.\nNázev Bastogne byl poprvé zmíněn až roku 634, když diákon Grimon, místní lenní pán, postoupil toto území opatství sv. Maximina blízko Trevíru.\nO století později oblast připadla nedalekému opatství Prüm.\nDalší zmínka o městě Bastogne a jeho tržišti pochází z dokumentu z roku 887.\nVe 13. století v Bastogne nechal razit mince římský císař a lucemburský hrabě Jindřich VII. Lucemburský.\nJeho syn Jan Lucemburský městu udělil roku 1332 městskou listinu a nechal vybudovat hradby, z nichž část (\"Porte de Trèves\") se zachovala dodnes.\n\nMěsto ekonomicky prosperovalo, zejména díky vyhlášeným trhům s dobytkem a se zemědělskými produkty.\nDíky hradbám se městu podařilo odrazit útok Nizozemců roku 1602.\nRoku 1688 byly hradby zbořeny na nařízení krále Ludvíka XIV.\n\n19. století, kdy došlo k osamostatnění Belgie, bylo pro město příznivým obdobím, protože jeho lesnické výrobky a dobytčí trhy získaly na proslulosti v zahraničí.\nBylo vybudováno několik železnic, které spojovaly Bastogne s okolními městy.\nPříznivý vývoj však skončil za německé okupace během první světové války.\n\nMěsto bylo okupováno Němci i za druhé světové války a během bitvy v Ardenách od prosince 1944 do ledna 1945 zde došlo ke krvavým bojům, při nichž bylo město zcela zničeno, 25 000 lidí zemřelo a dalších více než 50 000 lidí nebylo nikdy nalezeno (viz Obléhání Bastogne).\n\n\n"}
{"id": "153336", "url": "https://cs.wikipedia.org/wiki?curid=153336", "title": "Simulakrum", "text": "Simulakrum\n\nSimulakrum (plurál: simulakra), z latinského \"simulare\", “napodobovat, jevit se“, je chápáno jako vyprázdněný obraz, pouhá forma bez obsahu, ikona, nápodoba. \n\nV kontextu tzv. poststrukturalismu byl termín simulakrum poprvé použit v knize \"Diference a opakování\" (1968, v originále \"Différence et répétition\"), ve které Gilles Deleuze tvrdí, že simulakra jsou obsahem doktríny Friedricha Nietzscheho o věčném návratu.\n\nProblematika simulaker tvoří podstatnou část díla francouzského sociologa a filosofa Jeana Baudrillarda. V knize \"Simulakra a simulace\" (v originálu \"Simulacres et simulation\") redefinuje termín v kontextu sémiotiky, čímž jeho význam podstatně rozšířil a posunul. Simulakrum je virtuální kopie neexistujícího originálu, která je reálnější než skutečnost. Nebo jednodušeji jako kopie prvního, ale skutečnější.\n\nBaudrillard mluví o třech řádech simulakra:\n\nSimulakrum je implodovaný pojem. V éře reprezentace vznikaly významy na základě uvědomění si rozdílu. Naopak simulakrum je spojení obrazu, skutečnosti a ideologie. Není tedy již kopií, nýbrž modelem, idealitou, který předchází realitě a determinuje ji.\n\nFredric Jameson používá příkladu fotorealismu k popisu simulaker. Malba je kopií fotografie, ne reality. I fotografie je pouhou kopií. V umění lze na simulakra narazit například v Pop Artu, Trompe l'oeil, neorealismu nebo ve francouzské Nové vlně.\n\nVe filmu a televizi:\n\nV literatuře:\n\n\n"}
{"id": "153343", "url": "https://cs.wikipedia.org/wiki?curid=153343", "title": "Zubní váček", "text": "Zubní váček\n\nZubní váček (latinsky granuloma dentis) je zánětlivé ložisko tvořící se zpravidla u hrotu zubního kořene. Průběh tohoto zánětu bývá vleklý a často bolestivý. Tato bolest vzniká tlakem váčku na zubní nerv.\n"}
{"id": "153345", "url": "https://cs.wikipedia.org/wiki?curid=153345", "title": "Přečerpávací vodní elektrárna", "text": "Přečerpávací vodní elektrárna\n\nPřečerpávací vodní elektrárna, zkráceně PVE, představuje typ vodní elektrárny, která si energii v podobě naakumulované vody dokáže sama uložit. Umělou akumulaci vody provádí v době, kdy je elektrické energie přebytek, tedy v době mimo energetickou špičku (např. v noci). Akumulovaná energie v podobě nashromážděné vody se pak v době špičky využívá k výrobě elektrické energie. Přečerpávací vodní elektrárny jsou zatím jediným nástrojem jak uchovat větší množství přebytečné elektrické energie na delší dobu. Staly se technicky schůdným prostředkem, jak snížit ztráty z nevyužité noční energie a jak předejít problémům s výkyvy ve spotřebě elektrické energie resp. v jejím odběru z elektrozvodné sítě.\n\nPřestože tyto elektrárny byly stavěny už před stavbami jaderných elektráren, jejich význam významně narostl po jejich stavbách. A to z důvodu, že jaderná elektrárna není vůbec vhodná pro vykrývání okamžitých výkyvů v poptávce po elektrické energii. Z tohoto důvodu se musí vyrábět právě již zmíněná noční „nevyužitá“ energie, kterou přečerpávací vodní elektrárny akumulují v podobě potenciální energie vody do svých horních nádrží na dobu energetické špičky.\n\nV přímořských a ostrovních státech je možné na vhodných místech stavět i mořské přečerpávací elektrárny. Ty vzniknou postavením umělé horní nádrže nad hladinou moře. Voda se přečerpává ze nebo do umělé horní nádrže. Taková elektrárna je např. přečerpávací elektrárna Okinawa Yanbaru na japonském ostrově Okinawa. Umělá nádrž této přečerpávací elektrárny je umístěna 150 metrů nad hladinou moře a je do ní přečerpávána mořská voda. V současnosti je to jediná PVE tohoto druhu, je ale plánována stavba podobných elektráren na Havajských ostrovech (USA) nebo také v Irsku.\n\nVýhody PVE jsou ty, že dokáží rychle reagovat na výkyvy ve spotřebě energie, jsou jednoduché na obsluhu a na rozdíl od ostatních způsobů akumulace elektrické energie mají delší životnost, ta se udává až ke 100 let. Nevýhodou PVE je náročnost stavby a možnost stavby jen ve vhodných terénních podmínkách.\n\nJako první způsob získávání energie, nikoli ještě elektrické, z vody bylo mlýnské kolo. Vodní kolo se používalo už od středověku, v zaostalých oblastech zeměkoule se určitě používá dodnes. Vodní kolo bylo spojeno s mlýnským kamenem vertikální osou. U nás byla vodní kola používána většinou v mlýnech. Tento způsob využití energie vody byl málo účinný. Později přišla účinnější kola s horizontální osou. První zmínky o vodních kolech na českém území pocházejí z roku 718. Hodnověrné prameny se zmiňují o vodním kole v roce 1125 v Úněticích. Přelom 14. a 15. století je dobou, kdy většina měst měla své vodní mlýny. Ty byly s dolním náhonem nebo s horním náhonem. Kola s horním náhonem měla větší účinnost. Účinnost vodních kol se pohybovala mezi 20 % až 65 %.\n\nPrvní vodní elektrárna byla postavena roku 1882 v Appletonu T. A. Edisonem. Další vodní elektrárnu postavil Nikola Tesla u Niagarských vodopádů. Je tedy zřejmé, že vodní energetika vznikla v USA.\n\nNa českém území se první vodní elektrárny objevily už koncem 19. století. V podskalském mlýnu u Písku vodní kolo pohánělo 3 dynama. Počátkem 20. století byly v Praze 2 vodní elektrárny, a to na Těšnově a na Štvanici. Provoz se udržel dodnes pouze ve Štvanické vodní elektrárně, v Těšnovské byl provoz ukončen roku 1929.\n\nNejstarší přečerpávací elektrárnou na českém území je vodní elektrárna Černé jezero (v provozu 1930-1960). Další přečerpávací elektrárny u nás jsou vodní elektrárna Dalešice (480 MW), vodní elektrárna Štěchovice (45 MW, zprovozněna 1947) a Dlouhé Stráně (650 MW). PVE Dlouhé Stráně je nejmladší, byla postavena roku 1996.\n\nVe světě se dnes nachází stovky přečerpávacích vodních elektráren. Jen v Německu je cca 35 PVE. Přečerpávacích vodních elektráren s výkonem nad 1000 MW se na světě nachází přes 60, přesněji 61.\n\nVýkon především jaderných a velkých tepelných elektráren je možné během dne měnit jen velmi omezeně. Navíc je velmi neekonomické stavět velké energetické zdroje, které by byly v provozu jen po zlomek dne, provoz takové elektrárny by byl neúměrně drahý. Jaderné elektrárny a velké tepelné elektrárny jsou proto téměř vždy provozovány v základním zatížení sítě, kdežto vodní elektrárny – a přečerpávací elektrárny zvláště – jsou používány pro pokrytí špičkových spotřeb energie, fungují tedy zejména při špičkovém zatížení sítě.\n\nVýznam přečerpávacích elektráren se zvyšuje rovněž rozšiřováním alternativních zdrojů energie (v současnosti především energie získávané z větru), jejichž výkon se nedá regulovat téměř vůbec.\n\nPřečerpávací vodní elektrárna má dvě vodní nádrže. Jedna z nich je umístěna na níže položeném místě (dolní nádrž), druhá pak na vyšším místě (horní nádrž). Obě dvě nádrže jsou spojeny spádovým potrubím o velkém průměru. V noci se využívá přebytečná energie z elektrorozvodné sítě a voda se přečerpává z dolní nádrže do horní (elektrárna se v tomto režimu chová jako velký spotřebič elektrické energie, vyrobené z jiných zdrojů energie). V horní nádrži se tak vytvoří velké zásoby vody. Ve chvíli, kdy vznikne v napájecí elektrorozvodné síti potřeba většího množství špičkové energie, je voda řízeně vypouštěna z horní nádrže do dolní nádrže přes turbínu vodní elektrárny a elektrická energie spotřebovaná na její noční přečerpání se tak během dne vrací zpět do elektrorozvodné sítě.\n\nČásti PVE jsou horní nádrž, dolní nádrž, mezi nimi vede tlakovými ocelovými přivaděči a strojovnou. V tlakových přivaděčích jsou vybudovány vyrovnávací komory, které mají tlumit hydraulické rázy vznikající při manipulaci s vodním sloupcem.\n\nU nádrží záleží na tom, zdali se jedná o přečerpávací vodní elektrárnu s čistě umělou akumulací vody nebo se smíšenou akumulací vody. Pokud má elektrárna čistě umělou akumulaci vody, tak je horní nádrž uměle vytvořena bez přirozeného přítoku vody (např. PVE Dlouhé Stráně). Tyto elektrárny mají uzavřený koloběh vody. Voda se tudíž do horní nádrže čerpá pouze ze spodní nádrže, ta má být vždy postavena na vodním toku. Ztráty vody z důsledku odpařování či prosaku se nahrazují přirozeným přítokem do spodní nádrže. Horní umělá nádrž má většinou nepravidelný tvar přizpůsobený terénu. K vytvoření umělé hráze se většinou používají sypané hráze, výjimečně i betonové obvodové přehrady. Protože je dno a svahy horní nádrže nutné utěsnit, používá se k těsnění asfaltový beton, beton či plastové fólie. Pod těsněním se staví pečlivá drenáž. A to z důvodu, že voda, která se může dostat pod těsnění při jeho poškození, by mohla při rychlém poklesu hladiny během turbínového provozu poškodit těsnění přetlakem. Bezpečnostní nehrazený přeliv slouží jako ochrana proti přelití obvodové hráze. Horní nádrž se výškově umísťuje tak, aby byl objem jejich hrází odpovídající objemu výkopu a výlomu pro nádrž. Takové řešení stavby je ekonomicky nejvýhodnější. PVE s čistě umělou akumulací vody pracují s velkým spádem a tudíž je při jejich stavbě využita morfologie terénu (dolní nádrž umístěna v údolí, horní nádrž postavena na kopci).\n\nPVE se smíšenou akumulací (smíšenou primární a sekundární akumulací) vody je postavena tak, že horní nádrž je tvořena přehradní hrází v korytě řeky. Jedná se tedy o přehradu. Horní nádrž má tedy přirozený přítok vody (primární přirozenou akumulaci). Dolní nádrž bývá současně vyrovnávací nádrží, je v ní malá průtočná elektrárna (např. PVE Dalešice). Další možností technického řešení PVE se smíšeným přítokem je ta, kdy horní nádrž a spodní nádrž se nachází každá v jiné řece (např. PVE Dobšiná).\n\nTlakové přivaděče mezi horní a dolní nádrží je obvykle tvoří tlakové ocelové potrubí. V případě umělých horních nádrží, kdy jsou od sebe obě nádrže vzhledem k terénu a reliéfu vzdáleny celkem daleko, je délka potrubí výrazně delší oproti druhému typu PVE. V případě, kdy je PVE se smíšenou akumulací vody, je tedy umístěna na toku řeky, tak potrubí prochází pouze přehradou a má tedy minimální délku.\n\nStrojovna PVE bývá postavena pod zemí v klimatizované kaverně nebo je postavena nad zemí. V ní je umístěno čtyřstrojové uspořádání, které se používá při čerpání vody na velké dopravní výšky, a to je tvořeno turbínou, generátorem, motorem a čerpadlem. Další možností je třístrojové uspořádání, které je tvořeno turbínou (obvykle Francisovou turbínou), čerpadlem a motorgenerátorem. Soustrojí je obvykle sestaveno shora směrem dolů. Spojení turbíny a čerpadla je buď pevnou spojkou nebo vysouvatelnou spojkou, příp. hydrodynamickým měničem. Při použití pevné spojky je nutné při turbínovém provozu odvodnit a zavzdušnit oběžné kolo čerpadla. To způsobuje ztráty z výkonu a proto se řešení s pevnou spojkou moc nepoužívá. Nejčastější realizací při vertikálním uložení soustrojí je vysouvatelná spojka. Při turbínovém provozu je spojka rozpojena a oběžné kolo čerpadla stojí, tudíž odpadá ztráta výkonu. Vzhledem k tomu, že toto uspořádání umožňuje otáčení soustrojí při turbínovém i při čerpadlovém provozu jedním směrem, je tak zkrácen manipulační čas mezi přechody mezi jednotlivými provozy. To je výhodné při regulaci kmitočtu v elektrizační síti. Pro nejkratší dopravu se používá dvoustrojové uspořádání, které tvoří motorgenerátor s reverzní turbínou, která při vhodném natočení lopatek pracuje jako čerpadlo. Motor a čerpadlo jsou tedy sloučeny v jeden hydraulický stroj. Nejběžnějším typem reverzní turbíny je dvousměrná turbína, ta pracuje v jednom směru jako turbína a v druhém směru jako čerpadlo. Nutnost změny směru otáčení motorgenerátoru prodlužuje čas při přechodu mezi provozními stavy. Existují i konstrukce jednosměrných turbín odstraňující tyto nedostatky. Dvoustrojové uspořádání má menší výšku, je tudíž jednodušší na stavbu, což snižuje náklady na stavbu PVE. První PVE měly čtyřstrojové uspořádání, postupem techniky bylo možno je nahradit za třístrojové uspořádání, a to když se začal používat motorgenerátor. Dnes se používá dvoustrojové uspořádání, kde je místo turbíny a čerpadla používána reverzní turbína (čerpadlová turbína).\n\nPVE bývají většinou středotlaké či vysokotlaké. Středotlaké vodní elektrárny mají spád od 15 do 50 metrů. Vysokotlaké vodní elektrárny mají spád větší než 50 metrů. V nízkotlakých vodních elektrárnách (spád do 15 metrů) je přečerpávání většinou nevýhodné.\n\nSoustrojí PVE se může nacházet v následujících stavech:\n\nStart soustrojí PVE do čerpadlového provozu je možno provést několika způsoby:\n\nCo nejkratší by měly být přechody mezi jednotlivými provozními stavy. Časy ovlivňuje:\n\nNejrychlejší má přechody třístrojové uspořádání. Nejrychlejší je přechod z klidového stavu do turbínového provozu, většinou trvá do 1 minuty. Přechod mezi čerpadlovým a turbínovým provozem trvá běžně mezi 3 až 6 minutami.\n\nNa způsobu provozu elektrárny a na jejím řešení závisí energetická bilance PVE, a z ní vyplývající účinnost přečerpávání. Součin účinností jednotlivých částí PVE nám dá výslednou účinnost. Stanovit účinnost PVE můžeme pro velký a malý cyklus. Velký cyklus zahrnuje i ztráty vzniklé při přenosu elektrické energie od zdroje k čerpadlu při čerpadlovém provozu a ztráty vzniklé přenosem energie k zákazníkovi při provozu turbínovém. Malý cyklus tyto ztráty pomíjí. V praxi se většinou udává účinnost malého cyklu.\n\nStaré PVE mají nižší účinnost než PVE novější. U starších PVE se účinnost pohybovala mezi 0,5 až 0,65. U nových PVE je účinnost o něco vyšší, dosahují účinnosti malého cyklu až 0,75.\n\nV Česku jsou vybudovány čtyři přečerpávací vodní elektrárny:\n\n\n\n\n\n\n\n"}
{"id": "153346", "url": "https://cs.wikipedia.org/wiki?curid=153346", "title": "Mendelova polární stanice", "text": "Mendelova polární stanice\n\nMendelova polární stanice je česká výzkumná stanice v Antarktidě na pobřeží ostrova Jamese Rosse. Založil ji polárník Pavel Prošek. Slavnostně byla otevřena v únoru 2007, čímž se Česko stalo 26. zemí s vlastní vědeckou základnou na kontinentu. Stanice je majetkem brněnské Masarykovy univerzity a dostala jméno po zakladateli moderní genetiky, meteorologovi Johannu Gregoru Mendelovi. Díky výzkumné činnosti na této stanici patří Česko mezi státy s hlasovacím právem v Antarktickém smluvním systému.\n\nPlán na stavbu české polární stanice se objevil poprvé v šedesátých letech 20. století, kdy byl zčásti ovlivněn politickými zájmy Sovětského svazu, ale převažovaly zejména snahy o možné rozšíření československého biologického, glaciologického, klimatologického a geologického výzkumu. Na počátku sedmdesátých let však došlo pro nedostatek peněz k přerušení snah o vybudování stanice a poklesl rovněž zájem investovat do výzkumu v tak vzdálené a specifické oblasti.\n\nK obnovení zájmu došlo v osmdesátých letech 20. století, a to ze strany Českého geologického ústavu (dnes Česká geologická služba). Současně s tím byla dokonce vybrána i lokalita pro stavbu základny, a sice na východě Antarktidy v zátoce Prydz Bay, kde později své stanice postavili Australané, Rusové a Číňané. I přes dostatek finančních zdrojů ovšem nebyl projekt realizován, neboť narazil na problém nutnosti zaštítění některou z federálních institucí, která by plán následně navrhla ke schválení federálnímu shromáždění. Taková instituce se však nenašla a i Československá akademie věd vydala zamítavé stanovisko.\n\nV roce 1994 se česká vědecká výprava složená ze zástupců Masarykovy univerzity, Akademie věd, Jihočeské univerzity a Českého hydrometeorologického ústavu vydala na ostrov krále Jiřího, kde až do roku 1997 prováděla výzkumy za podpory stanice polské, která se spolu se sedmi dalšími stanicemi v místě nachází. Hostování na cizí stanici se však ukázalo jako nevhodné, neboť při něm docházelo ke konfliktům mezi výzkumnými týmy jednotlivých zemí. Později vyvstal návrh na vybudování společné stanice pro země visegrádské čtyřky (Česko, Slovensko, Polsko a Maďarsko), avšak ten byl kvůli problémům s rozdělením financování nakonec zamítnut.\n\nDalší česká vědecká činnost Masarykovy univerzity a Akademie věd na Antarktidě se odehrávala v letech 1999 až 2004 a vzhledem k absenci stanice (jejíž přípravy však již probíhaly), musela být prováděna na stanici britské a ukrajinské.\n\nZa polohu připravované české stanice byl původně zvolen Turret Point, který leží u zátoky krále Jiřího na ostrově Krále Jiřího, přibližně 200 kilometrů severně od dnešní stanice. Lokace byla v roce 2001 předložena Výboru pro ochranu antarktického prostředí na konferenci v Petrohradě, avšak ten ji zamítl zejména z důvodu množství stanic v okolí a kvůli návrhu jiných zemí o prohlášení území za chráněné. Jako další možnost se ukázalo využití některé ze zakonzervovaných britských stanic, avšak žádná z nich české vědecké výpravě nevyhovovala. Zvolilo se tak nové místo, které bylo představeno na následující konferenci Výboru, tentokrát ve Varšavě. Schválení nové plánované polohy stanice proběhlo na konferenci bez problémů. Lokalita se nacházela na severním cípu ostrova Jamese Rosse, kde byla základna opravdu později vystavěna. Pro toto místo mluvilo zejména nezaledněné okolí a velká vzdálenost od ostatních stanic – nejblíže se nachází argentinská stanice Marambio ležící přes sedmdesát kilometrů jihovýchodně. Na dalším kongresu Výboru pro ochranu antarktického prostředí v roce 2003 byla dopracována projektová dokumentace stanice, avšak ten ji odmítl kvůli úpravám provedeným po termínu. Definitivního schválení se proto dočkala v téměř nezměněném rozsahu až v následujícím roce na summitu v Kapském Městě. Již na podzim roku 2004 byl zahájen transport materiálu na místo budoucí stanice.\n\nPři stavbě stanice bylo nutné dbát o zachování minimální energetické náročnosti a také minimální ekologické zátěže pro okolí. Jako hlavní zásady pro stavbu stanice bylo:\n\nStanice se nachází na 63°48′02,3″ j. š., 57°52′59,9″ z. d. na ostrově Jamese Rosse nedaleko pobřeží Antarktického poloostrova. Tento poloostrov vybíhá z pevninské Antarktidy směrem na sever k jižnímu cípu Jižní Ameriky. K ostrovu Jamese Rosse zřejmě poprvé doplul v 19. století James Clark Ross a popsal ho jako Haddingtonovu zemi. Až v zimě 1902/1903 však výprava Otto Nordenskjölda zjistila, že Haddingtonova země je ve skutečnosti ostrovem, a pojmenovala jej na počest svého objevitele ostrovem Jamese Rosse. Průliv, který jej odděluje od pevniny, nazvala průlivem prince Gustava. Jedná se o oblast s nízkou hustotou polárních stanic – nejbližší je argentinská základna Marambio na Seymourově ostrově. Samotná Mendelova polární stanice stojí na severním pobřeží ostrova Jamese Rosse (na mírně kamenité pláži 80–100 m od mořského pobřeží, v nadmořské výšce 9 m n. m.), a to mezi mysy Bibby Point a Cape Lachman. Stanice je tedy směřována do cca 10–20 km širokého průlivu prince Gustava, který byl pokryt vrstvou věčného ledu, ale v létě roku 1994 poprvé rozmrzl. Je však plný ledových ker a kusů ledovců, proto je lodní doprava stále (k r. 2010) komplikovaná.\n\nCelá severozápadní část ostrova, Ulu Peninsula, je jednou z největších odledněných částí Antarktidy. Odledněno je až 80 % rozlohy ostrova. Také díky srážkovému stínu Antarktického poloostrova má nízký roční úhrn srážek (cca 300 mm) a tající sníh z občasných srážek se obvykle rychle vsakuje. Stanice totiž stojí na mořské terase tvořené kompaktním jemným pískem, regolitem. Roční chod teplot v roce 2008 dosahoval minima −35,5 °C a maxima 12,5 °C (Ø −4,6 °C), vlhkost minima 71,2 % a maxima 88,1 % (průměr 81 %).\n\nPřesné umístění stanice bylo vybráno s ohledem na tři hlavní kritéria:\n\nKonstrukční prvky stanice i části infrastruktury byly vyrobeny v letech 2001–2002 v Česku, kde byly v rámci příprav některé její části i složeny a vyzkoušeny, aby se minimalizoval čas stavby na místě a případné problémy. Samotná přeprava začala v listopadu roku 2004, kdy materiál putoval nejprve do Hamburku a později do chilského přístavu Punta Arenas. Odtud mělo být vše převezeno přímo na ostrov Jamese Rosse, avšak při transportu nastaly potíže: první loď, \"Anatarctic Dream\", nevyplula kvůli špatnému technickému stavu vůbec a druhá, \"Porvenir I.\", havarovala nedaleko přístavu při cestě na nakládku. Úspěšně proběhla až třetí přeprava chilským vojenským ledoborcem \"Oscar Almirante Viel\".\n\nLedoborec se k místu budoucí stanice, kde již čekala přípravná výprava, přiblížil 24. února 2004 v ranních hodinách a během následujících dvou dnů bylo z lodi vyloženo osm kontejnerů o celkové hmotnosti 130 tun. Stavební práce následovaly bezprostředně po ukončení vyloďovacích činností a z první dodávky materiálu stála na konci antarktického léta postavena během sedmi dnů téměř celá hlavní budova, ve které mohl být uskladněn materiál pro další stavbu. Vzhledem k tomu, že první dodávka neobsahovala veškeré materiály a systémy nutné ke stavbě stanice, byla hlavní budova i přilehlé kontejnery zazimovány a stavba pokračovala další rok. Povětrnostní podmínky byly při stavbě na antarktické poměry velmi příznivé, ale i tak se teploty pohybovaly v rozmezí od -8 do +6 °C a vítr o rychlosti až 120 km/h někdy neustával po několik dní.\n\nPo veškerých přípravách byla stanice slavnostně otevřena 22. února 2007 a pokřtěna. Slavnosti se účastnili členové vědeckého týmu, zástupce českého velvyslanectví v Argentině a děkan Přírodovědecké fakulty Masarykovy univerzity.\n\nFinanční prostředky na její výstavbu poskytlo Ministerstvo školství, mládeže a tělovýchovy ČR, nositelem projektu se stala Masarykova univerzita a zhotovitelem celého komplexu se na základě výběrového řízení stala firma PSG -International ze Zlína. Náklady na výstavbu stanice činily asi 60 milionů Kč.\n\nStanice je ve srovnání s tradičními antarktickými základnami spíše menší velikosti a vymyká se tedy typickému vzhledu předimenzovaných budov, které byly na Antarktidě v minulosti postaveny jinými zeměmi. Celá konstrukce je podřízena extrémním klimatickým podmínkám, jež v oblasti panují. Je tvořena především jednopatrovou hlavní budovou (dřevostavba 26,5 m × 11,5 m, na výšku 2,8–3,6 m), využívaná k ubytování, stravování, relaxaci i k laboratorní činnosti. Uvnitř se nachází dvanáct jedno- až dvoulůžkových ložnic, dvě společné pracovny, ale také jídelna, kuchyňka, hygienické zařízení a sušárna. V základech má tato budova mříž z dubových pražců zapuštěných do mělkých základů a tvořících konstrukci stojící nejméně 40 cm nad zemí, aby se omezily ztráty tepla do chladné antarktické zeminy. Stěny (o tloušťce 265 mm) jsou postaveny systémem K-Kontrol, skládají ze dvou OSB desek a mezi nimi umístěné izolační výplně. Zvnějšku obvodových stěn je překližka, která chrání konstrukci před nepříznivými vlivy vnějšího prostředí (slaný aerosol, občasné písečné bouře). Podlaha a stropy jsou konstruovány podobně, ale mají větší tloušťku (320 mm). Střecha je zkosena 5 % k jižní straně a je pokryta polyvinylchloridovou deskou, která objekt chrání před účinky UV.\n\nV okolí hlavní budovy se nachází dalších devět technických kontejnerů (o rozměrech 6 × 2,5 × 2,6 m), které slouží jako sklady dieselových agregátů a náhradních dílů, garáže, spalovna odpadů či elektrocentrála. Na kontejnerech jsou připevněny větrné elektrárny, které je možné při silném větru sklopit. Plošné rozptýlení objektů do prostoru snižuje riziko požáru nebo ekologické havárie.\n\nNa stanici je pouze sezónní provoz, a to během letního období, kdy zde pracuje asi patnáct osob. Mimo letní sezónu by byl problém s vytápěním a zajištěním pitné vody; ta by se musela získávat roztápěním sněhu a zimní pobyt by tedy spotřeboval velké množství nafty. Stanice je nicméně vybavena promyšleným systémem alternativních zdrojů energie, které v létě spotřebu nafty snižují. Na severní straně budovy (kam dopadá nejvíce slunečního záření) jsou umístěny kolektory pokrývající plochu 36 m zdi, které ohřívají vzduch až na teplotu 55 °C, jenž se vhání do místností a udržuje vnitřní teplotu 17–19 °C. Dále k ní původně byly upevněny také ploché panely, v nichž se v teplých dnech ohřívala voda pro kuchyň a koupelnu. Kvůli nedostatečné kapacitě těchto panelů však došlo k jejich výměně za fotovoltaické články vyrábějící elektrickou energii. Elektřinu vyrábí také osm větrných turbín, každá o výkonu 1,5 kW. Takto vyrobenou energii je možné ukládat do NiCd baterií. Zbytek elektřiny zajišťují dieselové generátory. V závislosti na počasí se obnovitelné zdroje energie podílí na zásobování stanice elektřinou mezi 60–90 %. Stanice používá argentinské časové pásmo UTC-3.\n\nVoda se získává z nedalekého potoka, který však někdy v únoru až březnu zamrzá, a proto je zásoba vody ukládána ještě do speciálních kontejnerů uvnitř budovy. Komunikace se světem se odehrává díky satelitní technologii Bender založené na síti Inmarsat, vyvinuté ve spolupráci s Fakultou elektrotechnickou ČVUT. Umožňuje výměnu dat rychlostí až 492 kbit/s. Součástí vybavení stanice je dále spouštěcí rampa a odvod upravené splaškové vody do moře. Při projektování stanice a všech jejích systémů byly plně respektovány veškeré ekologické požadavky a předpisy obsažené v příloze Antarktické smlouvy (\"\").\n\nRoční náklady na provoz jsou 11 milionů korun, které z větší části pokrývá Ministerstvo školství, mládeže a tělovýchovy České republiky, z menší pak Masarykova univerzita. Případné výpadky, či snížení financování, jako v roce 2015, kdy na stanici odletělo pouze šest vědců, chce pokrývat Český antarktický nadační fond, který byl v roce 2014 založen a jehož prezidentem je zakladatel české stanice Pavel Prošek.\n\nMísto, kde stojí stanice, bylo před jejím vybudováním vědecky neprobádané a přitom atraktivní z hlediska projektů, na které se český výzkum Antarktidy soustředí. Z geologického hlediska je to oblast křídových sedimentů bohatých na zkameněliny, do nichž zespoda místy pronikaly vulkanické horniny. Vulkanická aktivita se mnohdy odehrávala pod ledovci. Klimatické změny v této oblasti se projevily od poloviny 20. století ústupem ledovců a kolonizací obnaženého povrchu nižšími rostlinami. Mnoho druhů organismů bylo pro vědu zcela nových a vysoké je i zastoupení endemitů. Ve sladkovodních jezerech v okolí se nachází zajímavá a neprostudovaná společenství řas, sinic a jednoduchých živočichů.\n\nVýzkumné projekty v místě započaly již před stavbou stanice a zahrnovaly geologický výzkum vedený Českou geologickou službou a klimatologicko-geomorfologický výzkum vedený Přírodovědeckou fakultou Masarykovy univerzity. V době, kdy se dokončovala stanice, se rozběhl botanický průzkum sinic v rámci projektu Přírodovědecké fakulty Jihočeské univerzity a Botanického ústavu AV ČR. Přírodovědecká fakulta MU také připravila projekt výzkumu UV záření v dané oblasti, projekt zahrnující výzkum UV záření a ozonové vrstvy. Geologické mapování okolí stanice realizovala také Česká geologická služba. Probíhal též základní ornitologický výzkum, nicméně většina ptáků hnízdí již od poloviny listopadu, zatímco na stanici se obvykle ornitologové dostanou až na začátku ledna. Ichtyologický výzkum se věnoval rybám v pobřežních vodách a jejich parazitům, zatímco výzkum vnímání magnetického pole živočichy byl prováděn na blešivcích. Bakteriologický výzkum popsal nové druhy bakterií. Jeden z projektů hodnotil stres polárních výzkumníků během pohybu a také míru přizpůsobení těla arktickým podmínkám, jiný zkoumal stárnutí plastů v extrémních podmínkách antarktického počasí. Na výzkumném úsilí se podílí i zahraniční instituce včetně Instituto Antártico Argentino, Instituto Nacional Antártico Chileno, British Antarctic Survey, Servicio Meteorológico Nacional Argentina a Nederlands Instituut voor Ecologie. Volná místa na stanici jsou nabízena vědcům a studentům českých i zahraničních univerzit a vědeckých pracovišť.\n\nNa Nelsonově ostrově v souostroví Jižní Shetlandy se nachází polární stanice Eco-Nelson založená v roce 1988 polárníkem Jaroslavem Pavlíčkem. Tato stanice má však mezinárodní charakter, a proto není považována za českou stanici.\n\n\n\n"}
{"id": "153352", "url": "https://cs.wikipedia.org/wiki?curid=153352", "title": "EGA", "text": "EGA\n\nEGA může znamenat:\n"}
{"id": "153354", "url": "https://cs.wikipedia.org/wiki?curid=153354", "title": "EP", "text": "EP\n\nSpojení písmen E a P může mít různé významy:\n"}
{"id": "153356", "url": "https://cs.wikipedia.org/wiki?curid=153356", "title": "Antaeus", "text": "Antaeus\n\nAntaeus může znamenat:\n\n"}
{"id": "153370", "url": "https://cs.wikipedia.org/wiki?curid=153370", "title": "Lycaon", "text": "Lycaon\n\nLycaon je rod šelem (Carnivora) z čeledi psovití (Canidae).\nV rodu \"Lycaon\" dnes existuje pouze jediný druh – \"Lycaon pictus\" (pes hyenovitý), který se dále rozčleňuje do pěti poddruhů:\nDruhým druhem z rodu je vyhynulý \"Lycaon sekowei\" z období pliocénu a pleistocénu, jenž se vyskytoval v oblastech jižní Afriky.\nFotografie psů z rodu Lycaon na naturfoto.cz\n"}
{"id": "153371", "url": "https://cs.wikipedia.org/wiki?curid=153371", "title": "Iphiclus", "text": "Iphiclus\n\nSlovo Iphiclus má více významů:\n\n"}
{"id": "153388", "url": "https://cs.wikipedia.org/wiki?curid=153388", "title": "Anenské náměstí", "text": "Anenské náměstí\n\nAnenské náměstí patří k nejmenším v Praze, a přestože leží uprostřed Starého Města velmi blízko k hlavním proudům jak pěších turistů (Karlova ulice) tak automobilového provozu (Smetanovo nábřeží), je velmi klidné a působí téměř odlehlým dojmem. Pro Staré město typická dlažba, křivolaké přilehlé uličky a málo frekventovaný průchod domy do Karlovy ulice místu dodávají malebný ráz.\n\nDo roku 2018 většina náměstí sloužila jako parkoviště, od září 2018 je polovina náměstí se studnou především pro pěší, vznikla zde malá „oáza\". Byla zrevitalizována dlažba, zasadily se dva stromy, přibyl mobiliář včetně stojanu na kola před Divadlem Na zábradlí. Celá rekonstrukce vyšla na 7 milionů korun.\n\nNa jihozápadní straně náměstí se nachází Divadlo Na zábradlí, vedle něj palác Pachtů z Rájova, na východní straně původně gotická, barokně přestavěná budova bývalého kláštera dominikánek při kostele svaté Anny, dnes centrum Pražská křižovatka, podle kterého dostalo náměstí svůj název. Dominikánky se zde usadily na místě zrušených templářů a kostel si zbudovaly na místě původní rotundy sv. Vavřince. Severní stranu náměstí uzavírá dům U Francouzské koruny s muzeem astronoma Johanna Keplera, který v domě bydlel.\n\nNa jižní straně do náměstí ústí Stříbrná ulice, jedna z nejužších v Praze, směrem ke kostelu vede na noc uzavíraná Zlatá ulice, severní stranu protíná od Novotného lávky směrem podél kláštera ulice Anenská. V prostoru náměstí se nachází barokní studna s ozdobnou mříží s českým lvem, která pochází z konce 17. století a byla původně umístěna před újezdskými kasárnami.\n\nNa zdech několika domů na náměstí jsou umístěny pamětní desky následujícím osobám:\n"}
{"id": "153396", "url": "https://cs.wikipedia.org/wiki?curid=153396", "title": "Velká sovětská encyklopedie", "text": "Velká sovětská encyklopedie\n\nVelká sovětská encyklopedie ( nebo zkráceně \") je nejznámější a nejúplnější encyklopedie vydaná v SSSR. Vyšla celkem tři vydání:\nEncyklopedii vydávalo vydavatelství Sovětskaja enciklopedija.\n\n1. vydání bylo vydáno v letech 1926–47 (Moskva, akciová společnost Sovětskaja enciklopedija) rozhodnutím Prezídia CIK SSSR z roku 1925 nákladem 50–80 tisíc výtisků. Obsahuje 65 000 článků, 12 000 obrázků a 1 000 map. Velikost vydání je 4 400 autorských listů textu. Vydání sestávalo ze 65 dílů a jednoho doplňkového, který byl věnovaný Sovětskému svazu.\n\nTematická struktura 1. vydání odpovídala potřebám doby. Převládaly články věnované ekonomice, tehdejší politice a sovětské praxi. V předmluvě bylo napsáno: \"V centru pozornosti – SSSR, výstavba našeho hospodářství a státnosti a také mezinárodní dělnické hnutí\".\n\nRedaktory jednotlivých dílů a autory velkých článků byli významní sovětští vědci a státní funkcionáři Nikolaj Nikolajevič Baranskij, Alexej Nikolajevič Bach, Grigorij Isaakovič Brojdo, Andrej Bubnov, Nikolaj Nilovič Burdenko, Nikolaj Ivanovič Bucharin, Vasilij Robertovič Viljams, Kliment Jefremovič Vorošilov, Ivan Michajlovič Gubkin, Igor Emmanuilovič Grabar, Gleb Maximilianovič Kržižanovskij, Lev Natanovič Kricman, Valerian Kujbyšev, Jurij Larin, Anatolij Vasiljevič Lunačarskij, Nikolaj Leonidovič Meščerjakov, Vladimir Pavlovič Miljutin, Vladimir Afanasjevič Obručev, Valerian Valerianovič Obolenskij, Michail Nikolajevič Pokrovskij, Jevgenij Alexejevič Preobraženskij, Karl Radek, Nikolaj Alexandrovič Semaško, Ivan Ivanovič Skvorcov-Stěpanov, Vasilij Grigorjevič Fesenkov, Michail Frunze, Otto Juljevič Šmidt aj. Hlavní redaktor byl akademik Otto Juljevič Šmidt (1924–41).\n\nKaždý díl 1. vydání encyklopedie obsahuje průměrně 8 až 10 barevných geografických map a do 20 ilustrací (částečně barevných) na oddělených stránkách. Mezi ilustracemi se vyskytují mapy, diagramy, technické výkresy aj. Kromě vložených listů se obrázky a mapy vyskytují hojně i v textu. Velká část těchto ilustrací je provedena rytinou na dřevě známými umělci. Použita byla lederinová vazba se zlatou ražbou a hovězinovým zakončením. Články tohoto vydání jsou dnes veřejným vlastnictvím.\n\n2. vydání bylo vydáno v letech 1950–58 (Moskva, státní vědecké vydavatelství Bolšaja sovětskaja enciklopedija) rozhodnutím Rady ministrů SSSR z 20. února 1949 nákladem 250–300 tisíc výtisků. Velikost vydání je 4 900 autorských listů textu. Vydání sestávalo z 51 dílů, z nichž 51. doplňkový je věnovaný Sovětskému svazu. V roce 1960 vyšel ještě předmětno-jmenný abecední rejstřík.\n\nSpolu s rozvinutými, rozsáhlými, členěnými a obsáhlými články (např. sovětské republiky, cizí státy, vědní obory) toto vydání obsahuje velké množství středně velkých a nevelkých článků. To umožnilo při průměrné velikosti článku 2 000 znaků umístit do encyklopedie přibližně 100 000 článků. Více než 40 % článků je doprovázeno doporučovanou literaturou většinou v originálním jazyce (35 jazyků národů SSSR a 25 zahraničních jazyků). Ve druhém vydání je 40 852 ilustrací a 2 362 map. Vydavatelská vazba je s reliéfem.\n\nNa tvorbě 2. vydání se podíleli význační sovětští vědci Nikolaj Nikolajevič Aničkov, Ivan Pavlovič Bardin, Anatolij Arkaďjevič Blagonravov, Viktor Vladimirovič Vinogradov, Bencion Moisejevič Vul, Andrej Alexandrovič Grigorjev, Jevgenij Michajlovič Žukov, Boris Vladimirovič Ioganson, Andrej Nikolajevič Kolmogorov, Fjodor Vasiljevič Konstantinov, Alexandr Alexandrovič Michajlov, Alexandr Ivanovič Oparin, Konstantin Vasiljevič Ostrovitjanov, Nikolaj Michajlovič Strachov, Sergej Pavlovič Tolstov, Jevgenij Alexejevič Čudakov aj. Hlavní redaktoři byli akademici Sergej Ivanovič Vavilov (1949–51) a Boris Alexejevič Vveděnskij (1951–58).\n\nDíly 2. vydání do 24. dílu včetně (články \"А\" až \"Лесничество\") jsou veřejným vlastnictvím, protože byly vydány do 1. ledna 1954. Ostatní díly včetně doplňkového (\"СССР\") a abecedního rejstříku jsou chráněny autorským právem na území Ruska, ale na území USA jsou veřejným vlastnictvím.\n\n3. vydání bylo vydáno v letech 1969–78 rozhodnutím ÚV KSSS z 2. února 1967 nákladem 630 tisíc výtisků. Nehledě k tomu, že je objemově menší než druhé, obsahuje 95 279 článků, 29 120 obrázků, 3 701 portrétů a 524 barevných map. Vydání sestávalo ze 30 dílů a jednoho doplňkového (druhá kniha 24. dílu), který byl věnovaný Sovětskému svazu. V roce 1981 vyšel ještě jmenný abecední rejstřík nákladem 50 000 výtisků. Hlavním redaktorem byl akademik A. M. Prochorov.\n\nVe srovnání s druhým vydáním byla větší pozornost věnována filosofickým problémům přírodních věd, fyzice, chemii a také matematickým metodám v ekonomii, sociologii, lingvistice a dalším vědám. Encyklopedie je pěkně ilustrovaná. V jednotlivých dílech jsou umístěny vlepené přílohy tisku z hloubky, barevného tisku z výšky, barevného ofsetového tisku, vložené mapy, vlepené mapy, mapy ilustrace a schémata v textu. K vydání je připojena tenká gramofonová deska s proslovy Vladimíra Iljiče Lenina.\n\n3. vydání bylo přeloženo do angličtiny a bylo vydáno vydavatelstvím\nMacmillan Publishers Ltd. v letech 1973–82. Také bylo přeloženo do řečtiny. V roce 2001 bylo vydáno společností Autopan na kompaktních discích.\n\nČlánky prvních deseti dílů (\"А\" až \"), které byly vydány před rokem 1973 jsou veřejným vlastnictvím na území USA ale na území Ruska jsou chráněny zákonem o autorském právu. Práva náleží právnímu nástupci vydavatelství Sovětskaja enciklopedija, kterým je státní vydavatelství Bolšaja rossijskaja enciklopedija. Práva na elektronické vydání byla postoupena několika společnostem (např. Russ Portal, majitel serveru Rubrikon) a práva na multimédia (CD) společnosti Novyj disk aj.\n\nV letech 1957–1990 byla každý rok vydávána jednodílná Ročenka (\"). V ní byla publikována nová data o SSSR a jiných zemích a také informace a důležitých událostech příslušného roku ve světě.\n\nMetodické zkušenosti byly využity při přípravě Malé sovětské encyklopedie (tři vydání v letech 1928–1960) a dalších univerzálních příruček (jednodílný Sovětský encyklopedický slovník – čtyři vydání 1979–1991, dvoudílný Velký encyklopedický slovník – 1991). Také posloužil k rozvoji encyklopedických prací v Sovětském svazu.\n\nVolně lze články z \"Velké sovětské encyklopedie\" kopírovat, ať už celé nebo částečně z 1. vydání a částečně z 2. vydání (1. až 24. díl – po slovo \"\").\nČlánky z \"Velké sovětské encyklopedie\" z 2. vydání (25. až 50. díl – po slově \"\") a z 3. vydání na území Ruské federace nejsou veřejným majetkem a jsou chráněny zákonem o autorském právu. Jejich přenos na wikipedii se nepřipouští. Práva náleží vydavatelství Bolšaja Rossijskaja enciklopedia.\n\n\n"}
{"id": "153410", "url": "https://cs.wikipedia.org/wiki?curid=153410", "title": "František Šťastný", "text": "František Šťastný\n\nFrantišek Šťastný (12. listopadu 1927 – 8. dubna 2000) byl český silniční motocyklový závodník. Jeho manželkou byla rychlobruslařka a krasobruslařka Jarmila Šťastná.\n\nNarodil se v obci Kochánky, okres Mladá Boleslav. Jako patnáctiletý začínal závodit na kole, v roce 1948 reprezentoval s Janem Veselým Československo v prvním ročníku Závodu míru. Dne 28. října 2013 ho prezident Miloš Zeman vyznamenal medailí Za zásluhy.\n\nPrvního motocyklového závodu se zúčastnil na jaře 1947 na motocyklu DKW pod jménem svého nevlastního bratra, protože sám ještě nevlastnil řidičský průkaz. Poté, stále ještě jako soukromý jezdec, startoval na ojetém motocyklu Norton s označením „Blesk Speciál“, s nímž v roce 1952 skončil na Velké ceně Československa v Brně na 7. místě. V roce 1953 byl přijat jako závodní a zajížděcí jezdec do Jawy, s jejíž značkou spojil celý zbytek své závodnické kariéry, a spolu s Gustavem Havlem pro ni vybojoval řadu úspěchů. Závodil na strojích Jawa 500 2xOHC, Jawa 350 2xOHC i Jawa 250. Příležitostně, když Jawa neměla vhodný stroj pro některou objemovou kategorii, startoval i na strojích ČZ (Česká zbrojovka, Strakonice) či MZ (Motorrad- und Zweiradwerk, Zschopau, Německá demokratická republika).\n\nNa stroji Jawa se František Šťastný stal pětkrát Mistrem Československa:\n\nDosáhl i skvělých úspěchů v seriálu mistrovství světa, kde v konkurenci jezdců na strojích MV Agusta (např. John Surtees, Mike Hailwood, či legendární Giacomo Agostini), Honda (např. Jim Redman), dosáhl následujícího celkového umístění:\n\nZa těmito umístěními se skrývají souboje na mezinárodních okruzích. Uveďme alespoň nejvýznamnější vítězství Františka Šťastného na mezinárodní scéně:\n\nZa nejobtížnější silniční motocyklový závod v době aktivního závodění Františka Šťastného byla považována slavná Tourist Trophy, která se od roku 1907 jezdí na britském ostrově Man. Poprvé František Šťastný na ostrově Man závodil v roce 1957 v kategorii 250 cm³, která se však nejela na hlavním okruhu Mountain Course, ale na kratším okruhu Clypse Course (dlouhém 10,79 míle). Závod se jel na 10 kol, tedy 107,9 míle. František Šťastný se zdržel v boxech opravou výfuku a dojel proto až na 12. místě. Přesto si přivezl cenu – stříbrnou kopii hlavní trofeje, jež se udělovala závodníkům, kteří do cíle dorazili v čase lepším než čas vítěze plus 1/8. Většího úspěchu dosáhl v tomtéž závodě závodník ČZ Strakonice František Bartoš, který se v téže kategorii umístil na 4. místě.\n\nLépe dopadl František Šťastný v roce 1961, kdy se v kategorii 350 cm³ umístil na 5. místě. Tento 236,38 mil dlouhý závod se jel na 6 kol hlavního okruhu Mountain Course. V letech 1962 a 1963 se umístil v kategorii 350 cm³ shodně na 3. místě. V roce 1964 závod nedokončil, když mu po čtyřech kolech praskla zadní kyvná vidlice a František musel odstoupit ze druhého místa. V roce 1965 dojel s motocyklem ČZ 250 na 5. místě, ve třistapadesátkách propálil píst a tak musel ve 3. kole odstoupit ze 4. místa. Byla to zřejmě konstrukční vada, protože stejnou závadu měl v témže závodě po ujetí přibližně stejné vzdálenosti i Gustav Havel. V roce 1966 závodil ve třech kategoriích – 250 cm³, 350 cm³ a 500 cm³. V tréninku havaroval a byl v bezvědomí odvezen do nemocnice v Ramsey, ale po dvou nocích strávených v nemocnici se vrátil na trať. Dvěstěpadesátky jel na motocyklu ČZ a dojel čtvrtý. Ve třistapadesátkách mu motor nešel na plný výkon a tak skončil devátý, v pětistovkách skončil pátý.\n\nNa ostrově Man si mezi diváky František Šťastný vysloužil velkou popularitu a v roce 1967 se dostal na titulní stranu výroční publikace Tourist Trophy.\n\nBěhem své aktivní závodní motocyklové kariéry se František Šťastný nevyhnul haváriím a utrpěl několik zranění:\n\n\nPo skončení aktivní kariéry motocyklového závodníka působil nějaký čas v motoristické redakci Československé televize jako sportovní komentátor motoristických sportovních přenosů a v pořadu Auto - moto - revue.\n\n\n"}
{"id": "153412", "url": "https://cs.wikipedia.org/wiki?curid=153412", "title": "Nová Guinea", "text": "Nová Guinea\n\nNová Guinea (, v minulosti často \"Papua\") je se 786 000 km² druhý největší ostrov světa. Rozloha ostrova přibližně odpovídá Turecku. Leží v Melanésii nedaleko severního pobřeží Austrálie a je politicky rozdělený mezi Indonésii (provincie Západní Papua a Papua) v západní části a státem Papua-Nová Guinea ve východní části. Celý ostrov je součástí australského kontinentu. \n\nNová Guinea je od Austrálie oddělena Torresovým průlivem. Střední část ostrova zabírá mohutná Centrální vysočina (její jednotlivé části: Pegung Tamrau, Pegunung Maoke, Pegunung, Star, Müllerovo pohoří, pohoří Owena Stanleye). Nejvyšším vrcholem ostrova a celé Oceánie je Puncak Jaya se 4884 m. Menší pohoří se táhne i podél severního pobřeží, jinak je pobřeží převážně bažinaté. Mezi nejvýznamnější řeky patří Sepik, Ramu, Fly a Mamberamo. Horní hranice lesa je ve výši cca 4000 m. Nejvyšší vrcholky jsou zaledněné.\nPovrch ostrova pokrývají tropické deštné lesy. Obyvatelé jsou Papuánci, kteří mluví řadou papuánských jazyků.\n\n\n"}
{"id": "153413", "url": "https://cs.wikipedia.org/wiki?curid=153413", "title": "Bedřich Opavský", "text": "Bedřich Opavský\n\nBedřich Opavský (asi 1440 – 1470/1473) byl nejstarším synem Viléma Opavského a Salomény z Častolovic, formálním knížetem opavským v letech 1452–1456. \n\nBedřich a jeho bratři Václav III. a Přemysl III. se v roce 1452, po smrti jejich otce, ocitli v poručnictví strýce Arnošta. Strýc měl věčné dluhy, a tak zastavil rodový úděl opolskému kněžstvu za ohromnou sumu 28 000 dukátů. Suma to byla tak velká, že se ho už žádnému opavskému Přemyslovci nepodařilo splatit a vykoupit Opavsko. Právo výkupu přenechali roku 1464 králi Jiřímu z Poděbrad.\n\nBedřich zemřel, aniž by se oženil a měl děti, mezi lety 1470 a 1473.\n\n"}
{"id": "153415", "url": "https://cs.wikipedia.org/wiki?curid=153415", "title": "Václav III. Opavský", "text": "Václav III. Opavský\n\nVáclav III. Opavský (asi 1445 – 1474) byl druhým synem Viléma Opavského a Salomény z Častolovic, formálním knížetem opavským v letech 1452–1456. \n\nStejně jako jeho dva bratři byl Václav III. svěřen po smrti otce (1452) do poručnictví strýce Arnošta. Ten v roce 1456 zastavil z finančních důvodů Opavsko opolskému kněžstvu za 28 000 dukátů, které se už opavským Přemyslovcům nepodařilo splatit. Práva výkupu přenechali roku 1464 králi Jiřímu z Poděbrad.\n\nVáclav III. zůstal na dolním Slezsku, kde z neznámých důvodů v sedmdesátých letech vystupoval jako pán ze Ścinawy. Zde také roku 1474 bez potomků zemřel.\n\n"}
{"id": "153416", "url": "https://cs.wikipedia.org/wiki?curid=153416", "title": "Přemysl III. Opavský", "text": "Přemysl III. Opavský\n\nPřemysl III. Opavský (asi 1450 - 17. únor 1493) byl třetím synem Viléma Opavského a Salomény z Častolovic, formálním knížetem opavským v letech 1452-1456. \n\nStejně jako jeho dva bratři byl Přemysl III. svěřen po smrti otce (1452) v poručnictví strýce Arnošta. Ten v roce 1456 zastavil z finančních důvodů Opavsko opolskému kněžstvu za 28 000 dukátů, které se už opavským Přemyslovcům nepodařilo splatit. Práva výkupu přenechali roku 1464 králi Jiřímu z Poděbrad.\n\nProtože Přemysl III. neměl šanci stát se údělným knížetem, začal budovat církevní kariéru. Roku 1464 začal studovat na univerzitě ve Vídni a po ukončení studií se stal kanovníkem ve Vratislavi a Olomouci. V sedmdesátých letech se stal proboštem v rakouském Mödlingu.\n\nPřemysl III. zemřel bezdětný 17. února 1493 a je pochovaný v kostele sv. Otmara v Mödlingu. Byl posledním představitelem opavské linie Přemyslovců, kteří nyní zůstali pány na Ratiboři.\n\n"}
{"id": "153418", "url": "https://cs.wikipedia.org/wiki?curid=153418", "title": "Bitva v Badungském průlivu", "text": "Bitva v Badungském průlivu\n\nBitva v Badungském průlivu byla námořní bitva během bojů o Nizozemskou východní Indii za druhé světové války. Odehrála se v noci z 19. na 20. února 1942 v Badunském průlivu mezi ostrovy Bali a Nusa Penida, když námořní síly Nizozemského království a USA zaútočily na zbytek japonských invazních sil po japonském vylodění na Bali. Během bitvy dokázaly čtyři japonské torpédoborce odrazit útok silnějšího protivníka, ochránit obě opožděné transportní lodě a potopit torpédoborec Hr. Ms. \"Piet Hein\". Bitva ukázala převahu Japonců v nočním boji během úvodní fáze války v Pacifiku.\n\n18. února 1942 japonský invazní svaz začal vyloďovat vojska na ostrově Bali, aby obsadila strategické letiště, z něhož bylo možné ovládat celou Jávu. Tento invazní svaz, kterému velel kontradmirál Kjúdži Kubo, byl složen z křižníku \"Nagara\", 7 torpédoborců a 2 transportních lodí.\n\nKontradmirál Karel Doorman, který velel spojeným námořním silám USA, Velké Británie, Nizozemska a Austrálie (ABDA-FLOAT), nemohl toto vylodění nechat bez povšimnutí. Nemohl však svoje jednotky soustředit ke společnému útoku, a proto napadl japonský invazní svaz v několika vlnách. Jako první zaútočily ponorky USS \"Seawolf\" a HMS \"Truant\", ale nedosáhly žádného úspěchu. Pak došlo k náletu 13 bombardérů B-17 a sedmi A-24, které poškodily transportní loď \"Sagami Maru\".\n\nPoté, co byly transportní lodě úspěšně vyloženy, odplul Kubo s křižníkem \"Nagara\" a 3 torpédoborci směrem k Makasaru. V průlivu, který odděluje Bali od ostrova Nusa Besar a který je široký jen 15 mil, zůstaly jen torpédoborce \"Asašio\" a \"Óšio\" doprovázející transportní loď \"Sasago Maru\" a torpédoborce \"Mičišio\" a \"Arašio\" doprovázející poškozenou transportní loď \"Sagami Maru\".\n\nV noci z 19. na 20. února 1942 dorazily do průlivu Bandung postupně 3 spojenecké skupiny lodí. První pod osobním velením kontradmirála Doormana připlula z Tjilatjapu ve složení: křižníky De Ruyter a Java, torpédoborce \"Piet Hein\", \"John D. Ford\" a \"Pope\". Kolem 23. hodiny se Doormanova skupina dostala do přestřelky s torpédoborci \"Asašio\" a \"Óšio\". \"Asašio\" při ní torpédem potopil torpédoborec \"Piet Hein\". Doormanova skupina pak odplula z bojiště na severovýchod.\n\nTři hodiny poté dorazila na bojiště 2. skupina spojeneckých lodí pod velením fregatního kapitána T. Blinforda ve složení lehký křižník Tromp a torpédoborce USS \"Stewart\", USS \"Parrott\", USS \"John D. Edwards\" a USS \"Pillsbury\". I tato skupina se dostala do přestřelky s torpédoborci \"Asašio\" a \"Óšio\". Při ní byl poškozen na jedné straně torpédoborec \"Óšio\" a na druhé křižník \"Tromp\" a torpédoborec \"Stewart\". Pak ze severu přispěchaly Japoncům na pomoc torpédoborce \"Mičišio\" a \"Arašio\". \"Mičišio\" se dostal do křížové palby amerických torpédoborců a po několika zásazích zůstal ležet bez pohybu na hladině. Obě skupiny lodí se potom ztratily z dohledu a spojenci odpluli zpět do Surabaje.\n\nTřetí a poslední vlnu tvořilo 7 nizozemských motorových torpédových člunů, které na nepřítele nenarazily a vrátily se zpět do Surabaje.\n\nTorpédoborec \"Mičišio\" byl odvlečen k opravě do Kendari. \"Steward\" byl opravován v Surabaji a po jejím obsazení sloužil Japoncům jako hlídková loď \"P-102\". Křižník \"Tromp\" byl provizorně opraven v Surabaji odkud 24. února odplul k dalším opravám do Sydney.\n\n\n"}
{"id": "153419", "url": "https://cs.wikipedia.org/wiki?curid=153419", "title": "Tomáš Hoskovec", "text": "Tomáš Hoskovec\n\nTomáš Hoskovec (* 5. srpna 1960 Jihlava) je český jazykovědec, bývalý docent obecné lingvistiky a indoevropeistiky na Filozofické fakultě Masarykovy univerzity v Brně a současný předseda Pražského lingvistického kroužku.\n\nPo ukončení studia obecné lingvistiky na Filozofické fakultě Univerzity Karlovy v Praze a matematiky na Matematicko-fyzikální fakultě tamtéž působil nejprve v čele katedry obecné jazykovědy na Západočeské univerzitě v Plzni. Na Masarykově univerzitě pracoval od roku 1996 do 2016. Byl také vědeckým pracovníkem Slovanského ústavu Akademie věd České republiky.\n\nJe členem Pražského lingvistického kroužku, v němž mj. edituje jeho novou řadu sborníků \"Travaux du Cercle linguistique de Prague\". V odborných časopisech publikoval řadu článků o aspektech vývoje indoevropských jazyků, zvláště litevštiny či zaniklé pruštiny, a rovněž o historii Pražského lingvistického kroužku.\n\n\n"}
{"id": "153425", "url": "https://cs.wikipedia.org/wiki?curid=153425", "title": "BlueJ", "text": "BlueJ\n\nBlueJ je volně šiřitelné multiplatformní vývojové prostředí vyvinuté speciálně pro výuku objektově orientovaného programování v jazyce Java. Umožňuje studentům navrhovat diagram tříd vyvíjené aplikace ve zjednodušené verzi jazyka UML. Hlavní výhodou BlueJ je jeho interaktivnost – umožňuje vytvářet instance jednotlivých tříd, zasílat jim zprávy a volat jejich metody.\n\nProstředí BlueJ bylo vyvinuto v druhé polovině devadesátých let Michaelem Köllingem a Johnem Rosenbergem. V současné době (leden 2016) je dostupné ve verzi 3.1.6.\n\nO programování v tomto prostředí vyšly nejméně 3 knihy:\n\n"}
{"id": "153427", "url": "https://cs.wikipedia.org/wiki?curid=153427", "title": "Hroznýš královský", "text": "Hroznýš královský\n\nHroznýš královský (\"Boa constrictor\") je had z čeledi hroznýšovitých vyskytující se ve střední a Jižní Americe. V současnosti je známo několik jednotlivých poddruhů, ačkoliv některé jsou kontroverzní.\n\nCharakteristickým znakem je silná, trojúhelníková hlava, výrazně oddělená od mohutného těla. Zbarvení hroznýšů královských sahá od červenohnědé přes červenošedou, až po žlutavé, oranžové, nebo tmavohnědé odstíny. Kresba na zádech je tvořena tmavými a světlými skvrnami, které mohou mít směrem k ocasu barvu oranžovo-červenou. Od špičky tlamy až ke krku se táhne tmavý pruh, na břišní straně je zbarvení tmavě krémové. Samice bývají větší než samci. Hroznýš královský dorůstá v zajetí do 2,5 – 3 metrů, v divoké přírodě ale až 4 metrů, přičemž samice mohou vážit i 10 – 15 kilogramů.\n\nNejvhodnější je terárium s různými teplotami s nejchladnějším koutem někde na zemi, s teplotou kolem 22 °C, další místa by měla mít možnost vyhřátí až na 35 °C. Vhodné je mírné snížení teploty v noci o 3 – 8 °C. Teplota by však neměla klesnout pod 20 °C. Velikost terária volíme úměrnou velikosti chovaného hada, pro dospělého jedince by však nemělo být menší, než 180 × 90 × 90 cm.\n\nOdchov hroznýše královského v teráriu je dnes již vcelku běžnou záležitostí. V přírodě se páří převážně na jaře, v zajetí však dobu páření ovlivňují určité specifické, chovatelské podmínky a tak se v teráriích začínají většinou pářit už na podzim. Živě narozená, asi 40 cm dlouhá mláďata (bývá jich podle velikosti a stáří samice od 10 – 50 ks), narozená po zhruba 120 – 200 denní březosti, jsou velice krásná a roztomilá. Do čtrnácti dnů po narození se zpravidla poprvé svlékají a začínají lovit malé myši.\n\nPotravu volíme úměrně k velikosti mláďat, z myší na potkany můžeme přejít již před dosažením jednoho metru délky.\nS potravou nebývají většinou problémy. Hroznýši královští jsou velice žraví a musí se spíše usměrňovat kvůli obezitě, ke které mají (tak jako i někteří jiní hroznýšovití) sklony. Podle velikosti dáváme malé, až středně velké myši a potkany, také holuby, nebo kuřata. Někteří jedinci upřednostňují převážně ptáky před savci a s chutí přijímají hlavně malá kuřata. Kořist zabíjejí tak jako všichni škrtiči zardoušením, a polykají jí od hlavy a vcelku a pak ji celou řadu dní tráví. Díky speciálně uzpůsobeným čelistem dokážou široce roztáhnout tlamu. Pozřou-li opravdu veliké sousto, například celou kapybaru, je pohlcený živočich jasně patrný jako hrbol postupně se pohybující v těle hada.\n\n\n"}
{"id": "153430", "url": "https://cs.wikipedia.org/wiki?curid=153430", "title": "Kanál", "text": "Kanál\n\nKanál může znamenat:\n\n\n"}
{"id": "153445", "url": "https://cs.wikipedia.org/wiki?curid=153445", "title": "Mořic Oranžský", "text": "Mořic Oranžský\n\nMořic Oranžský (14. listopadu 1567 Dillenburg – 23. dubna 1625 Haag) byl oranžský kníže, místodržící Spojených provincií nizozemských a nasavsko-dillenburský hrabě.\n\nMořic se narodil jako třetí syn (sedmé dítě) Viléma I. Oranžského (jeho nejstarší bratr Filip Vilém byl téměř 30 let ve Španělsku jako rukojmí a další starší bratr Mořic zemřel jako dvouleté dítě), a to z jeho druhého manželství s Annou Saskou. Jméno dostal po matčině otci, saském kurfiřtovi Mořici.\n\nByl vychováván v Dillenburgu u svého strýce Jana Nasavského. Spolu se svým bratrancem Vilémem Ludvíkem studoval v Heidelbergu a později se svým bratrem Filipem Vilémem v Leidenu, kde se setkal se Simonem Stevinem, vlámským matematikem a inženýrem. Studia mu hradily stavy Holandska a Zeelandu, neboť jeho otec upadl do finančních těžkostí, když v počátečních fázích nizozemského povstání pozbyl celého jmění.\n\nPo zavraždění svého otce (1584) byl povolán do státní rady generálních stavů. Roku 1585 se stal místodržícím Holandska a Zeelandu, v roce 1590 také Utrechtu, Geldernu a Overijsselu. V roce 1587 byl jmenován hlavním velitelem nizozemské armády místo Roberta Dudleyho, hraběte Leicestera, který se poté vrátil do Anglie.\n\nKníže přeměnil povstání proti Španělům v úspěšnou válku. Studoval historii vojenství, strategii a taktiku, matematiku a astronomii a v přesvědčení, že je jedním z největších stratégů své doby spolu se svým bratrancem Vilémem Ludvíkem reorganizoval armádu. Vyvraceje názory Simona Stevina na teorii obléhání dobyl klíčové pevnosti a města Bredu (1590), Nijmegen (1591), Koevorden a Steenwijk (1592), Geertruidenberg (1593), Gronongen (1594), Rheinbergen (1597). Roku 1600 porazil španělskou armádu v pozemní bitvě u Nieupoortu. V letech 1601–1604 bránil Ostende.\n\nOd roku 1588 byl držitelem hodnosti generál admirál a tedy také velitelem nizozemského válečného loďstva. Jeho vítězství v jezdeckých bitvách u Turnhout (1597) a Nieuwpoort (1600) mu přinesla slávu po celé Evropě.\n\nMořic uvěznil významného nizozemského politika Johana van Oldenbarnevelta, když bylo napětí mezi nimi postupně narůstalo: přes Mořicovu radu a nedbaje jeho protestů se van Oldenbarnevelt rozhodl podepsat dvanáctileté příměří se Španělskem, které trvalo od roku 1609 do 1621. Vymáhání daní na udržování armády a válečného loďstva a průběh válečných operací byla další otázkou sporu. S náboženskými problémy mezi gomaristy (nizozemští kalvinisté) a arminianisty dosáhl spor mezi Van Oldenbarneveltem a Mořicem kulminačního bodu. Van Oldenbarnevelt byl uvězněn, odsouzen a 13. května roku 1619 přes mnohé prosby o milost sťat.\n\nOd roku 1618 až do své smrti byl Mořic neomezeným vládcem Nizozemska. Naléhal na svého mladšího bratra Frederika Hendrika, aby se kvůli zachování dynastie oženil (Mořic sám nikdy nebyl ženat, třebaže byl otcem nemanželských dětí s Margarethou Mechelenskou a Annou van de Kelder).\n\nV roce 1621 válka znovu vzplanula a Španělé pod velením markýze Spinoly začali dosahovat značných úspěchů včetně dobytí Bredy, rezidence rodiny Nassau, v roce 1625. Mořic zemřel 23. dubna roku 1625, ještě když obléhání Bredy trvalo.\n\nMořic Oranžský byl velkým vojenským reformátorem. Měl vliv na úroveň nejen nizozemské armády, ale na celé západoevropské vojenské umění. Byl autorem tzv. nizozemské brigády, v jízdě zavedl tzv. karakolu, v letech 1597 až 1607 stanovil společně se svými bratry základní pravidla pro zacházení s mušketou.\n\nRoku 1598 byl na jeho počest nizozemskou posádkou pojmenován ostrov Mauricius v Indickém oceánu a tento název přetrval až do dnešní doby.\n\n"}
{"id": "153446", "url": "https://cs.wikipedia.org/wiki?curid=153446", "title": "Židova strouha", "text": "Židova strouha\n\nŽidova strouha je potok v Jihočeském kraji v České republice. Je dlouhá 20,5 km a odvodňuje území o rozloze 74 km². Číslo hydrologického pořadí je 1-07-04-113.\n\nPramení asi 1 km jižně od Bzí v nadmořské výšce 519 m. Na dolním toku vytváří divoké romantické kaňonovité údolí (turisticky náročnější terén). Před ústím do Lužnice lemují \"Židovu strouhu\" mohutné skalní masivy s jeskyněmi. Do Lužnice ústí zleva asi 3 km jižně od Bechyně nedaleko vsi Nuzice.\n\nÚsek dolního toku nad ústím byl v roce 1988 vyhlášen přírodní památkou Židova strouha.\n\nExistuje několik verzí původu názvu:\n"}
{"id": "153448", "url": "https://cs.wikipedia.org/wiki?curid=153448", "title": "Peter Green", "text": "Peter Green\n\nPeter Green (narozen jako Peter Allen Greenbaum, 29. října 1946, Bethnal Green, Anglie) je blues-rockový kytarista a spoluzakladatel skupiny Fleetwood Mac.\n\nMnohými je považován za nejlepšího bílého bluesového kytaristu vůbec. Svoji profesionální kariéru začal ve skupině Bobby Dennis and the Dominoes, později přešel ke skupině John Mayall & the Bluesbreakers, v roce 1967 ji opustil, aby zformoval Fleetwood Mac, kde setrval až do roku 1970, kdy pro prohlubující se psychické problémy odešel. Nahrál jedno sólové album a v podstatě zmizel z hudebního dění, až na drobná hostování. Střídal vícero zaměstnaní, byl vícekrát hospitalizován a koncem 70. let se znovu vrátil k hudbě a nahrával pravidelně až do poloviny 80. let, kdy znovu odešel do ústraní.\n\nNa podnět dlouholetého kamaráda Nigela Watsona se po dlouhé přestávce vrátil a založil s ním skupinu Peter Green Splinter Group, se kterou účinkoval osm let až do roku 2004, kdy ji opustil. V současnosti žije ve Švédsku.\n\nV roce 1995 vzdal úctu tehdy nemocnému Peterovi Greenovi Gary Moore sólovým albem \"Blues For Greeny\".\n\n"}
{"id": "153449", "url": "https://cs.wikipedia.org/wiki?curid=153449", "title": "Martin Smrček", "text": "Martin Smrček\n\nMartin Smrček (* 2. října 1956 Praha) je český zoolog, zabývající se převážně popularizací přírodních věd.\n\nVystudoval biologii na Přírodovědecké fakultě UK v Praze (diplomovou práci o hnízdní ekologii kachen obhájil v roce 1981 na katedře zoologie), kde následně získal titul RNDr. (1983). Od ukončení studií pracovně směřoval tam, kde se mohl věnovat popularizaci přírodních věd. Byl tajemník Biologické olympiády a spoluzakladatelem Mezinárodní biologické olympiády, vedl přírodovědné kroužky, ze kterých vzešla řada významných přírodovědců, ale i osobností (například studentský vůdce Šimon Pánek, feministka Michaela Marksová-Tominová …).\n\nOd roku 1990 pracoval jako redaktor v časopise \"ABC\", po čase i jako šéfredaktor. V roce 2001 založil a následně vedl časopis \"Náš miláček\". V roce 2005 přešel do Českého rozhlasu, kde pracoval dva roky na úseku multimédií, hlavně ale jako člen týmu, připravujícího projekt Odhalení – Trochu jinou reality show z pavilonu goril v pražské zoo. Tento projekt získal v říjnu 2006 prestižní ocenění Panda Award v britském Bristolu. Od roku 2007 pracoval jako hlavní zoolog v ZOO Dvůr Králové nad Labem, od roku 2011 pracuje v Zoo Praha.\n\nV nejrůznějších periodikách publikoval stovky populárně naučných článků. Je autorem či spoluautorem více než patnácti populárně naučných knih (např. \"Začínáme se zvířaty\" (1990), \"Život ve vodě\" (1992), \"Život bez vody\" (1994), \"Psi do kapsy\" (1996, up. a doplněné vydání 2005), \"Kapesní atlas psů\" (1997, vyšlo i ve slovenštině, druhé vydání 2001), \"Kapesní atlas ptáků\" (1998, vyšlo i ve slovenštině, druhé vydání 2003,), \"Exotičtí pěvci celého světa\" (1996), \"Papoušci celého světa\" (1998), \"Pes pro mě\" (2004), \"Naši ptáci\" (2005), \"Hrajeme si se zvířaty\" (2005), \"Odhalení - trochu jiná reality show\" (2007), Exotičtí ptáci (2010), Psi celého světa (2011)).\n\nOd roku 1985 se intenzivně věnuje fotografování zvířat, zvláště psů a ptáků. Jeho fotografie doplňují řadu knih jiných autorů, hlavně ale knihy, které spolu s manželkou Leou napsali.\n\n"}
{"id": "153452", "url": "https://cs.wikipedia.org/wiki?curid=153452", "title": "Gymnázium Christiana Dopplera", "text": "Gymnázium Christiana Dopplera\n\nGymnázium Christiana Dopplera je pražské gymnázium s výukou osmiletých i čtyřletých oborů. Studenti si mohou zvolit mezi zaměřením na matematiku a fyziku (\"Myslím tedy jsem\") nebo živé jazyky. Škola sídlí v ulici Zborovská 621/45, 150 00 Praha 5 – Malá Strana.\n\nGymnázium vzniklo v září 1953 jako 14. jedenáctiletá střední škola sloučením 3. národní školy, 4. národní školy, 3. střední školy a jazykového gymnázia ve Slezské ulici. (Jako národní škola byl tehdy označován první stupeň nynějších základních škol a jako střední škola druhý stupeň nynějších základních škol.) Škola sídlila v ulici Wilhelma Piecka (v roce 1990 přejmenované na Korunní) na Vinohradech, v dnešní budově Arcibiskupského gymnázia v Praze.\n\nV roce 1990 vzhledem k přejmenování názvu ulice změnilo Gymnázium Wilhelma Piecka (zvané \"Píkárna\") název na Gymnázium Korunní. Poté, co musela být školní budova uvolněna pro Arcibiskupské gymnázium v Praze, se škola v roce 1993 přestěhovala do budovy bývalé střední průmyslové školy stavební ve Zborovské ulici (ta zde sídlila od roku 1945 a v roce 1993 se přestěhovala do nově vybudované školní budovy na Pankráci) a přejmenovala se na Gymnázium Zborovská.\n\nZa dlouholeté výborné výsledky v přírodovědných, zejména fyzikálních soutěžích byl škole od 1. ledna 1999 propůjčen čestný název podle Christiana Dopplera, který zformuloval po něm zvaný Dopplerův jev. Škola má v současné době statut fakultní školy Přírodovědecké fakulty Univerzity Karlovy v Praze a Matematicko-fyzikální fakulty Univerzity Karlovy v Praze.\n\nV letech 1990 až 2004 na škole působil popularizátor výuky fyziky doc. RNDr. Zdeněk Kluiber, který byl v letech 1998 až 2004 ředitelem tohoto gymnázia. Pod jeho vedením zde vznikly přípravné kurzy pro žáky posledního ročníku základních škol, označované jako FYGYK [fydžyk] (= fyzika gymnázia Korunní) a později FYGYZ [fygyz] (= fyzika gymnázia Zborovská).\n\nV současnosti kromě FYGYZu, který nabyl podoby přehlídky prezentací pro žáky 2. stupně základní školy a na který navázal Dopplerův MaFin, organizují žáci školy celopražské soutěže Pražská střela a Dopplerova vlna.\n\nGymnázium Christiana Dopplera nabízí čtyřleté a osmileté studium, zakončené maturitní zkouškou. Ve čtyřletém studiu otvírá jednu třídu oboru 79-41-K/41 Gymnázium – \"Per partes ad astra\" se zaměřením na matematiku, s rozšířenou výukou fyziky a výpočetní techniky, v osmiletém studiu otevírá jednu třídu oboru 79-41-K/81 Gymnázium -\" Myslím, tedy jsem \"se zaměřením na matematiku, s rozšířenou výukou fyziky a výpočetní techniky a jednu třídu oboru 79-41-K/81 Gymnázium – \"Cizí jazyky – brána do světa\" se zaměřením na živé jazyky. Všechny třídy jsou otevírány s kapacitou 30 žáků.\n\nMatematické studium je ukončeno profilovou zkouškou z matematiky, která se skládá ze 4hodinové písemné zkoušky a ústní zkoušky. Ve všech třídách se žáci připravují ve dvou světových jazycích (anglický jazyk povinně, německý, francouzský nebo ruský jazyk výběrově) na úroveň B2 či C1 SERR pro jazyky (dle schopností). GCHD má statut školy s Německým jazykovým diplomem (odpovídá úrovni C1) – tento diplom skládají pravidelně žáci jazykového oboru.\n\nŠkola sídlí v budově z roku 1896. Během posledních let prošla několika rekonstrukcemi (kompletní rekonstrukce elektroinstalace, výměna oken v celé budově, stavba nové výdejny jídel a šaten, zmodernizování počítačového vybavení). Nejvýznamnější investicí v poslední době byla kompletní výměna otopné soustavy v celé budově a s ní související další práce (výmalba celé budovy, nové nátěry soklů na chodbách a schodišti, rekonstrukce archivu a dalších místností). V současné době má škola k dispozici 12 moderních odborných učeben (učebnu fyziky, fyzikální laboratoř, biologicko-chemickou laboratoř, aulu, tři jazykové učebny, rozsáhlou knihovnu, výtvarný atelier, dvě učebny výpočetní techniky, tělocvičnu a fitcentrum). Materiální podmínky pro výuku všech předmětů jsou na velmi dobré úrovni. Přesto stále dochází k doplňování sbírek, rozšiřování knižního fondu.\nV posledních letech (od roku 2006) žáci Gymnázia Christiana Dopplera přivezli následující ceny:\n\nškolní rok 2016/2017 – bronzová medaile (Ondřej Knopp)\nškolní rok 2012/2013 – stříbrná medaile (Lubomír Grund)\n\nškolní rok 2011/2012 – stříbrná medaile (Lubomír Grund)\n\nškolní rok 2009/2010 – zlatá medaile (Jáchym Sýkora)\n\nškolní rok 2008/2009 – bronzová medaile (Jáchym Sýkora)\n\nškolní rok 2005/2006 – bronzová medaile (Radek Žlebčík)\n\nškolní rok 2011/2012 – bronzová medaile (Lubomír Grund)\n\nškolní rok 2010/2011 – čestné uznání (Lubomír Grund)\n\nškolní rok 2008/2009 – bronzová medaile (Radek Marciňa)\n\nškolní rok 2009/2010 – dvě čestná uznání (Jáchym Sýkora, Radek Marciňa)\n\nškolní rok 2007/2008 – bronzová medaile (Jana Smutná) \n\nškolní rok 2007/2008 – čestné uznání (Tereza Kroupová)\n\nškolní rok 2006/2007 – čestné uznání (Jana Smutná)\n\nškolní rok 2013/14 – stříbrná medaile (Aranka Hrušková)\n\n\nŠkola je spojená se skandálem z roku 2009 ohledně „přepsání“ vysvědčení. Zástupkyně ředitelky s pověřením ředitelky školy měly neoprávněně přepsat známky na vysvědčení ve prospěch dcery zástupkyně a některých dalších studentů. Profesorky, které ohodnotily studenty nedostatečnou, se proti změnám bránily. Na případ upozornil Nadační fond proti korupci Karla Janečka. Karel Janeček je mimochodem také absolventem této školy.\n\n"}
{"id": "153453", "url": "https://cs.wikipedia.org/wiki?curid=153453", "title": "Klášter Putna", "text": "Klášter Putna\n\nKlášter v Putně (rumunsky: \"Mănăstirea Putna\") byl jedním z nejdůležitějších kulturních a náboženských center založených ve středověké Moldávii. Patří rumunské pravoslavné církvi, stejně jako řadu dalších klášterů jej nechal postavit Štěpán III. Veliký. Klášter se nachází v Bukovině, v údolí řeky Putny, která pramení v pohoří Obcina Mare. Jeho zakladatel, Štěpán Veliký, proslul jako zakladatel mnoha církevních staveb v Moldávii - po každém důležitějším vítězství nechal postavit nějakou církevní stavbu Bohu na poděkování. V putenském klášteře je i pohřben spolu s některými dalšími členy jeho rodiny. Roušky ikon a náhrobní kameny jsou považovány za znamenitý příklad moldavského umění ze Štěpánovy doby.\n\nKlášter nechal postavit Štěpán III. Veliký na poděkování za vítězství nad Turky, při kterém dobyl 10. července 1466 Chilii. Klášterní kostel byl zasvěcen Panně Marii. Je pravděpodobné, že na místě kláštera stála původně tvrz. Kronika uvádí, že koupil vesnici Vicovu de Sus za 200 zlatých a přiřkl jí i s výnosy klášteru.\nPutenský klášter byl dokončen ve třech letech, ale do jeho vysvěcení uběhly další čtyři roky, neboť moldavané byli zaměstnáni dalšími boji. 3. září 1470 byl konečně za přítomnosti Štěpána a jeho rodiny klášter vysvěcen a brzy se stal nejdůležitějším náboženským centrem v této oblasti.\n\nSoučasná podoba kostela pochází z období let 1653 - 1662, přestavbu nechal provést Vasile Lupu a jeho nástupci. Ačkoli půdorysné uspořádání budovy odpovídá 15. a 16. století, mnoho architektonických prvků odpovídá století sedmnáctému.\n\nDlouho se věřilo, že stavbu projektoval řecký architekt jménem Theodor - tato interpretace záznamů Chilijské kroniky se však ukázala mylnou.\n\n"}
{"id": "153458", "url": "https://cs.wikipedia.org/wiki?curid=153458", "title": "Kostel Panny Marie Sedmibolestné (Šubířov)", "text": "Kostel Panny Marie Sedmibolestné (Šubířov)\n\nKostel Panny Marie Sedmibolestné se nachází v obci Šubířov v okrese Prostějov.\n\nByl vysvěcen 15. září roku 1742, tedy v den, na který připadá dle katolického liturgického kalendáře svátek Panny Marie Sedmibolestné. V tento den se každoročně v kostele koná pouť.\n\nV roce 1980 byl kostel moderně upraven.\n\nPřed kostelem stojí kříž z maletínského pískovce a vedle něj fara z roku 1930, postavená s pomocí Leopolda Prečana a náboženské matice.\n"}
{"id": "153462", "url": "https://cs.wikipedia.org/wiki?curid=153462", "title": "Omfalé", "text": "Omfalé\n\nOmfalé (latinsky \"Omphale\") byla v řecké mytologii lýdskou královnou.\n\nV bájích nefiguruje pro své osobní osudy, ale jako krutá vládkyně a nymfomanka. Do jejího otroctví musel vstoupit hrdina Héraklés, aby se očistil z vraždy. Zabil totiž Ífita, syna oichalského krále Euryta. Héraklés si přišel získat královskou dceru Iolu za ženu, porazil jejího otce, mistra v lukostřelbě, což byla podmínka. Ale Eurytos mu Iolu nedal, naopak ho s urážkami vyhnal. Když shodou okolností došlo ke krádeži králova stáda, byl Héraklés nařčen ze zlodějství. Ífitos, který chtěl očistit jeho čest, protože zlému nařčení nevěřil, na svou dobrou vůli doplatil. Héraklés ve vzteku z té pomluvy Ífita shodil z hradní věže.\n\nU Omfalé pobyl Héraklés jeden nebo tři roky. Královna byla zlá, domýšlivá a krutá žena s maskulinními sklony, která muže týrala a ponižovala. Nutila prý Hérakla chodit v ženských šatech a pracovat se služkami. Sama chodila s jeho kyjem a oděna do lví kůže. Znakem krutosti bylo prý i to, že mu dávala občas dovolenou (při jedné z nich byl na moři s Argonauty), aby pak ještě hůře trpěl otroctvím. kromě toho se Omfalé do Hérakla zamilovala, sváděla ho a přála si, aby jí dal syna. To se jí podařilo, narodil se jí Atys, zakladatel nové dynastie lýdských králů.\n\nOmfalé bývá vyobrazena v roli muže- hrdiny, s Héraklovou lví kůží na hlavě a s jeho kyjem v ruce. Tomu odpovídá i její dominantní pozice nad vězněným Héraklem. Někdy drží jako symbol ženských prací přeslici, kterou podává Héraklovi. \nZ období antiky se zachovala jen vzácná vyobrazení této mytologické epizody v římské mozaice v Národním archeologickém muzeu v Madridu a na fresce z Pompejí.\nZ raného novověku jsou známé především čtyři obrazy:\n\nV malířství pozdního 19. a 20. století se Omfalé stala námětem různých žánrových scén feminismu nebo erotických scén.\n\n"}
{"id": "153464", "url": "https://cs.wikipedia.org/wiki?curid=153464", "title": "Ífitos", "text": "Ífitos\n\nÍfitos (latinsky \"Iphitus\") byl v řecké mytologii synem oichalského krále Euryta. \n\nByl přítelem Héraklovým, když velký hrdina přišel na námluvy za jeho sestrou Iolou, která byla svou krásou a zejména krásnými rusými vlasy proslulá široko daleko. Nápadník ale musel splnit těžkou podmínku: vyhrát v lukostřelbě s Ioliným otcem, nejlepším řeckým lukostřelcem. Héraklés krále porazil, ale ten odmítl slib splnit a navíc Hérakla potupně s urážkami ze země vyhnal. \n\nPrávě v tu dobu byla ukradena královská stáda a král poslal Ífita za Héraklem, kterého nařkl z krádeže. Ífitos podezření nevěřil, chtěl dokázat Héraklovu nevinu a vypravil se za ním. Dostal se na jeho hrad Tíryns, byl přátelsky přijat, ale když se Héraklés dozvěděl o podezření, popadl ho šílený vztek a nevinného Ífita, který chtěl očistit jeho jméno, shodil z hradní věže a zabil ho. Za tuto vraždu musel Héraklés do otroctví ke královně Omfalé, kde pobyl jeden nebo tři roky. \n\nPosléze se zjistilo, že zlodějem stáda byl Autolykos, lstivý syn boha Herma. Tak sám zloděj, svalil vinu na nevinného. \n\nHéraklés se později vrátil do Oichalie, srovnal ji se zemí, Euryta zabil a Iolu si odvedl a provdal ji za svého syna Hylla. \n\n"}
{"id": "153465", "url": "https://cs.wikipedia.org/wiki?curid=153465", "title": "Jestřabí", "text": "Jestřabí\n\nNázev Jestřabí má více sídel:\n\nči je v názvu sídel obsaženo:\n\n"}
{"id": "153467", "url": "https://cs.wikipedia.org/wiki?curid=153467", "title": "Iola", "text": "Iola\n\nIola nebo \"Iolé\" (starořecky \"Ἰόλη\", latinsky \"Iola\") byla v řecké mytologii dcera oichalského krále Euryta.\n\nByla to rusovlasá krasavice, kterou její otec slíbil dát za manželku tomu, kdo nad ním zvítězí ve střelbě lukem. To nebylo vůbec jednoduché, protože Eurytos byl nejlepší lukostřelec v celém Řecku.\n\nV té době hledal manželku Héraklés, který právě odešel z prvního manželství. Iola mu padla na první pohled do oka a den nato v soutěži nad králem Erytem zvítězil. Toho prohra rozlítila, svůj slib odmítl splnit a Hérakla počastoval urážkami a vyhnal ho. Héraklés si později našel jinou královskou dceru - Déianeiru z Kalydónu, ale na potupu od Euryta nezapomněl.\n\nNezapomněl ani na krásnou Iolu. Po mnoha letech se vrátil, aby se pomstil Eurytovi, dobyl Oichalii, srovnal ji se zemí, Euryta zabil a Iolu si odvedl. Už ale ne pro sebe, ale pro svého syna Hylla, dal mu ji za manželku.\n\n"}
{"id": "153468", "url": "https://cs.wikipedia.org/wiki?curid=153468", "title": "Irtyšsko-karagandský kanál", "text": "Irtyšsko-karagandský kanál\n\nIrtyšsko-karagandský kanál (rusky \" Канал Иртыш-Караганда\") je zavlažovací a přiváděcí kanál v Kazachstánu. Výstavba kanálu byla dokončena v roce 1971.\n\nJe napájený vodou z řeky Irtyš, na níž začíná u města Jermak v Pavlodarské oblasti a táhne se ze severovýchodu na jihozápad v délce 451 km až ke Karaganské průmyslové oblasti v Karagandské oblasti.\n\nŠířka kanálu je 20 až 40 m a hloubka 5 až 7 m. Na kanále bylo vybudováno 11 hydrouzlů, 22 čerpacích stanic, dvě rezervní přehradní nádrže a 17 mostů. Podél kanálu vede 524 km dlouhá automagistrála. Množství vody odebírané z Irtyše je 75 m³/s.\n\nVoda z kanálu je určena na zásobování vodou pro města Ekibastuz, Karaganda a Temirtau a na zavlažování 1 200 km² zemědělské půdy.\n"}
{"id": "153469", "url": "https://cs.wikipedia.org/wiki?curid=153469", "title": "Hroznýš Dumerilův", "text": "Hroznýš Dumerilův\n\nHroznýš Dumerilův (\"Acrantophis dumerili\") je had z čeledi hroznýšovitých.\n\nCelé jeho silné tělo dorůstající do maximální délky 3 m (většinou však jen do 2 m), je dekorativně pokryto nepravidelnými hnědými a černými skvrnami, které mohou mít odstín od skoro černé až po téměř žlutobílou barvu. Skvrny mívají tvar ležatých osmiček. Hřbetní strana je vždy tmavší, břicho má žlutohnědé. Šedá, klínovitá hlava bez viditelných tepločivných jamek je výrazně oddělena od mohutného těla.\n\nTento velice atraktivní endemický druh, obývající lesnaté oblasti jihozápadu Madagaskaru a ostrova Réunion, je blízký příbuzný hroznýše královského a svojí kresbou i některými morfologickými znaky se mu i trochu podobá.\n\nChov tohoto hroznýše v teráriu nebývá většinou problémový, spokojí se se středně velkým až velkým teráriem, vybaveným tak jako u většiny hroznýšů silnější větví na šplhání, několika plochými kameny a dostatečně velkým bazénkem s pravidelně měněnou čistou vodou na pití i na koupání. Žije terestricky. Pro větší nároky na relativní vzdušnou vlhkost je vhodný snadno kontrolovatelný úkryt, vystlaný např. vlhkým rašeliníkem a častým rosením. Pozor ! Při velké vlhkosti často trpí „hnilobou tlamy“! Teplotu udržujeme na 26 - 29 °C, s možností vyhřátí až na 32 °C. V noci je žádoucí nechat poklesnout teplotu až k 22 °C. V květnu až červnu mají tito hroznýši ve své domovině tzv. období klidu (asi 17 °C), které je vhodné dodržovat i v teráriu. Zvířata odchovaná v zajetí je možné adaptovat a toto období zavést v zimních měsících.\n\nTito hroznýši jsou aktivní hlavně za šera a v noci, v této době se také doporučuje jim předkládat potravu. Dospělí jedinci ochotně loví hlodavce, králíky, holuby nebo kuřata, mláďata se většinou spokojí s přiměřeně velkými laboratorními hlodavci.\n\nRozmnožení tohoto nádherného hada v teráriích je stále častější, hroznýš Dumerilův se páří zpravidla v rozmezí - listopad až únor, po 20 až 25 týdenní březosti rodí samice do 20 mláďat dlouhých kolem 40 cm, která pohlavně dospívají zhruba v pěti letech, samci o něco dříve. Samci i samice mají stejně malé rudimenty zadních končetin, proto lze pohlaví určit nejspolehlivěji sondou. Tento druh zpravidla nebývá agresivní a dobře si zvyká na lidské zacházení. Od 1. května 2004 byl vyjmut z povinnosti registrace CITES. Při prodeji je však stále nutný tzv. žlutý papír \"Výjimka z obchodní činnosti\".\n\n"}
{"id": "153474", "url": "https://cs.wikipedia.org/wiki?curid=153474", "title": "Poštovní adresa", "text": "Poštovní adresa\n\nPoštovní adresa identifikuje adresáta natolik přesně, aby nevznikly pochyby o tom, kde a komu má být poštovní zásilka doručen. Skládá se proto z označení adresáta (u fyzických osob jméno a příjmení), místa dodání (zejména název ulice, číslo domu, název obce a její části), poštovního směrovacího čísla a názvu adresní pošty.\n\nPoužívá se též pro vyhledání místa návštěvami, úředními orgány, servisními nebo záchrannými pracovníky atd. Adresa a její vztah k prostorovým souřadnicím je důležitá i pro navigaci a geografické informační systémy (GIS).\n\nPodle § 29 písm. h) Zákona č. 1112009 Sb. je \"adresa\" (nikoliv poštovní) kombinace názvu okresu, názvu obce, názvu městské části nebo městského obvodu, názvu části obce nebo v případě hlavního města Prahy názvu katastrálního území, čísla popisného nebo evidenčního, názvu ulice a čísla orientačního a dále zvláštních údajů pro doručování prostřednictvím poštovních služeb, která jednoznačně určuje adresní místo.\n\nSeznam vyžadovaných údajů a forma a pořadí jejich uvádění jsou dány zvyklostmi a pravidly jednotlivých států a jejich pošt. Typicky uváděnými adresními údaji jsou tyto:\n\n\nPokud zásilka není určena k doručení přímo na místo, ale prostřednictvím uložení na poště, uvádí se místo názvu ulice a domovního čísla (anebo navíc) údaj o čísle poštovní přihrádky (P.O. BOX) nebo údaj poste restante.\n\nFormát adres pro výstupy z RÚIAN stanoví vyhláška č. 359/2011 Sb. U tvaru adresy ze systému RUIAN, se nejedná o adresy pro poštovní styk, ale o adresy pro zápisy do obchodních a jiných rejstříků. (Zejména kvůli absenci názvu dodávací pošty.)\n\nTvar adresy pro poštovní styk je znázorněn na stránkách adresního registru UIR-ADR, provozovaný ministerstvem MPSV. ,\n\nDoporučené formáty adres používaných v poštovním styku stanoví jednotlivé poštovní organizace. Na českém území tedy tradičně standard psaní adres vytváří zejména Česká pošta, v minulosti její předchůdci (Československá pošta).\n\n\n Vážený pan\n Paní\n Vážená paní\n Vážený pan\n Vážená paní\n\n\n\n\n\n\nV jednotlivých zemích se uspořádání částí adresy může lišit. Pro adresování mezinárodních zásilek stanoví zásady Světová poštovní unie (UPU) ve své normě S-42 \"Části a vzory mezinárodních adres\" (International postal address components and templates).\n\nJednotnou zásadou je, že adresa země určení je psána na poslední řádce adresy, velkými písmeny a název země je uveden v jazyce odesílací země; aby se zamezilo problémům v tranzitních zemích, má též být uveden v mezinárodně známém jazyce.\n\nPro adresu adresáta je na obálce vyhrazeno pole:\nV tomto poli nesmějí být uváděny jiné údaje.\n\n\n"}
{"id": "153476", "url": "https://cs.wikipedia.org/wiki?curid=153476", "title": "Krajta vodní", "text": "Krajta vodní\n\nKrajta vodní (\"Liasis mackloti\") je had z čeledi hroznýšovitých.\n\nMenší druh hadů dorůstající do maximální délky 2 metrů (průměrně 120–160 cm). Má protáhlou štíhlou hlavu a nepříliš silné tělo. Zbarvení je jednoduché, hnědozelené nebo šedozelené, s drobnými tmavými skvrnami. Břišní strana je zpravidla žlutavá, popř. světle hnědavá. Na hlavě je nápadný široký nosní štítek se dvěma tepločivnými jamkami a světlé oči se svislými zřítelnicemi.\n\nTento menší druh se v několika poddruzích vyskytuje v Indonésii, v severní části Austrálie a na Nové Guineji. Několik endemických populací žije také na přilehlých ostrovech Suva, Timor, Wetar, v Malých Sundách a v Queenslandu.\n\nV přírodě vyhledává spíše vlhčí oblasti, jako jsou vlhké lesy, povodí řek a bažiny (odtud její jméno), kde loví různé hlodavce a v křovinách také ptáky.\n\nTerárium pro úspěšný chov volíme prostorné, s dostatečně velkou vodní nádrží, kterou tato krajta ráda vyhledává. Vhodné úkryty a dostatek větví k lezení by měly být samozřejmostí. Jako substrát můžeme použít třeba drcenou kůru, nebo směs Lignocelu či rašeliny s pískem. Vzhledem k biotopu který ve své domovině obývá, je důležité zachování dostatečné vlhkosti v teráriu, která by nikdy neměla klesat pod hranici 70 % relativní vlhkosti. V opačném případě svého chovance vystavíme nepříjemným potížím, jak respiračním, tak při svlékání staré pokožky. Terárium osvětlujeme po dobu 12 hodin denně, za současného vytápění. Teplotu udržujeme na 26–28 °C s tím, že pod vyhřívacím místem může být až 32 °C a na nejchladnějším místě 24–25 °C.\n\nV přírodě loví různé hlodavce a ptáky v křovinách. V zajetí podáváme myši, potkany a kuřata.\n\nPřestože krajty rodu Liasis nepatří zrovna mezi nejběžnější chovance, přesto se je již daří v teráriích množit. Nejdůležitějším předpokladem pro stimulaci páření je asi navození tzv. zimního období, kdy snižujeme teplotu asi o 3–4 °C se současným zvýšením relativní vlhkosti v teráriu až téměř na 100 %. Někdy se doporučuje také podávání vitamínu A samicím (Broer 1982). Mláďata se líhnou po 70–90 dnech inkubace, za teploty kolem 30 °C a 100 % vlhkosti. Dvouletí jedinci jsou již schopni rozmnožování.\n\n"}
{"id": "153480", "url": "https://cs.wikipedia.org/wiki?curid=153480", "title": "Klášter Voroneț", "text": "Klášter Voroneț\n\nKlášter Voroneț (čti „Voronec“) se nachází v Jižní Bukovině nedaleko města Gura Humorului. Klášterní kostel je často nazýván Sixtinskou kaplí východu, intenzivní modrý odstín jeho fresek je v Rumunsku znám jako „Voronețská modř“. V klášteře se nachází hrob prvního opata - svatého Daniela poustevníka. Od roku 1993 je společně s dalšími sedmi kostely v Moldávii na seznamu Světového dědictví UNESCO.\n\nKostel svatého Jiří je jedním z nejznámějších rumunských kostelů. Ve světě je znám především pro své fresky vyvedené na vnějších zdech v mimořádně jasných a sytých barvách - stovky postav na intenzivně modrém pozadí. Klášter založil Štěpán III. Veliký, který v momentě krize v boji s Turky navštívil poustevníka Daniela v jeho chýši ve Voronețu a žádal ho o radu. Po vítězství dodržel svůj slib a založil na tomto místě klášter zasvěcený sv. Jiří. Zápis nad původním vchodem říká, že kostel byl postaven v roce 1488 během čtyř měsíců. Stavba započala 26. května a 14. září byla dokončena.\n\nOd roku 1785 po dobytí Bukoviny Habsburky byl klášter opuštěn. Znovu ožil s příchodem sester v roce 1991.\nKostel je vybudován ve tvaru kříže se třemi apsidami. Nad lodí se nachází věž. V roce 1547 nechal metropolitní biskup Moldávie Grigorie Roșca přistavět předsíň na západní straně. Malá okna a vnitřní dveřní otvory s lomenými oblouky jsou gotické. Severní a jižní dveře předsíně jsou pravoúhlé, což ukazuje na přechod od gotiky k renesanci. Avšak nad oběma je úzké vysoké okno s gotickým obloukem. Jižní fasáda zcela bez otvorů ukazuje na Roșcův úmysl vyhradit tuto fasádu freskám.\nNa severní fasádě je dosud zřetelná původní výzdoba kostela - řady keramických glazovaných žlutých, hnědých a zelených disků zdobených reliéfy s heraldickými motivy - lev na zadních nohách, zubří hlava z moldavského znaku a stvůry inspirované západoevropskou středověkou literaturou, jako dvouocasá mořská panna. Věž je po obvodu zdobena šestnácti vysokými nikami, ve čtyřech z nich jsou okna. Nad nimi se nachází ještě jedna řada malých nik. Dělená střecha má pravděpodobně tvar původní střechy, která byla pokryta šindeli.\n\n"}
{"id": "153487", "url": "https://cs.wikipedia.org/wiki?curid=153487", "title": "Sometimes", "text": "Sometimes\n\nSometimes \"(Někdy)\" je druhá píseň americké zpěvačky Britney Spears, kterou vydala ze svého debutového alba ...Baby One More Time.\nPíseň vyšla během druhé čtvrtiny roku 1999. Napsal a produkoval ji Jorgen Elofsson, který za tuto píseň obdržel BMI cenu v roce 2000 v kategorii Nejlepší komponovaná píseň roku.\n\nPíseň je klasická o balada o lásce a jejích symptomech aneb jak Britney v písni zpívá: \"„sometimes I run, sometimes I hide, sometimes I'm scared of you.\" (Někdy běžím, někdy se skrývám, někdy se tě bojím)\"\n\nNa jaře roku 2005 byla Britney a její tým zažalováni za opisování. Rodilý indián Steve Wallace vysoudil 150.000$ díky prohlášení, že píseň ve skutečnosti napsal on.\nStejně jako předchozí písně …Baby One More Time i Sometimes režíroval Nigel Dick. Tentokrát si jako lokalitu vybral Zátoku lásky v Malibu.\n\nTento videoklip je jednou z prvních vlaštovek, která nastavoval obraz panenské Britney Spears, což se stalo později i její image.\n\nVideoklip byl dobře načasován vzhledem k datu vydání, šlo o takzvaný slunečný videoklip. Děj v něm je jednoduchý zamilovaná Britney sleduje v dáli kluka, kterého miluje. On je na pláži a hraje si se psem. Pak jsou zde záběry Spears na pikniku v refrénech Britney společně se skupinou tanečníků oděných v bílém tančí na molu.\nKvůli tomu, že píseň vyšla pouze v rádiích byla zpočátku v hitparádách v nevýhodě. Bylo zvykem, že pokud se song začne hrát v rádiích, vydá se i CD, které napomáhá ke komerční úspěšnosti.\n\nNavzdory tomuto handicapu se postupem času v žebříčcích propracovala na dobrá místa. V USA v hitparádě Billboard Hot 100 skončila nejlépe na jednadvacátém místě.\n\nŽně zažila píseň Sometimes v Austrálii a v některých evropských státech. Sometimes se stala obrovských hitem ve Velké Británii, kde se této písně nakonec prodalo více než 414,000 kopií.\n"}
{"id": "153494", "url": "https://cs.wikipedia.org/wiki?curid=153494", "title": "Adresa (rozcestník)", "text": "Adresa (rozcestník)\n\nAdresa může mít tyto významy:\n\n"}
{"id": "153496", "url": "https://cs.wikipedia.org/wiki?curid=153496", "title": "Alan Černohous", "text": "Alan Černohous\n\nAlan Černohous (* 2. května 1967 Zlín) je český básník, spisovatel, písničkář, cestovatel a překladatel ruské filosofie a pravoslavné teologické literatury. Aktivně se účastnil protikomunistického odboje. V roce 1985 byl za své protikomunistické postoje na tři měsíce uvězněn. Vystřídal řadu zaměstnání. Pracoval jako topič, slévárenský dělník, lodník, metař, pracovník geodézie atd.\n\nV roce 1989 začal studovat pravoslavnou teologickou fakultu. Cestoval po pravoslavných klášterech v Řecku, Srbsku, Rumunsku a později i v Rusku. V roce 1995 se zúčastnil bosenské války. V současné době žije v Hostýnských horách poblíž Bystřice pod Hostýnem jako poustevník. \n\n\n\n\n"}
{"id": "153497", "url": "https://cs.wikipedia.org/wiki?curid=153497", "title": "Žlutý Kristus", "text": "Žlutý Kristus\n\nObraz Žlutý Kristus (orig. \"Le Christ jaune\") 1889 je jedním ze slavných pláten Paula Gauguina.\n\nObraz Žlutý Kristus se bezprostředně inspiruje polychromovanou dřevěnou sochou – dílem ze 17. století, nacházející se v kapli v Trémalo, nedaleko autorova bydliště (Pont-Aven). Obraz je charakteristickým dílem pro syntetizmus a to, čemu se říká \"Gauguinův primitivismus\".\n\nDílo nepůsobí prostorovým dojmem. Hloubka obrazu pochází převážně z divákovy zkušenosti vidění prostoru – ženy vlevo se perspektivně zmenšují, v pozadí je podzimní krajina. V polovině plátna obraz dělí kamenný plot, přes který přelézá člověk. Jako by autor chtěl navodit dojem všednosti.\n\nGauguin si vybírá čisté barvy, které nemodeluje, ale pokládá v širokých skvrnách. Tím se liší od svých současníků, např. van Gogha. Na plátně zůstávají zachovány pouze nejdůležitější linie. Patrné je využívání systému již existujících uměleckých forem, které umělec přijímá za vlastní a dává je do nového kontextu. Z těchto zvláštních spojení, ze změti forem a inspirací navzájem si cizích, se rodí i jedno z jeho nejzralejších děl – Žlutý Kristus. Spisovatel Octave Mirbeau o díle píše, že je: \"zneklidňující a znamenitou směsici barbarské nádhery, katolické liturgie, hinduistických tužeb, gotické obraznosti, temného a subtilního symbolismu\".\n\nBarva je pro malíře vystižením pocitu. Proto ji nelze použít v jakékoli formě naturalismu nebo realismu. V tom se výrazně liší od impresionistů, od kterých se dlouhou dobu učil. Vytýká jim, že se neosvobodili od nutnosti popisování a ilustrace skutečnosti. Pro Gauguina existuje pouze malování a ne matoucí popisování skutečnosti.\n\nRozměry 92x73 cm, obraz je možné zhlédnout v Albright-Knox Art Gallery, Buffalo, stát New York.\n\n"}
{"id": "153499", "url": "https://cs.wikipedia.org/wiki?curid=153499", "title": "E-mailový klient", "text": "E-mailový klient\n\nE-mailový klient (též nazývaný poštovní klient či \"Mail User Agent\", zkratka \"MUA\") je počítačový program, který slouží k přijímání, odesílání a správě elektronické pošty (e-mailů). Poštu nejčastěji ukládá na lokální disk a zprávy a další informace si se serverem poskytovatele emailové schránky vyměňuje pomocí internetových protokolů. K nejběžnějším protokolům pro příjem zpráv patří POP3 a pokročilejší IMAP, pro odesílání pošty SMTP, v podnikové sféře i další, např. Microsoft Exchange.\n\nProgram zpravidla umožňuje i spravovat kontakty či filtrovat nevyžádanou poštu. Někteří klienti zvládají též instant messaging nebo práci s diskusními skupinami (například Mozilla Thunderbird).\n\nMail user agent je přední počítačový program používaný pro řízení e-mailů. Rozsáhlé all-in-one poštovní klienti jako je Mozilla Thunderbird a Microsoft Outlook dnes kombinují operace agentů MSA, MDA, MRA a MUA v jedné aplikaci. I tak jsou jednoduché MUA jako je Mutt někdy uvedené jako poštovní klienti.\n\nFunkce poštovního klienta spočívá v připojování k poštovní schránce, do které je e-mail přenesen a uložen v příslušném formátu. Poštovní klient typicky poskytuje základnímu uživatelskému rozhraní vykonávat úlohy s poštou. MUA je sám o sobě neschopný posílání a přijímání pošty.\n\nV POP3 mail nastavení MRA přijímá poštu od vzdáleného poštovního serveru. MDA předává poštu do lokální poštovní schránky. Nakonec se MUA připojí k lokální poštovní schránce a přečte poštu. MSA pošle zprávu vedlejšímu MTA. MTA je pak vyzván k připojení na vzdálený MTA k poslání pošty. Jsou tu i poznámky, že některé z těchto komponent by mohly být zabudovány v jedné aplikaci. Například většina poštovních klientů působí jako MSA pro odevzdání zpráv uživatelskému ISP SMTP serveru.\n\nV IMAP mail nastavení je MDA nepodstatný, jelikož pošta zůstává na poštovním serveru a je odtud přímo čtena.\n\nAčkoli populární protokoly pro příjem pošty obsahují POP3 a IMAP4, posílání pošty je obvykle prováděno použitím SMTP protokolu. Jiný důležitý standard podporován většinou poštovních klientů je MIME, který se používá pro posílání zpráv s přílohou. Přílohy jsou soubory, které nejsou částí dané zprávy ale jsou se zprávou posílány. Většina poštovním klientů přidává do záhlaví e-mailu položku X–Mailer k identifikaci softwaru použitého k poslání zprávy. Dle je X-Mailer běžné ale nestandardní záhlaví.\n\nPoštovní servery a klienti používají podle konvence TCP následující čísla portů. Zatímco příjem elektronické pošty probíhá při šifrovaném spojení z jiného portu, je odchozí elektronická pošta typicky posílána šifrovaně přes stejný port 25, avšak pomocí příkazu STARTTLS.\n\nBez šifrování, podobně jako u pohlednice, je e-mailová aktivita viditelná a může být odposlouchána. Šifrování e-mailů umožňuje ochranu soukromí pomocí šifrování relace (session), těla zprávy, nebo obojího. Bez toho může kdokoli s přístupem k síti se správnými nástroji sledovat e-maily a získat přihlašovací hesla.\n\nVšechny příslušné e-mailové protokoly mají možnost šifrovat celou relaci, aby se zabránilo odposlechnutí uživatelského jména a hesla. Jsou doporučeny mobilním uživatelům a kdykoli poskytovatel internetu není důvěryhodný. Při odesílání pošty, mohou uživatelé pouze mít kontrolu nad šifrováním na prvním zařízení na cestě od klienta k jeho odchozímu poštovnímu serveru. Dále po cestě už mohou být přenášeny zprávy s nebo bez šifrování, v závislosti pouze na obecné konfiguraci odesílacího a přijímacího serveru.\n\nŠifrované relace doručují zprávy v původním formátu, tj. prostý text, nebo zašifrované tělo, na uživatelskou schránku a na cílový server. Tento server provozuje poskytovatel e-mailových služeb, může být někdo jiný než poskytovatel připojení k internetu.\n\nExistují dva modely pro správu šifrovacích klíčů. S/MIME používá model založený na důvěryhodné certifikační autoritě (CA), která podepisuje uživatelské veřejné klíče. OpenPGP používá poněkud flexibilnější, síť důvěry, která umožňuje uživatelům podepisovat jeden druhému veřejné klíče. OpenPGP je také více flexibilní v podobě zpráv, a to v tom, že stále podporuje šifrování prostých zpráv a způsob podepisování, které bylo před standardizací MIME.\n\nV obou případech je pouze tělo zprávy zašifrováno. Hlavičky, včetně autora, příjemců a předmětu zůstávají ve formátu prostého textu.\n\nKromě poštovních klientů a malých MUA ve spolupráci s lokálními MDA/MTA/MRA jsou zde také webové poštovní programy nazývané \"webmail\". Webmail má několik výhod, které obsahují schopnost posílat a přijímat zprávy odkudkoliv užitím jednoduché aplikace: internetového prohlížeče. To eliminuje potřebu nastavení MTA/ MRA/ MDA/ MUA řetězce. Významnými příklady poštovních služeb, které také poskytují uživatelům webmailové rozhraní, jsou Hotmail, Gmail a Yahoo, Proton mail, z českých pak např. Seznam.cz či Centrum.cz.\n\nHlavní nevýhodou webmailu je, že provozující společnost udržuje kontrolu nad elektronickou poštou uživatelů, jelikož ji ukládá na svých serverech. Uživatelé tak \"nevlastní\" své zprávy, ale pouze k nim mají přístup. Pokud uživatel ztratí své autorizační údaje nebo mu je jeho emailový účet odcizen, už se ke svým uloženým zprávám nedostane.\n\nPoužitelnost webmailu je také závislá na rychlosti a kvalitě připojení k internetu, což způsobovalo problémy lidem s vytáčeným připojením k Internetu. Dnešní rychlosti internetového připojení jsou však mnohem vyšší a tento problém tak odpadá.\n\nNejvětší výhodou webmailu je, že ke své elektronické poště může uživatel přistupovat odkudkoliv, kde je připojení k internetu k dispozici. Není potřeba mít u sebe svůj počítač s nainstalovaným poštovním klientem.\n\nPoskytovatelé webmailu obvykle veškerou poštu uživatelů zálohují a navíc poskytují vysoce spolehlivý servis, včetně antispamových filtrů. Důležitá je též dobrá ochrana osobních údajů uživatelů webmailu.\n\nWebmaily podporují přijímání pošty pomocí protokolů POP3 a IMAP4, k odesílání pošty pak většinou slouží SMTP.\n\nDůležitým podporovaným standardem je MIME, který např. umožňuje odesílané zprávy digitálně podepsat nebo k nim přiložit přílohu.\n\n\n\n"}
{"id": "153502", "url": "https://cs.wikipedia.org/wiki?curid=153502", "title": "Sheffield", "text": "Sheffield\n\nSheffield (výslovnost ) je město a metropolitní distrikt v South Yorkshire na severu Anglie. Jeho název je odvozen od jména řeky Sheaf, na jejíchž březích se rozkládá. Počet obyvatel města byl v roce 2004 516 000, Sheffield je tak jedním z osmi největších anglických měst mimo Londýn.\n\nMěsto je známé produkcí kvalitní ušlechtilé oceli a někdejší významné těžbě uhlí (přezdívá se mu \"Steel City\", \"Město oceli\"). K velkému nárůstu počtu obyvatel došlo na začátku průmyslové revoluce. Sheffield obdržel status města roku 1893 a od té doby je jeho oficiální název \"City of Sheffield\". Mezinárodní konkurence způsobila v 70. a 80. letech 20. století pokles průmyslové výroby, který měl významný vliv na životní úroveň obyvatel města. V poslední době se město zotavuje a stává se z něho sportovní a technologické centrum. Hovorově se mu přezdívá \"největší anglická vesnice\" (\"Largest Village of England\"). Jeho mottem je \"Deo Adjuvante Labor Proficit\" (\"S Boží pomocí se naše práce daří\").\n\nÚzemí Sheffieldu bylo osídleno již v období po poslední době ledové ale významnější počet obyvatel se zde objevil až v druhé polovině prvního tisíciletí a byli to Anglosasové a Dánové. V době anglosaské vlády se Sheffield nacházel na hranici mezi královstvím Mercie a Northumbrie. Anglosaská kronika uvádí, že král Northumbrie \"Eanred\" se podrobil králi Wessexu Egbertovi v osadě \"Dore\" (ta se nachází na předměstí současného Sheffieldu) v roce 829. Tato událost učinila Egberta prvním saským králem celé Anglie. Po ovládnutí Anglie Normany byl vybudován Sheffieldský hrad, který kontroloval okolní osady a dal vzniknout malému městu v jeho okolí.\n\nRoku 1296 byl na Castle Square ustanoven trh a Sheffield brzy vyrostl na malé tržní město. Ve 14. století byl Sheffield znám výrobou nožů (viz zmínka v Canterburských povídkách Geoffrey Chaucera). V 16. století se stal centrem nožířské produkce na níž dohlížela \"Company of Cutlers in Hallamshire\". V letech 1570 až 1584 byla na Sheffieldském hradu a panství vězněna skotská královna Marie.\n\nVe 40. letech 18. století byl objeven proces výroby tyglíkové oceli, který umožnil vyrábět v manufakturách kvalitnější ocel. Zhruba v té samé době byla vyvinuta technika plátkování mědi tenkým plátkem stříbra. Tyto inovace vedly k tomu, že se Sheffield stal důležitým průmyslovým městem. Ale ztráta některých zahraničních trhů na konci 18. a na počátku 19. století vedly k recesi. Výsledkem byl nárůst chudoby, který kulminoval v epidemii cholery, která usmrtila v roce 1832 402 obyvatel města.\n\nPrůmyslová revoluce přinesla v 19. století Sheffieldu oživení. Výsledkem zvyšování počtu obyvatel Sheffieldu bylo roku 1842 jeho ustanovení distriktem a roku 1893 obdržel status města. Zvyšování počtu obyvatel si vyžádalo vybudování nových vodních nádrží v okolí města pro pokrytí větší spotřeby pitné vody. Protržení jedné z hrází těchto nádrží způsobilo roku 1864 velké záplavy, v jejichž důsledku zahynulo 270 lidí a byla poškozena velká část města. Nárůst počtu obyvatel se projevil také vznikem mnoha slumů na okraji města.\n\nRecesi z 30. let 20. století zastavilo až narůstající napětí před druhou světovou válkou. Ocelářské společnosti se zaměřily na výrobu zbraní a munice. V době války se tak město stalo terčem nepřátelských náletů. Největšími byly útoky z 12. a 15. prosince 1940 (označované jako \"Sheffield Blitz\"). Zemřelo při nich asi 660 lidí a bylo zničeno mnoho budov.\n\nPo válce v 50. a 60. letech byly mnohé slumy zbořeny a místo nich byly postaveny obytné domy. I centrum města bylo vyčištěno aby mohl být vytvořen nový silniční systém. Nárůst automatizace a konkurence způsobil uzavření mnoha oceláren. Nejvíce se tato situace projevila v 80. letech 20. století. Výrazným impulsem pro obnovu města byly Světové studentské hry v roce 1991. Byla postavena některá sportovní zařízení jako například \"Sheffield Arena\", \"Don Valley Stadium\" (v roce 2013 byla provedena demolice), komplex \"Ponds Forge\". Nové projekty z nedávné doby mění tvář města – obnova \"Peace Gardens\" roku 1998, otevření \"Millennium Galleries\" v dubnu 2001, a \"Winter Gardens\" 22. května 2003 a Millennium Square v květnu 2006.\n\nSheffield se nachází bezprostředně u Rotherhamu od kterého je oddělen dálnicí \"M1\". Na severní hranici se stýká s metropolitním distriktem Barnsley. Na jih a východ zasahuje město až k Derbyshire, když na počátku 20. století pohltil mnoho okolních vesnic. Na západ od Sheffieldu se nachází Peak District, což je nejstarší národní park v Anglii, a Peninský hřeben.\n\nSheffield se nachází v jednom z nejrůznorodějších geografických prostorů. Rozkládá se v přírodním amfiteátru vytvořeném sedmi horami a soutokem pěti řek – Donu, Sheafu, Rivelinu, Loxley a Porteru. Velká část městské zástavby se tak rozkládá na úbočí okolních kopců. Nejnižší bod města je jen 10 m nad mořem, zatímco nejvyšší místa se nachází více než 500 m nad mořem. Nicméně asi 89% budov je postaveno v úrovni mezi 100 a 200 metry nad mořem.\n\nVe městě a jeho blízkém okolí se nachází více než 2 milióny stromů, takže Sheffield má největší počet stromů na jednoho obyvatele v rámci Evropy. Nachází se zde více než 170 zalesněných ploch (pokrývají 28,27 km²), 78 veřejných parků (o rozloze asi 18,30 km²) a 10 veřejně přístupných zahrad. Spolu s 134,66 km² národního parku a 10,87 km² vodních ploch tvoří 61% rozlohy města zeleň.\n\nSheffield se také může pochlubit různorodostí lokalit – obydlené oblasti, parky, lesy, zemědělská půda, vřesoviště, louky a údolí řek. Velké části města jsou vyhlášeny za oblasti ochrany pro vědecké pozorování.\n\nSoučasné hranice města byly ustanoveny roku 1974, kdy se původní Sheffield sloučil se Stocksbridge a dvěma dalšími osadami z \"Wortley Rural District\". Zhruba třetina Sheffieldu se nachází v Peak District National Parku (žádné jiné anglické město nemá ve svém obvodu národní park) a Sheffield je oficiálně městem s největším podílem zeleně v Evropě. Tomuto faktu napomáhá i to, že v rámci města se nachází 150 zalesněných ploch a 50 veřejných parků.\n\nPodle údajů ze sčítání obyvatelstva z roku 2011 je etnická skladba obyvatel následující:\n\nNáboženství:\n\nNejpočetnější skupinou obyvatel jsou lidé ve věku mezi 20 až 24 lety, což je dáno velkým počtem univerzitních studentů.\nPopulace Sheffieldu dosáhla vrcholu v roce 1951 počtem 577 050 a od té doby klesala. Od roku 2000 počet obyvatel zase přibývá.\n\nPo mnoha letech poklesu se objevují náznaky zlepšování ekonomické situace Sheffieldu. Podle průzkumu Barclays Bank z roku 2004 byl Sheffieldský obvod \"Hallam\" nejrychleji bohatnoucím obvodem mimo Londýna a počet obyvatel s příjmem nad 60 000 liber za rok dosáhl více než 12%. V roce 2005 bylo v Sheffieldu investováno asi 250 milionů liber.\n\nSheffield je mezinárodně uznávaný pro svou metalurgii a výrobu oceli. Město je místem vzniku mnoha inovací. Benjamin Huntsman vyvinul roku 1740 tyglíkovou technologii výroby oceli. Tato technologie byla překonána roku 1856 Henry Bessemerem vyvinutím Bessemerova konvertoru. Thomas Boulsover objevil na počátku 18. století \"Sheffield plate\" – stříbrem plátkovanou měď. Roku 1912 vyvinul Harry Brearley ušlechtilou ocel a výzkumy F. B. Pickeringa a T. Gladmana v 60. až 80. letech daly vzniknout vysokopevné oceli.\n\nMimo výroby oceli byl dalším důležitým oborem těžba uhlí, především v okolí města. Například Buckinghamský palác byl postaven z vápence vytěženého v lomu v Anstonu nedaleko Sheffieldu. Dalšími velkými zaměstnavateli jsou call centra, městský úřad, univerzity a nemocnice. Sheffield v současné době produkuje více oceli než kdy dříve v historii. Nicméně vliv oceláren na zaměstnanost je menší protože výroba je více automatizovaná a potřeba zaměstnanců je nižší než v minulosti.\n\nSheffield je také významným obchodním centrem i když se nedá porovnat s jinými velkými městy. Hlavní nákupní centra města se nachází v obvodu Moor, \"Fargate\", Orchard Square a \"Devonshire Quarter\". Ve městě mají své obchodní domy významné společnosti například John Lewis, Marks & Spencer, Atkinsons, \"Castle House\" \"Co-op\" a Debenhams. Hlavním tržištěm Sheffieldu je Castle Market vybudovaný nad pozůstatky hradu. Nákupní střediska mimo Sheffield zahrnují například centra \"Meadowhall', \"Ecclesall Road\", \"London Road\", \"Hillsborough\" a \"Crystal Peaks\".\n\nSheffield je spravován městskou radou – \"Sheffield City Council\". Rada má 84 členů. Město má rovněž historický úřad starosty (\"Lord Mayor\"). Funkce lorda starosty, v minulosti s velkým vlivem na chod města a správu jeho financí, je nyní zaměřena spíše na ceremoniální procedury.\n\nVětšina zařízení patřících městu je řízena nezávislou dobročinnou organizací \"Sheffield International Venues\". Ta spravuje mimo jiné \"Sheffield Arenu\" a \"Don Valley Stadium\". \"Sheffield Galleries and Museums Trust\" a \"Sheffield Industrial Museums Trust\" se stará o provoz galerií a muzeí vlastněných městem, včetně \"Millennium Galleries\", \"Lyceum Theatre\" a \"Crucible Theatre\".\n\nV účetním roce 2004/2005 byl rozpočet městské rady ve výši 1 229 milionů liber rozdělen takto:\n\n\nSheffield je zastoupen v parlamentu šesti poslanci i když tento počet se sníží v příštích volbách na pět, protože jeden volební obvod je sdílen s Barnsley.\n\nSheffield je spojen s dálniční síti prostřednictvím dálnic \"M1\" a \"M18\". \"M1\" obchází severovýchod města a spojuje ho na jihu s Londýnem a na severu s Leedsem. \"M18\" ústí z \"M1\" nedaleko Sheffieldu a spojuje ho s Doncasterem, letištěm Doncaster Sheffield a přístavem v Humber. Sheffieldský okruh propojuje centrum města s dálnicí. Silnice \"A57\" a \"A61\" jsou hlavními magistrálami procházejícími městem. Vnitřní okruh, vybudovaný v 70. letech 20. století, je v současnosti rozšiřován tak aby vytvářel úplný kruh a odvedl část dopravy z centra města.\n\nHlavní železniční trať vedoucí na jih do East Midlands a Londýna poskytuje mimo jiné i spojení do Nottinghamu, Derby, Leicesteru a Bedfordu (nejrychlejší vlakový spoj do Londýna trvá cca 2 hodiny). Sheffieldem vede také trať ve směru severovýchod – jihozápad, která propojuje východ Skotska a severovýchod Anglie se South Yorkshire, West Yorkshire, West Midlands a jihozápadem Anglie. Tato linka tak nabízí přímé spoje do Aberdeenu, Edinburghu, Newcastle, Darlingtonu, Yorku, Leedsu, Birminghamu, Bristolu, Tauntonu a Exeteru. Sheffield leží i na lince mezi Liverpoolem a Manchesterem a Hullem a Východní Anglií a nabízí tak spojení s Liverpoolem, Manchesterm, Hullem, Lincolnem, Ely a Norwichem. Hlavní železniční stanicí pro všechny tyto spoje je Sheffield Midland Station na jihovýchodě centra města. Stanice Meadowhall Interchange je využívána vlaky směřujícími na severovýchod s výjimkou expresů. Vlakové spoje jsou zajišťovány společnostmi Midland Mainline, Virgin Trains, Central Trains, TransPennine Express a Northern Rail.\n\nKopcovitý charakter města neumožňuje přílišný rozvoj místních železničních tratí a tak pouze na východ od Sheffieldu vede několik tratí, po kterých se dopravují zaměstnanci z celého South Yorkshire stejně jako z části West Yorkshire, Nottinghamshire, Lincolnshire a Derbyshire. Mezi tyto místní linky patří \"Penistone Line\", \"Dearne Valley Line\", \"Hope Valley Line\" a \"Hallam Line\", které staví i na příměstských železničních stanicích \"Chapeltown\", \"Darnall\", \"Woodhouse\" a \"Dore\".\nSystém lehké kolejové dopravy Sheffield Supertram byl zprovozněn roku 1994. Skládá se ze tří linek, které vedou z centra města do \"Hillsborough\", \"Halfway\" a \"Meadowhall\".\n\nSheffield je důležitou křižovatkou na trasách dálkových autobusů a nabízí přímé spojení s tak vzdálenými městy jako jsou Plymouth a Edinburg.\n\nHlavním stanovištěm pro autobusy městské hromadné dopravy je stanoviště na Pond Street. Další důležité stanice se nacházejí u \"Meadowhall\" a \"Hillsborough\". Po deregulaci autobusové dopravy v roce 1986 byly založeny mnohé autobusové společnosti například \"Sheffield & District\", \"Yorkshire Terrier\", \"Sheaf Line\", \"Andrew's\", \"Sheffield Omnibus\" a \"Northern Bus\".\n\nNejbližším letištěm v dosahu Sheffieldu je letiště Doncaster Sheffield, ve vzdálenosti cca 30 km od města. Bylo otevřeno 28. dubna 2005 a je využíváno především nízkonákladovými leteckými společnostmi. Ročně odbaví asi jeden milion cestujících. Letiště Sheffield City bylo otevřeno již roku 1997 ale z důvodu nedostatku radarů a krátké přistávací dráhy nebylo schopno využít konjunkturu nízkonákladových společností. Letiště Manchester, letiště Leeds Bradford International a letiště East Midlands se nacházejí asi hodinu cesty autem od Sheffieldu. Manchesterské letiště je spojeno s Sheffieldem pravidelnou železniční linkou se spoji s hodinovou frekvencí.\n\nAčkoli je Sheffield kopcovitý je kompaktní a má jen málo hlavních dopravních tepen. Nachází se na Transpeninské stezce, která je součástí Národní sítě cyklistických stezek. Vede ze Southportu na severozápadě do Hornsea. \"Peak District National Park\", který je velmi populární mezi cyklisty, se nachází tak blízko u Sheffieldu, že jeho část leží uvnitř hranic města a je lehce dosažitelný z centra města.\n\nAsi 7% pracujících Sheffieldu je zaměstnáno v tvůrčí oblasti, což je o dost více než je národní průměr 4%. \"Open Up Sheffield\" je každoroční událost probíhající první dva týdny v květnu, kdy místní výtvarní umělci a řemeslníci zpřístupňují své dílny a ateliéry pro veřejnost.\n\nV Sheffieldu se nacházejí dvě velká divadla – Lyceum Theatre a Crucible Theatre, které spolu s Studio Theatre tvoří největší divadelní komplex mimo Londýn.\nGalerie umění zvaná Millennium Galleries v moderní budově je uměleckoprůmyslovým muzeem, které má jednak stálou expozici tradičních řemeslných výrobků města Sheffield (ocelových nožů, příborů, a dále nádobí ze stříbra či mědi postříbřené buď technikou plátování nebo elektrolytickým postupem galvanoplastiky). postříbřené mědi, a dále krátkodobé výstavy umění a designu posledních 100 let. Další Site Gallery se specializuje na multimédia.\n\nV Sheffieldu je otevřeno také pět muzeí – Sheffieldské městské muzeum, Kelham Island Museum, Shefieldské požární a policejní muzeum, Abbeydale Industrial Hamlet a Shepherd Wheel.\n\nSheffield byl domovem pro mnoho známých hudebních skupin, především zaměřených na syntetický a elektronický pop. Mezi nejznámější patří \"Human League\", \"Heaven 17\", \"Thompson Twins\" a \"Wavestar\". Sheffield byl také místem startu takových kapel a hudebníků jako byli Pulp, Def Leppard, Joe Cocker a Longpigs. Ve městě jsou rovněž významně zastoupeny hudební směry Hip Hop a R'n'B reprezentované například \"NoXcuse\" a \"Hoodz Underground \". Pochází odtud také známá kapela Arctic Monkeys.\n\nVztah Sheffieldu k moderní hudbě byl posílen poté co zde bylo roku 1999 Národním centrem pro populární hudbu otevřeno muzeum věnované tomuto oboru. Nebylo tak úspěšné jak se předpokládalo a později bylo používáno jako hudební sál pro pořádání různých akcí a od února 2005 je využíváno Sheffield Hallam University.\n\nPro pořádání hudební produkce jsou v Sheffieldu využívány sály v \"Leadmill\", \"Corporation\", \"Broadwalk\", radnici, \"University of Sheffield\" a \"Studio Theatre\" v \"Crucible Theatre\". V Sheffieldu působí mnohé místní orchestry včetně \"Hallam Sinfonia\", Sheffieldského symfonického orchestru, Sheffieldského komorního orchestru a Sheffieldského filharmonického orchestru.\n\nV Sheffieldu je vydáván deník \"Sheffield Star\", který je doplněn týdeníkem \"Sheffield Telegraph\". Ze Sheffieldu vysílá rozhlasová stanice BBC – \"Radio Sheffield\" a soukromé stanice \"Hallam FM\" a \"Magic AM\".\n\n\"Sheffield International Documentary Festival\", festival dokumentárních filmů považovaný za jeden z nejvýznamnějších britských festivalů, je pravidelně ročně pořádán od roku 1994 v \"Showroom Cinema\".\n\nV Sheffieldu sídlí dvě vysoké školy – University of Sheffield a Sheffield Hallam University. Dohromady je navštěvuje asi 45 000 studentů, včetně mnoha z dálného východu. V důsledku velkého množství studentů zde existuje mnoho barů, kaváren, klubů, obchodů a studentských ubytoven.\n\nV Sheffieldu existují pouze dvě fakulty – Longley Park Sixth Form College, otevřená roku 2004 a Sheffield College, vytvořená z šesti škol ve městě, soustředěné do tří center – \"Castle College\" v centru města, \"Hillsborough College\" a \"Norton College\". Dále zde existuje 141 základních škol a 23 středních škol, z nichž sedm je šestiletých. Nejznámějšími jsou \"High Storrs School\", \"Silverdale School\", \"Tapton School\" a \"King Edward VII School\". V Sheffieldu je také sedm soukromých škol.\n\nSheffield má dlouhou sportovní historii. Roku 1857 skupina hráčů kriketu založila první oficiální fotbalový klub na světě – Sheffield FC a do roku 1860 ve městě existovalo 15 fotbalových klubů. V současnosti zde působí dva ligové kluby Sheffield United a Sheffield Wednesday a dva velké neligové kluby – Sheffield FC a Hallam FC, který hraje na nejstarším fotbalovém hřišti na světě poblíž \"Crosspol\".\n\nV Sheffieldu jsou zastoupeny i jiné sporty – squash, jehož turnaje jsou zde každoročně pořádány, ragby a klub \"Sheffield Eagles\", basketbalový klub \"Sheffield Sharks\" a dokonce i lední hokej klub \"Sheffield Steelers a populární Sheffield Tigers speedway (plochá dráha).\"\n\n\" \" Bývalý atlet a světový rekordman Sebastian Coe vyrůstal v Sheffieldu a zahájil zde svou úspěšnou atletickou kariéru jako člen \"Hallamshire Harriers\".\n\nMnoho ze sportovních zařízení v Sheffieldu bylo vybudováno pro Univerziádu, která zde byla pořádána roku 1991. Jedná se například o Don Valley International Athletics Stadium, Sheffield Arena a Ponds Forge. Ve městě také existují sportoviště pro golf, horolezectví, bowling a krasobruslení (\"IceSheffield\" aréna otevřená roku 2003). Sheffieldská lyžařská vesnice je největším umělým lyžařským areálem v Evropě. Ve městě jsou také dva areály z lezeckými stěnami. V současné době je Sheffield i sídlem Anglického institutu pro sport.\n\nV Sheffieldu se nachází mnoho turistických atrakcí jako jsou například Sheffieldské zimní zahrady a Peace Gardens. Sheffieldské botanické zahrady v současné době procházejí výraznou rekonstrukcí, která si vyžádá náklady asi 6,7 milionů liber. Ve městě také existuje městská farma \"Heeley City Farm\" a chov zvířat v Graves Parku, který je přístupný veřejnosti.\nArchitektura města zahrnuje asi 1 000 chráněných staveb z nichž ale pouze malá část je pozoruhodných. Ve městě se nachází několik parků, například Millhouses Park, Endcliffe Park a Graves Park.\n\n"}
{"id": "153503", "url": "https://cs.wikipedia.org/wiki?curid=153503", "title": "Krajta hnědohlavá", "text": "Krajta hnědohlavá\n\nKrajta hnědohlavá (\"Aspidites ramsayi\") je had z čeledi hroznýšovitých, jenž je endemitem Austrálie.\n\nTělo této zvláštní krajty, dříve považované za poddruh krajty černohlavé, má trojúhelníkový průřez, protáhlá hnědožlutá hlava je jenom neznatelně oddělena od těla. Je zbarvena olivově šedě až dohněda, s žlutavým břichem posetým tmavšími skvrnami. Přes hřbet se táhnou tmavé, symetrické pruhy, obzvlášť výrazné u mláďat. Tmavé oči mají svislé zřítelnice. Vytváří dvě formy, z nichž menší je olivově zbarvená a větší forma je spíše dohněda.\n\nDélka dospělců dosahuje 150 až 300 cm.\n\nJejím domovem je střední a západní Austrálie, kde vyhledává pouštní a polopouštní charakter prostředí. Přestože se jedná převážně o terestrický druh, občas ráda šplhá po stromech. Aktivní bývá převážně v noci.\n\nPro chov se osvědčilo větší suché terárium, vybavené větví na šplhání a nezbytnou miskou na pití i případnou koupel. Důležité je vybudování alespoň dvou tmavých úkrytů. Bez možnosti schovat se jsou totiž tito hadi vystaveni trvalému stresu, který se velice negativně projevuje na jejich kondici a celkovém zdravotním stavu.\n\nV teráriu udržujeme teplotu od 26 do 32 °C, v místě vyhřívání může vystoupit až přes 40 °C. Vlhkost do 50 % je zdá se plně dostačující, naopak při příliš vysoké vlhkosti se necítí dobře.\n\nKrajty rodu \"Aspidites\" jsou ofiofágní, to znamená že loví především jiné hady, často smrtelně jedovaté. Déle zabíjejí různé jiné plazy a nepohrdnou ani drobnými hlodavci, vačnatci, či ptáky. V teráriích je sortiment potravy omezen na hlodavce přiměřené velikosti, popř. na několikadenní kuřata.\n\nV dubnu až srpnu simulujeme tzv. zimní období, to znamená že chováme jedince odděleně a zároveň omezíme, nebo úplně zastavíme přísun potravy. Začátkem května hady připustíme a po úspěšném páření je znova oddělíme. Gravidní samice se často otáčejí břichem k vyhřívací žárovce, vejce však snášejí jen každý druhý rok.\n\nKoncem září či začátkem října snese samice 6–10 vajec, ze kterých se přibližně po 60–70 dnech inkubace, při 30 °C teplotě líhnou kontrastně pruhovaná mláďata. Ta měří kolem 30 cm, mají se čile k světu a zpravidla bez problémů přijímají malá myšata.\n"}
{"id": "153509", "url": "https://cs.wikipedia.org/wiki?curid=153509", "title": "Anton Dreher", "text": "Anton Dreher\n\nAnton Dreher starší (7. června 1810 ve Schwechatu u Vídně – 27. prosince 1863 tamtéž) byl rakouský podnikatel v pivovarnictví, který uvedl moderní typ ležáku.\n\nVaření piva se učil u mistra Meichla v rodinném pivovaru. V roce 1836 převzal podnik a v roce 1840/1841 vyvinul metodu zdola kvašeného piva – \"Schwechater Lagerbier\". Tento typ piva si získal velkou popularitu, nejprve ve Vídni a později po celém světě. V roce 1860 zakoupil Dreher velkostatek Měcholupy (okres Louny), kam patřily i Deštnice a Sádek. Jeho syn Anton Dreher mladší (1849–1921) převzal podnik 21. března 1870 (předtím ho 7 let měli na starosti dva správci, protože ještě nebyl plnoletý) a pokračoval ve vývoji a rozšiřování pivovaru a začal exportovat ležák i za oceán.\n\nAngažoval se i v politice. Byl poslancem Dolnorakouského zemského sněmu a roku 1861 se stal i poslancem Říšské rady (zastupoval kurii venkovských obcí, obvod Bruck an der Leitha), kde setrval až do své smrti.\n\n"}
{"id": "153511", "url": "https://cs.wikipedia.org/wiki?curid=153511", "title": "Multimediální přehrávač", "text": "Multimediální přehrávač\n\nMultimediální přehrávač je výraz, který znamená software na přehrávání multimediálních souborů. Obvykle se jedná o zvukové soubory čili audiosoubory nebo obrazové soubory čili videosoubory. Některé programy umějí přehrávat obojí, jiné jsou specializované (v takovém případě hovoříme o audiopřehrávači nebo videopřehrávači). Příkladem multimediálního přehrávače může být Windows Media Player, Winamp či VLC.\n"}
{"id": "153517", "url": "https://cs.wikipedia.org/wiki?curid=153517", "title": "Leicester", "text": "Leicester\n\nLeicester (výslovnost ) je největším městem a samostatnou správní jednotkou v anglickém regionu East Midlands. Je tradičně hlavním městem hrabství Leicestershire. Leicester se rozkládá na řece Soar a na okraji Anglického národního lesa.\n\nV roce 2004 mělo samotné město přibližně 285 100 obyvatel a spolu s předměstími 441 213. Podle počtu obyvatel je Leicester 10. nejlidnatějším městem Anglie a 13. Velké Británie. Spádová oblast Leicesteru zahrnuje některá satelitní města jako například \"Oadby\", \"Wigston\", \"Braunstone Town\", \"Birstall\", \"Glenfield\", \"Blaby\", \"Thurmaston\", \"Syston\" a \"Leicester Forest East\". Většina z těchto oblastí je integrována do města jako jeho předměstí.\n\nPodle Geoffreye z Monmouthu mytologický král \"Leir\" založil město \"Kaerleir\" (\"Leir's chester\" – opevněné město patřící Leirovi). I současná welšitna používá pro toto město název \"Caerlŷr\". Předpokládá se, že král Leir byl pohřben Kordelií v kobce pod řekou Soar, poblíž města zasvěceného římskému bohu Janusovi. Tento král byl zřejmě inspirací pro Shakespearovu hru Král Lear.\n\nLeicester je město s dlouhou historií trvající asi 2 000 let. V prvním období byl znám jako \"Ratae Coritanorum\" a byl obydlen keltským kmenem \"Corieltauvi\". V té době byl hlavním městem oblasti v současnosti známé jako East Midlands.\nOkolo roku 50 zde Římané postavili vojenské opevnění u silnice \"Fosse Way\". Poté, co bylo osídleno vojenskou posádkou stalo se \"Ratae Corieltauvorum\" důležitým obchodním centrem a jedním z největších měst na Římany ovládaném území Británie. Pozůstatky římských lázní je možno spatřit i v současné době u Jewry Wall muzea, ve které jsou uloženy ostatní artefakty získané při archeologických vykopávkách. Současný název města je z části říšského původu - přípona \"cester\" (z latinského \"castra\") se vyskytuje v různých modifikacích v názvech dalších britských měst, které dosáhly věhlasu pod římskou správou (Manchester, Colchester, Dorchester, Chichester, Winchester, Portchester, Rochester, Worcester (čte se vustr), Alcester, Lancaster, Cirencester, Gloucester (čte se glostr), Tadcaster, Wroxeter and Towcester (čte se toustr)).\n\nPoznatky o historii města v 5. století jsou minimální, zřejmě došlo ke zmenšení jeho významu. Roku 679 byl Leicester vybrán jako sídlo biskupství a stal se znovu městem. Tato situace trvala až do 9. století, kdy bylo město dobyto Vikingy a stalo se jedním z pěti opevněných měst Danelawu. Leicesterský biskup přesídlil do města \"Dorchester on Thames\" a pozice Leicesteru jako sídla biskupa byla obnovená až ve 20. století.\n\nLeicester se stal velmi důležitým městem ve středověku. V pozemkové knize byl zmiňován jako město i když tento status ztratil v 11. století v důsledku sporů mezi církví a šlechtou. Status města Leicester znovu získal až roku 1919 a v roce 1927 byl také kostel Svatého Martina ustanoven katedrálou. Hrobka Richarda III. se nachází v hlavní chrámové lodi a od roku 2015 se tam nacházejí i jeho ostatky, nalezené při výkopových pracích roku 2012.\n\nVelmi důležitou událostí v dějinách Anglie bylo konání prvního parlamentu roku 1265 v Leicesteru. Simon de Montfort tehdy přinutil krále Jindřicha III. aby se toto jednání uskutečnilo v Leicesterském hradu, z něhož se do současnosti dochovaly jen rozvaliny. V Leicesteru se později konala ještě další zasedání parlamentu.\n\n4. listopadu 1530 byl kardinál Thomas Wolsey obviněn z velezrady a měl být dopraven k soudu v Toweru. Na cestě do Londýna onemocněl a stráž, která ho doprovázela se s ním zastavila v Leicesteru. Zde se jeho stav náhle zhoršil a 29. listopadu 1530 zemřel a byl pochován v Leicesterském opatství.\n\nVýstavba \"Grand Union Canal\" spojila Leicester s Londýnem a Birminghamem. To přispělo k rychlé industrializaci města. Hlavními obory byly výroba textilu, obuvi a ve 20. století strojírenská výroba. Všechny tyto obory jsou v současnosti v útlumu.\n\nRoku 1832 byl Leicester s otevřením \"Leicester and Swannington Railway\" spojen s okolím i železnicí a rozvíjející průmyslová výroba mohla být jednodušeji zásobována uhlím z nedalekých dolů. Roku 1840 byla zprovozněna \"Midland Counties Railway\" a město tak bylo napojeno na národní železniční síť. Od roku 1860 mělo město přímé železniční spojení s Londýnem.\n\nLeicester v době své historie několikrát expandoval za své současné hranice. Největší nárůst rozlohy města nastal roku 1892 kdy k němu byly připojeny \"Belgrave\", \"Aylestone\", \"Knighton\" a \"North Evington\". Současné hranice města byly ustanoveny roku 1935 připojením zbytku \"Evingtonu\", \"Humberstone\", \"Beaumont Leys\" a části \"Braunstone\".\n\nV letech po druhé světové válce byl Leicester cílem rozsáhlé vlny imigrantů z celého světa. Imigranti v současnosti tvoří více než 50% obyvatel města a Leicester je tak jedním z nejvíce multikulturních měst Velké Británie. Mnoho polských vojáků se nevrátilo po válce do vlasti z obav před komunistickým režimem a vytvořili tak základ polské komunity v Leicesteru. V 60. letech 20. století začal příliv imigrantů z indického subkontinentu, který vyvrcholil v 70. letech přistěhovalci z Keni a Ugandy. Po rozšíření Evropské unie o postkomunistické státy to bylo mnoho přistěhovalců z těchto zemí.\n\nEtnický původ (sčítání v roce 2011):\n\nNáboženství (sčítání v roce 2011):\n\nHlavními pilíři ekonomiky města je potravinářství, výroba textilního zboží, strojírenství, elektronika, tiskařství a výroba plastů.\n\nV Leicesteru působí například strojírenské společnosti \"Jones & Shipman\" (obráběcí stroje a řídící systémy), \"Richards Engineering\" (vybavení sléváren), \"Transmon Engineering\" (manipulační technika) a \"Trelleborg\" (závěsné komponenty pro železnici a námořní dopravu).\n\nJedním z tradičních potravinářských producentů byla společnost založená Henrym Walkerem. Z původního řeznictví se postupem doby stala producentem bramborových lupínků a byla začleněna do Frito-Lay, pobočky společnosti Pepsi Cola. V současné době vyrábí až 10 miliónů balení bramborových lupínků denně a je jednou z největších potravinářských společností Velké Británie.\n\nLeicesterské tržiště je největším zastřešeným tržištěm v Evropě a na tomto místě se nachází už asi 700 let. V asi 270 stáncích se prodává především ovoce, zelenina, ryby a maso.\n\nRada města Leicesteru (\"Leicester City Council\") se 1. dubna 1997 stala správním orgánem samostatné správní jednotky (\"unitary authority\"). Do té doby existovala dvoustupňová dělba zodpovědnosti za správu konkrétní agendy mezi orgány města a hrabství, systém který je dále uplatňován ve zbytku hrabství Leicestershire. Sídlo rady hrabství se nachází nadále v Glenfieldu, těsně za hranicemi města. Administrativní centrum rady města se nachází v centru města v \"New Walk Centre\".\n\nLeicester je rozdělen do tří volebních obvodů do parlamentu – \"Leicester East\", \"Leicester West\" a Leicester South\".\n\nMěsto se nachází v dosahu dálnice \"M1\". Další dálnice \"M69\" začíná poblíž města a vede k dálnici \"M6\" a pokračuje směrem na Coventry.\n\nProchází jím železniční trať Midland Main Line vedoucí z Londýnské stanice \"St Pancras\" do Sheffieldu, Nottinghamu a Leedsu. Expresní vlaky provozované společností \"East Midlands Trains\" jsou schopny dorazit do Londýna za dobu jedné hodiny a několika minut. Další železniční trati spojují Leicester s Birminghammem, Nuneatonem a Cambridge.\n\nLetiště East Midlands se nachází nedaleko Doningtonu na severozápadě Leicestershire. Letiště odbavuje především spoje nízkonákladových leteckých společností. Každý den odsud odlétají letadla na mezinárodních linkách například do Paříže, Frankfurtu, Berlína a Amsterdamu, vnitrostátních linkách do Edinburghu nebo Belfastu a omezený počet na transkontinentálních linkách do Barbadosu, Mexika nebo na Floridu. Letiště Leicester v městském obvodu \"Stoughton\" je využíváno spíše pro sportovní účely.\n\nAutobusové stanoviště \"St. Margaret's Bus Station\" je hlavní přestupní stanicí pro dálkové autobusové spoje, zatímco místní doprava využívá jak toto stanoviště tak i \"Haymarket Bus Station\". Autobusová doprava na dálkových trasách je zajišťována společnostmi National Express a Stagecoach Group, zatímco místní dopravu provozují společnosti \"First Leicester\", \"Arriva Midlands\" a \"Centerbus\".\n\nHrabstvím Leicestershire vede mnoho tras Národní cyklistické sítě a v centru Leicesteru se nachází \"Leicester Bike Park\".\n\nCentrum města má Viktoriánský ráz s několika pozdějšími dostavbami, které respektovaly charakter původní zástavby. V centru města se nachází věž s hodinami a je umístěna na křižovatce pěti hlavních ulicí – \"High Street\", \"Churchgate\", \"Belgrave Gate\", \"Humberstone Gate\" a \"Gallowtree Gate\". Historické centrum města se nachází poněkud na západ a zahrnuje mimo jiné hrad, katedrálu, kostely \"St Mary de Castro\" a Svatého Mikuláše, radnici a Židovské hradby.\n\nLeicester pořádá každý rok \"Pride Parade\", Karibský karneval, největší oslavu svátku \"Divali\" konanou mimo Indii, největší festival komedie ve Velké Británii \"Leicester Comedy Festival\" a hudební festival \"Summer Sundae\".\n\nKulturní zařízení v Leicesteru:\n\nV Leicesteru se nacházejí dvě univerzity – Leicesterská univerzita a De Montfort University, která byla otevřena roku 1969 jako \"Leicester Polytechnic\" a současné jméno nese od roku 1992. Sídlí zde také Národní kosmické centrum což je dáno tím, že Leicesterská univerzita je jednou z mála vysokých škol ve Velké Británii, která se zabývá výzkumem vesmíru.\n\nSoučasné plány pro rozvoj školství v Leicesteru zahrnují vybudování městské akademie - \"Samworth Enterprise Academy\", na jejímž financování se má podílet i Anglikánská církev a předseda představenstva společnosti \"Samworth Brothers\". Status státem řízené školy obdržela \"Leicester Islamic Academy\".\n\nV Leicesteru působí mimo jiné tyto sportovní kluby – fotbalový Leicester City F.C., ragbyový \"Leicester Tigers\", basketbalový \"Leicester Riders\", atletický \"Leicester Coritanian A.C.\" a kriketový \"Leicestershire County Cricket Club\". Fotbalové, kriketové a ragbyové týmy zaznamenaly největší slávu na přelomu milénia a to se odrazilo i v tom, že v centru města byla instalována sousoší fotbalisty, kriketisty a ragbisty na \"Gallowtree Gate\" v centru města.\n\nNa jihu města v Oadby se nachází dostihové závodiště.\n\nFotbalový tým zažil největší historický milník v sezóně 2015/16. Byli považování za naprosté outsidery, avšak po nádherné sezóně vyhráli poprvé v historii klubu Anglickou ligu. Především se o tento úspěch zasloužili Jamie Vardy a Riyad Mahrez. Tým pod vedením Claudia Ranieri získal v sezóně 81 bodů.\n\n\n"}
{"id": "153518", "url": "https://cs.wikipedia.org/wiki?curid=153518", "title": "Braniborské koncerty", "text": "Braniborské koncerty\n\nBraniborské koncerty (německy \"Brandenburgische Konzerte\", BWV 1046–1051) je cyklus instrumentálních koncertů německého skladatele Johanna Sebastiana Bacha. Braniborské koncerty patří k nejvýznamnějším dílům barokní hudby.\n\nTento cyklus, nazvaný původně \"„Six Concerts avec plusieurs instruments“\" (\"„Šest koncertů pro více nástrojů“\"), byl dokončen zřejmě v letech 1718-1721 v Köthenu. V roce 1721 byl věnován braniborskému markraběti Kristiánu Ludvíkovi, který Bachovu práci během krátkého setkání v Berlíně (1718/19) inicioval.\n\nNázev Braniborské koncerty použil poprvé v 70. letech 19. století známý Bachův životopisec a badatel Philipp Spitta.\n\nBraniborské koncerty jsou, zejména pro náročnost koncertantních partů, považovány za jeden z vrcholů interpretačního umění a jsou dnes prestižní součástí repertoáru významných hudebních těles na celém světě.\n\nDo poloviny 20. století se však jejich souborná provedení objevovala jen ojediněle, především zásluhou dirigentů, kteří do tradičního repertoáru soustavněji zařazovali i předklasická díla (např. Alfred Cortot, Adolf Busch, Hermann Scherchen, Otto Klemperer). Zlom nastal v následujících dvou desetiletích, kdy nebývalý zájem o starou hudbu přinesl s sebou také hledání cest k její historicky poučené interpretaci. Přirozeným východiskem se stal návrat k původnímu notovému textu a studium historických pramenů o dobové interpretační praxi. Stále se ovšem používaly převážně moderní nástroje, především proto, že úroveň poznatků o stavbě historických replik a o autentické technice hry neumožňovala dosáhnout esteticky uspokojivých řešení. Přesto zejména interpretace šedesátých let významně přispěla k objevení Bachova díla v jeho historickém kontextu a zásadním způsobem v tomto smyslu ovlivnila i hudební veřejnost.\n\nKaždé nastudování Braniborských koncertů bylo tehdy spojeno s řadou otázek, o nichž se zčásti diskutuje dodnes (např. velikost ansámblu, tempa, dynamika, realizace partů aj.). Stále zřetelněji se tak projevovaly rozdíly mezi „tradicionalisty“ (např. nahrávka Herberta von Karajana) a novou generací, ale i uvnitř jí samotné (Nicolas Harnoncourt, Gustav Leonhardt, Karl Richter, Karl Ristenpart a další).\n\nI v Československu se první souborná nahrávka Braniborských koncertů vztahuje k tomuto průkopnickému období revivalismu předklasické hudby. Uskutečnila ji v letech 1964-5 Munclingerova Ars rediviva v koprodukci Supraphonu a americké Columbie. Sólistou v druhém koncertu byl tehdy již světově proslulý francouzský trumpetista Maurice André, v ostatních koncertantních partech vystoupili špičkoví čeští instrumentalisté, např. hornista Miroslav Štefek, flétnista František Čech, hobojisté Jiří Mihule a Stanislav Duchoň, fagotista Karel Bidlo, houslista Václav Snítil, kontrabasista a violonista František Pošta, cembalisté Viktorie Švihlíková a Josef Hála a další. Nahrávka byla oceněna prestižním francouzským časopisem Diapason a měla četné reedice v 70.-90.letech, kdy se poprvé objevila i na kompaktním disku. Po roce 2000 realizovaly další CD reedice některé zahraniční labely, u nichž je dosud v nabídce.\n\nV 70.letech uskutečnila Ars rediviva novou soubornou nahrávku pro Československý rozhlas a v 80.letech Braniborské koncerty provedla na Pražském jaru. Do roku 2006, kdy vznikla zásluhou souboru Musica Florea první česká nahrávka na historické nástroje, byla Ars rediviva jediným českým ansámblem, který toto Bachovo dílo souborně nahrál a jako součást repertoáru mnohokrát koncertně provedl doma i v zahraničí.\n\nNa historické nástroje se poprvé pokusil Braniborské koncerty souborně provést již v padesátých letech Jascha Horenstein s Komorním orchestrem Vídeňských symfoniků a o deset let později Nicolaus Harnoncourt se souborem Concentus Musicus Wien. Skutečný zlom přinesla však teprve sedmdesátá a osmdesátá léta (Gustav Leonhardt, S.a W.Kuijkenové; Trevor Pinnock, The English Concert). Vynikající nahrávky uskutečnili např. Christopher Hogwood (Academy of Ancient Music), Reinhard Goebel (Musica Antiqua Köln), Jordi Savall (Le Concert des Nations) a další specialisté v oblasti barokní hudby.\n\nKaždý z Braniborských koncertů má svou specifickou strukturu a instrumentaci. Nalezneme zde nejen prvky consortů (3. a 6. koncert), concerta grossa (mj. 2. koncert) a sólového concerta italského typu (4. a 5. koncert), ale i suity a fugy.\n\nKoncert č. 2 F dur je součástí Sounds of Earth, hudby, která putuje jako poselství lidstva vesmírem.\npro 2 horny, 3 hoboje, fagot, housle, smyčce a continuo\n\nVěty: (Allegro) — Adagio — Allegro — Menuetto (Trio I — Polacca — Trio II)\n\npro trubku in F, housle (Quartgeige), zobcovou flétnu, hoboj, smyčce a continuo\n\nVěty: (bez označení) — Andante — Allegro assai\n\npro 3 housle, 3 violy, 3 violoncella a continuo\n\nVěty: (bez označení — Adagio) — Allegro\n\npro housle, 2 zobcové flétny, smyčce a continuo\n\nVěty: Allegro— Andante — Presto\npro koncertantní cembalo, příčnou flétnu, housle a smyčce\n\nVěty: Allegro — Affetuoso — Allegro\n\npro 2 violy da braccio, violoncello, 3 violy da gamba a continuo\n\nVěty: (bez označení) — Adagio ma non tanto — Allegro\n\n\n\n\nNejvětší počet nahrávek (včetně videozáznamů a DVD) uskutečnil patrně Nikolaus Harnoncourt se souborem Concentus Musicus Wien.\n\n\n"}
{"id": "153522", "url": "https://cs.wikipedia.org/wiki?curid=153522", "title": "Myšenec", "text": "Myšenec\n\nMyšenec je vesnice nacházející se asi 2 km severně od Protivína u řeky Blanice v okrese Písek. Dnes je tato obec jednou z místních částí města Protivín. V roce 2011 zde trvale žilo 225 obyvatel.\n\nPrvní písemná zmínka o vsi, jež vešla ve známost především díky pozůstatkům gotického hradu, pochází z roku 1331.\n\n\n\n"}
{"id": "153524", "url": "https://cs.wikipedia.org/wiki?curid=153524", "title": "Pixel art", "text": "Pixel art\n\nPixel art je druh počítačové grafiky, která je vytvářena po jednotlivých pixelech (obrazových bodech). Takové obrázky jsou (většinou) extrémně malé a každý pixel musí být přesně nabarven, aby se došlo k co nejrealističtější grafické podobě.\n\nTento druh grafiky vyžaduje velké množství času, protože autor musí každý pixel vybarvit zvlášť. Proto pracuje při určitém zvětšení; většinou v měřítku 8:1. Pixel art se používá jako grafika do her.\n\nNa tvoření pixel artu se dá použít téměř každý 2D grafický editor.\n\nObyčejný přechod: Několik barev, které jsou v sloupcích nanášeny vedle sebe.\n\nDithering: Několik málo barev, jejichž přechody tvoří tečkovaný vzorek.\n\n"}
{"id": "153527", "url": "https://cs.wikipedia.org/wiki?curid=153527", "title": "Písecké hory", "text": "Písecké hory\n\nPísecké hory jsou běžně užívané označení pro geomorfologický okrsek Mehelnická vrchovina v jižních Čechách. Jde o zalesněný hřeben, tvořící rozvodí řek Otavy s Blanicí na straně jedné a Vltavy na straně druhé, který se táhne od východního okraje města Písek jihovýchodním směrem až téměř k Temelínu. Vznikly ve starších prvohorách a jsou součástí Středočeské pahorkatiny. Písecké hory jsou místem klidu, nejenom pro obyvatele Písku, ale i přilehlých vesnic. Nacházejí se zde převážně smíšené lesy. Nejvyšším vrcholem je Velký Mehelník (632 m n. m.). V současnosti patří většina Píseckých hor městu Písek.\n\nČást Píseckých hor je součástí přírodního parku Písecké hory.\n\nEtymologie názvu není příliš složitá. Výraz „hory“, se odvozuje od středověkého hornictví (těžba nejen zlata). Přívlastek „písecké“ pak od toho, že Písecké hory patří tradičně královskému městu Písku.\n\nZ archeologických výzkumů vyplývá, že zde bylo osídlení v pozdní době kamenné a době bronzové. Nalezená mohylová pohřebiště pochází z doby halštatské. V Píseckých horách byl na konci 60. let 20. století proveden první archeologický výzkum hlubinného dolu v Česku. Hlubinná těžba zlata v Píseckých horách začala na přelomu 13. a 14. století, vrchol těžby v dolu Havírky je kladen do 15. a 16. století. Na povrchu jsou ze zlatodolu patrné dvě řady propadlých šachet a štol, objeveny byly i pozůstatky dvou kováren, hornické nářadí (želízka, mlátky, hornické lampičky), menších obytná stavení, keramické střepy a úlomky kamnových kachlů. Podzemní prostory jsou zaplavené vodou – v polovině 70. let 20. století zde potápěči prováděli archeologický výzkum.\n\n\n\n"}
{"id": "153534", "url": "https://cs.wikipedia.org/wiki?curid=153534", "title": "Židovský hřbitov v Mikulově", "text": "Židovský hřbitov v Mikulově\n\nŽidovský hřbitov v Mikulově patří k nejvýznamnějším židovským hřbitovům v České republice. Svým významem se řadí hned vedle hřbitovů na Starém městě pražském a v Kolíně, a je tedy jedním z nejstarších a nejdůležitějších židovských hřbitovů na Moravě. Od roku 1964 je chráněn jako kulturní památka.\n\nHřbitov byl založen v polovině 15. století zhruba ve stejné době, kdy vznikla zdejší židovská obec. O jeho stáří svědčí poloha na severozápadním okraji bývalé židovské čtvrti, téměř na dosah od dnešního vnitřního města. Hřbitov, který se rozprostírá na západním svahu Kozího hrádku, má rozlohu 19 180 m a jeho poměrně nepravidelný tvar vypovídá o složitém historickém vývoji. Celý hřbitov chrání masivní zeď, která v některých místech dosahuje výšky 6–8 m. Tvoří ji kombinace místního bílého vápence a červených cihel, což je pro starou mikulovskou výstavbu dost typický způsob.\nNejznámější částí hřbitova je jeho centrální a nejdůležitější část, takzvaný rabínský vršek (\"Rabbonimplatz\"). Jedná se o vyvýšeninu, kde se nacházejí nejstarší náhrobky z počátku 17. století, dále hroby moravských zemských a místních rabínů a členů jejich rodin a náhrobky příslušníků nejbohatších mikulovských rodin.\nV nejjižnější části hřbitova stojí budova obřadní síně, jež byla postavena v roce 1898 v neorenesančním stylu a kterou projektoval slavný vídeňský architekt Max Fleischer (1841-1905), a umělá vyvýšenina zpevněná náhrobky. Odtud vede podél východní zdi takzvaná východní cesta. Na sever od rabínského vršku se rozkládá nejmladší část hřbitova, v jejíž západní části se nachází hrob maďarských Židů z roku 1945.\nNávrší při vstupu na hřbitov zabírá dětské pohřebiště.\n\nPoslední pohřby se na mikulovském židovském hřbitově konaly na podzim roku 1945, kdy zde bylo pochováno 21 exhumovaných maďarských židovských vězňů zdejšího pracovního tábora, kteří byli 15. dubna 1945 povražděni nacisty. Posledními zesnulými, kteří byli pohřbeni na mikulovském hřbitově, byl Hanuš Spielmann (pohřeb se konal 21. 4. 1948) a Emil Stankiewicz (pohřeb se konal 5. 1. 1949).\n\nNa Moravě se náhrobní kameny (\"macevy\") datované před rokem 1620 dochovaly pouze na třech židovských hřbitovech, a to v Ivančicích, v Tovačově a právě v Mikulově. Tato moravská města se tak řadí k českým městům s nejstaršími židovskými pohřebišti, tedy k Praze, Kolínu, Mladé Boleslavi, Brandýsu nad Labem, Roudnici nad Labem a k Stráži u Tachova.\n\nNa ploše mikulovského židovského hřbitova se nachází několik tisíc dochovaných náhrobků. Jejich přesný počet je však odhadován různě. Jiří Fiedler uvádí číslo 2500, Jaroslav Klenovský až 4000. I pokud jde o nejstarší náhrobek se prameny rozcházejí. Jaroslav Klenovský a Jiří Fiedler jej datují rokem 1605, zatímco Jan Heřman uvádí rok 1618.\nNáhrobky se nacházejí téměř po celé ploše hřbitova a tvoří nepravidelné řady orientované převážně východo-západním směrem. Jejich nápisy směřují většinou k jihu. Další řady hrobů z nejstarší doby se táhnou podél východní stěny hřbitova.\nNejstarší \"macevy\" z počátku 17. století se nacházejí v centrální vyvýšené části na tzv. rabínském vršku. Je zde asi 80 náhrobků v několika hustých řadách. Tyto náhrobní kameny, jež patří celé řadě moravských zemských a místních rabínů a příslušníkům nejbohatších mikulovských rodin, jsou zdejšími nejcennějšími náhrobky a tvoří pravděpodobně nejstarší jádro, kolem něhož se hřbitov postupně rozšiřoval. \nNejstarší typ zdejších náhrobků představuje od první poloviny 17. století čtvercová či obdélníková tabule. Jde buď o plochý reliéf s pilastry po obou stranách, nad nimiž je oblouk s rytinami nebo ornamenty. Druhou variantou je orámovaná deska bez architektonických prvků. Do ní je vytesán další obdélník zakončený nahoře obloukem. Objevují se i jejich kombinace.\nV polovině 18. století se objevují raně barokní \"macevy\", jež mají složitější tvary a bohatou plastickou výzdobu. Typicky mikulovskou ozdobou byla mušle. Náhrobky byly kromě toho zdobeny dalšími, často rostlinnými motivy a prvky. Během 18. století začíná převládat rokokový styl. Tvůrci těchto \"macev\" byli zřejmě ovlivněni výzdobou mikulovského zámku.\n\nMikulovský židovský hřbitov však není významný jen pro svou umělecko-historickou hodnotu, ale i tím, že vzhledem k významu města jakožto sídla zemského rabína reprezentoval Židovstvo celé Moravy. Z tohoto pohledu jsou významné hroby moravských zemských rabínů, jež se nacházejí na rabínském vršku.\nJsou to:\nJehuda Löb ben Obadja Eulenburg (zemř. 1618)\nPetachjah ben Josef (zemř. 1637)\nMenachem Mendl Krochmal (zemř. 1661)\nAron Jakob ven Jecheskel (Ezekiel) Charif (zemř. 1671)\nJehuda Arje Löb-Lev (zemř. 1684)\nEleazar Mendl ben Mordechaj Fanta (zemř. 1690)\nGabriel ben Jehuda Leb Eskeles (zemř. 1718)\nMoses ben Aron Lwow-Lemburger (zemř. 1757)\nGerson ben Moses Pullitz-Pollitzer (zemř. 1772)\nŠemuel Šmelke ha-Levi Horovic (1778)\nGerson ben Abraham Chajes (zemř. 1789)\nMordechaj ben Abraham Benet (zemř. 1830).\n\n\n"}
