{"id": "163576", "url": "https://cs.wikipedia.org/wiki?curid=163576", "title": "Choustník (hrad)", "text": "Choustník (hrad)\n\nChoustník je zřícenina hradu asi jeden kilometr východně od stejnojmenné obce v okrese Tábor. Stojí na vrcholu dominantního vrchu v nadmořské výšce 660 m uvnitř přírodní rezervace Choustník. Hrad je v Česku vzácnou ukázkou tzv. \"ganerbenburgu,\" neboli hradu tvořeném více jádry, ve kterých sídlilo několik různých majitelů. Zřícenina hradu byla necitlivě zrestaurována a zpřístupněna veřejnosti. Věž hradu slouží jako rozhledna. Od roku 1958 je chráněna jako kulturní památka ČR.\n\nHrad založil Beneš z Choustníka po roce 1262. Jeho potomci, Beneš a Jan z Choustníka, žili na hradě společně a rozdělili hradní jádro na dvě oddělené části. V Čechách byl podobně rozdělen jen hrad Skála.\n\nPáni z Choustníka hrad roku 1322 vyměnili, stejně jako ostatní majetek, s Petrem I. z Rožmberka a získali za něj Chlumec nad Cidlinou a Choustníkovo Hradiště. Za Oldřicha II. z Rožmberka byla posílena obranná funkce hradu a ten se stal opěrným bodem hranice rožmberského panství. Po zboření hradu Příběnice v roce 1420 význam Choustníku vzrostl. V době husitských válek se stal vězením pro husitské kněze. Oldřichův syn Jan II. z Rožmberka byl během části poděbradských válek v roce 1467 spojencem krále Jiřího z Poděbrad a právě Choustník se stal centrem jeho válečných příprav proti Zdeňkovi ze Šternberka. Později však uzavřel příměří s jednotou zelenohorskou a přešel na její stranu proti králi. Brzy však musel s králem uzavřít příměří a vydat Choustník Zdeňkovi ze Šternberka, který ho vrátil až na nátlak šlechty v roce 1476.\n\nPetr Vok z Rožmberka prodal hrad s pivovarem, chmelnicemi, mlýnem, pilou, poplužním dvorem, zahradami, štěpnicemi, ovčínem a osmi vesnicemi roku 1596 Jiříku Homutovi z Harasova a od roku 1614 je hrad uváděn jako pustý. Panství přešlo na Homutovu dceru Zuzanu a její potomky, z kterých ho Heřman Václav Černín v roce 1674 postoupil panství svému věřiteli Janu Šporkovi. Odtud přešlo do vlastnictví dcery jeho synovce Marie Konstancie a jejího druhého manžela Karla Josefa Voračického z Paběnic (od roku 1706). V jeho rodině zůstal Choustník až do roku 1838. Své mládí v okolí hradu strávila hraběnka Eleonora Kounicová, mimo jiné příznivkyně Boženy Němcové. Roku 1948 byl Raolu Benjaminu Rohanovi vyvlastněn.\n\nHrad je dvoudílný. Podobu původního předhradí neznáme, ale dnes je opevněné hradbou bez známek ochozu. Do výše položeného hradního jádra vedl most nesený třemi kamennými pilíři. Hradní jádro bylo v první stavební fázi obehnáno hradbou, ke které byla na severní straně přiložena větší obytná věž (donjon), která však stejně jako menší věž plnila také funkci bergfritu. Ve východní části jádra vznikl dvouprostorový palác.\n\nNejpozději za bratrů Beneše a Jana z Choustníka bylo jádro rozděleno do dvou samostatných částí. Původní palác byl rozšířen o jižní křídlo s místností osvětlovanou kružbovými okny, která bývá považována za kapli. V menším východním jádře byl postaven menší donjon a zlomkovitě dochovaný palác.\n\nZa Oldřicha z Rožmberka bylo v reakci na rozvoj palných zbraní a zejména dělostřelby zdokonaleno opevnění. Podél jižní strany hradu vznikl parkán zesílený dvěma dovnitř otevřenými čtverhrannými baštami se štěrbinovými střílnami. Před parkánem se nachází ještě příkop a val, na kterém byla na východě postavena předsunutá věž. Další bašta se nacházela v předpolí hradu. Podle Augusta Sedláčka se předsunuté bašty jmenovaly Kokot a Sichrov. Kromě toho byla také zvýšena a střeleckým ochozem opatřena hlavní hradba jádra.\n\nPůvod jména hradu i vesnice vysvětluje pověst. Krásný a statečný panoš zamiloval se do dcery císaře Bedřicha Rudobradého. Princezna jeho lásku opětovala, ale císař jí nepřál. Milenci proto prchli a po dlouhé cestě usadili se v kraji táborském a vystavěli si hrad. Po čase zapomněl císař na svůj hněv a šel dceru hledat. Aby nebyl poznán, dal si své rezavé vousy ostříhati a přidělati vousy falešné. Šel a šel, až přišel v naše kraje a stanul před hradem, jehož neznal. Zaklepal na bránu a byl puštěn do hradu. Svou dceru poznal ihned, ale sám se dal poznati, až se přesvědčil, že jeho dcera je šťastna. Potom strhl falešné vousy a s dětmi se smířil. Od toho, že měl falešné vousy, nazván byl hrad fousáč – foustník, a z toho vzniklo jméno Choustník.\n\nKe hradu se váží i další pověsti. Podle nich páni z Choustníka získali rodový znak žebřík do erbu odměnou za dobytí města Milána, při kterém jako první dosáhli vrcholu milánských hradeb. Erb dostali od Přemysla Otakara I. a zároveň získali pozemky u Soběslavi. Ještě jedna pověst se vztahuje k hradu. Jednou za rok se k hradní studni slétají čarodějnice z okolí a tropí své rejdy.\n\nNa hrad přístupný v otvíracích hodinách vede zeleně značená turistická trasa z vesnice pod hradem do Černovic.\n\n\n"}
{"id": "163577", "url": "https://cs.wikipedia.org/wiki?curid=163577", "title": "Skald", "text": "Skald\n\nSkaldi (staroseversky \"skáld\") byli dvorští básníci, kteří působili za doby vikinské ve Skandinávii, zejména v Norsku a na Islandu. Skaldská poezie je jednou z hlavních složek staroseverské literatury.\n\nSkald byl zpravidla členem královské či jarlovy družiny, jejichž činy měl za úkol básnicky zaznamenávat a zvěčňovat. V době neexistence historiografie tak zastával i úlohu jakéhosi kronikáře. Za tuto práci byl bohatě odměňován; skaldi se obecně těšili veliké cti a vážnosti. Nebyli však vázáni na jediného chlebodárce: např. Einar Skúlason takto posloužil hned sedmi panovníkům.\n\nSkaldská poezie je ryze severský fenomén, ke kterému nenacházíme v jiných literaturách paralely. Vyznačuje se velmi přísnou metrikou, volným slovosledem a nadobyčejným užíváním básnických opisů.\n\nLiterární příručky rozlišují 4 etapy skaldského básnictví:\n\nVýjimečně používá skaldská poezie i eddické metrum či jemu podobný \"kviðuháttr\" (pevněji regulovaný \"fornyrdðislag\"); hlavním skaldským metrem je však ještě náročnější \"dróttkvaett\" neboli \"dvorské metrum\".\n\nDróttkvaett má osmiveršovou strofu, z nichž každá v ideálním případě sestává ze 6 slabik (3 přízvučné a 3 nepřízvučné). Vždy dva verše spolu aliterují; krom toho má každý řádek ještě vnitřní rým (alespoň jedna stejná souhláska, případně i samohláska). Výjimečně se vyskytuje i koncový rým.\n\nSkaldská báseň příležitostného charakteru tvořená jednou či dvěma strofami se nazývá lausavísa. Pokud se strofy sdružovaly v delší básně, vznikl flokkr či vznešenější drápa, která měla také refrén.\n\nMíra užívání básnických opisů je zcela výjimečná. Skaldi užívali jednak heiti, tj. jednoslové poetismy (např. \"mlat\" místo \"kladivo\"), jednak kenningy čili víceslovné substantivní opisy: např. \"lyže moře\" namísto \"loď\"; takový kenning ale mohl být opsán dalším, tedy např. \"válečník\" může být \"hybatel tance trnů ran\". Často se také opisovalo pomocí jmen pohanských bohů, a to i po přijetí křesťanství.\n\nSlovosled je ve skaldské poezii volný, což působí při čtení originálu velké potíže: věty a jejich části sebou navzájem všemožně prostupují. Musíme si však uvědomit že 1) skaldská poezie nebyla určena k tichému čtení, 2) vyžádala si to přísná metrická pravidla, neboť kdyby byl slovosled pevný, byla by prakticky nesplnitelná.\n\n\n"}
{"id": "163580", "url": "https://cs.wikipedia.org/wiki?curid=163580", "title": "PlayStation 3", "text": "PlayStation 3\n\nHerní zařízení PlayStation 3 (nejprve značeno PLAYSTATION 3, po příchodu slim verze jako PlayStation 3 nebo i PS3) je v pořadí třetí konzole od společnosti Sony Computer Entertainment, je to nástupce konzole PlayStation 2 a zařazuje se do rodiny herních konzolí PlayStation. PlayStation 3 se zrodil v sedmé generaci konzolí a soupeří s konzolemi Xbox 360 od Microsoftu a Wii od Nintenda.\n\nHlavním rozdílem PlayStationu 3 od předešlých konzolí PlayStation je jeho herní online služba PlayStation Network, která je v rozporu s politikou Sony u minulých verzí PlayStationů, kde nechávala čistě na vývojářích, jestli bude jejich hra podporovat hraní online. Dalšími hlavními vlastnosti této konzole je mnoho multimediálních funkcí, propojení s přenosnou konzolí PlayStation Portable a použití optického formátu Blu-Ray jako úložiště pro hry či filmy. PlayStation 3 je také první multimediální zařízení, které podporuje Blu-Ray profil verze 2.0.\n\nPlayStation 3 byl poprvé vydán 11. listopadu 2006 v Japonsku, 17. listopadu 2006 v Severní Americe, 16. března 2007 ve Spojeném království a Irsku a nakonec 23. března 2007 v Evropě a Oceánii. V den vydání byly na trhu dvě verze, první měla pevný disk o velikosti 20GB a druhá verze s kapacitou pevného disku 60GB, která měla i několik funkcí navíc, model s 20GB pevným diskem nebyl nikdy vydán v Evropě a Oceánii. Od vydání konzole bylo vydáno několik revizí konzole, největší změnou bylo uvedení slim modelu v září 2009, který s sebou přines nové logo konzole a i jiný typ psaní jména konzole.\n\nSony oficiálně odhalila PlayStation 3 (propagováno jako PLAYSTATION 3) 16. května 2005 na herní konferenci E3 2005, konzoli představila s ovladačem v bumerangovém stylu. Funkční model konzole zde představen nebyl, ale ani v září 2005 na Tokyo Game Show, ačkoli Sony u obou výstav pořádala předváděcí akce pro demonstraci výkonu konzole, kde předváděla hru a technologické demo hry Final Fantasy VII. Počáteční prototyp konzole byl k vidění v květnu 2005, který obsahoval dva HDMI porty, tři síťové Ethernet porty a šest USB portů. Když byla konzole znovu viděna o rok později na konferenci E3 2006, obsahovala už pouze jeden HDMI port, jeden Ethernet port a čtyři USB porty kvůli menším výrobním nákladům. Sony tehdy oznámila dva modely, které budou v prodeji den vypuštění na trh - 20GB (499€) a 60GB (599€) model. Model s kapacitou pevného disku 60GB obsahoval HDMI port na rozdíl od 20GB modelu, měl Wi-Fi internet, čtečku paměťových karet a chromový obal se stříbrným logem. Oba dva modely byly v den uvedení na trhu - 11. listopadu v Japonsku a 17. listopadu 2006 v Severní Americe.\n\n6. září 2006, Sony oznámila chystané uvedení na trh konzole PlayStation 3 pro PAL region až na 23. březen 2007 kvůli nedostatku materiálu použitém v Blu-Ray mechanikách.\n\nNa výstavě Tokyo Game Show 22. září 2006 Sony oznámila HDMI port na levnějším 20GB modelu, ale neměl chromový obal, čtečku paměťových karet, stříbrné logo a Wi-Fi připojení. Cena 20GB modelu byla v Japonsku o 20 % menší, než cena 60GB modelu. Během konference Sony ukázala 27 her běžících na finálním sestavení hardwaru obsaženého v konzoli.\n\nPlayStation 3 byl poprvé uveden na trh 11. listopadu 2006 v Japonsku v 7:00 ráno. Z průzkumu agentury Media Create vyplývá, že se za 24 hodin prodalo 81,639 kusů konzole PlayStation 3 v Japonsku. Brzy se uvedení na trh dočkala Severní Amerika, 17. listopadu 2006. Kvůli nedostatku kusů, které obyvatelstvo žádalo, se o poslední kusy PS3 bojovalo - příkladem je 60 lidí, které se rvali o 10 kusů konzole, předbíhání a další. Dne 24. ledna 2007 Sony oznámila vydání konzole v Evropě a Oceánii na březen kvůli nedostatečně vyrobeným kusům. Uvedení v Evropě a Oceánii se konalo 23. března 2007 a prodalo se 600,000 kusů za pouhé dva dny.\n\nUž dlouhou dobu byly spekulace o překopané a předělané PlayStation 3. Spekulace se potvrdily, když 18. srpna 2009 Sony oznámila Sony PlayStation 3 s kódovým názvem CECH-2000 na konferenci Gamescom v Německu. Slim verze byla vydána ve všech oblastech najednou v září 2009. S příchodem slim modelu se také změnil typ psaní konzole. Místo \"PLAYSTATION 3\" se píše \"PlayStation 3\" jako u svých předchůdcích \"PlayStation\" či \"PlayStation 2\", na slim modelu je ale místo \"PlayStation 3\" napsána pouze zkratka \"PS3\". Také se změnila bootovací obrazovka a místo nápisu \"Sony Computer Entertainment\" je nově napsáno \"PS3 PlayStation 3\". Poslední změna se projevila v podobě nového designu obalů her pro PlayStation 3. V září 2012 byla uvedena na trh nová verze s označením Playstation 3 Super Slim ve 12GB, 250GB a 500GB verzi - nová verze je menší, lehčí a nově má i mechanicky otvíratelnou Blu-Ray mechaniku.\n\nKonzole PlayStation 3 je vypouklá na levé straně s logem vpravo nahoře, když je vertikální (čelní strana je vypouklá, když je v horizontální poloze) a má lesklý černý povrch. Designér PlayStationu 3, Teiyuo Goto, předvedl logo PlayStationu 3, které bylo inspirováno logem Spider-mana. Prezident SCEI, Ken Kutaragi, řekl: \"\"Logo bylo jedním z prvních vlastností, které mohli určovat budoucí tvar a vzhled PlayStationu 3.\"\" Konzole obsahuje Blu-ray mechaniku s rychlostí 2× pro hry, Blu-ray filmy, DVD disky, CD disky a jiná optická média. Konzole byla původně nabízena s pevnými disky velikosti 20GB a 60GB a později jsou k dispozici modely velikostí pevného disku 320GB a 160GB. Dnes je v prodeji varianta 12 GB SSD disk a 500 GB.Ke všem modelům může být uživateli připojen pevný disk o velikosti 2,5 palce. Konzole má zabudovaný Bluetooth 2.0 (možno připojit až sedm zařízení), gigabitový Ethernet, USB 2.0 a HDMI 1.4.\n\nHardware PlayStationu 3 může být použit i pro postavení superpočítačů pro řešení pokročilých výpočetních úloh. Společnost Fixstars Solutions prodala verzi linuxového systému Yellow Dog Linux speciálně pro PlayStation 3, společnost RapidMind zase balíček pro streamované programování, ale v roce v lednu 2009 je koupil Intel. V lednu 2007, doktor Frank Mueller, profesor informatiky na univerzitě NCSU v USA, vytvořil pracovní stanici z osmi PlayStationů 3. Mueller komentoval, že 256MB paměti je limitace zejména pro tyto aplikace, a proto nabádal v budoucnu k vyšší kapacitě operační paměti. Jako velmi cenově líbivý výkon seskupených PlayStationů 3, zakoupila americká armáda plno těchto konzolí pro výzkumné účely. V květnu 2007 SCE a Stanfordova univerzita uvolnili Folding@home. Tento program umožňuje vlastníkům konzole dát výpočetní výkon pro studování fyzikálních změn. V prosinci 2008, skupina hackerů použila 200 kusů konzole pro prolomení ochranného protokolu SSL.\n\nKonzole používá procesor Cell (celým jménem Cell Broadband Engine), který vyvinuly firmy Sony, Toshiba a IBM. Procesor je postaven na architektuře PowerPC PPE a je taktován na 3.20GHz, dále obsahuje i osm SPE. Osmá jednotka SPE je vypnuta kvůli výnosu čipu. Pouze šest SPE ze sedmi je nabízeno pro vývojáře, sedmé je vyhrazeno pro operační systém konzole. Konzole obsahuje 256MB hlavní paměti typu XDR.\n\nKonzoli pohání grafický čip Reality Synthesizer (zkr. RSX), kterou vytvořila společnost NVIDIA speciálně pro tuto konzoli. Čip běží na frekvenci 550 MHz, původně byl vyroben 90nm procesem, později 65nm (2008) a nyní 40nm (2010). Čip je postaven na architektuře jádra NV78 (řada NVIDIA GeForce 7800) a obsahuje přes 300 milionů tranzistorů. Má k dispozici celkem 256MB paměti typu GDDR3 běžící na 700 MHz, která je napojena na 128bitovou sběrnici. Prezident společnosti NVIDIA, Jen-Hsun Huang, na výstavě E3 v roce 2005 prohlásil, že grafický čip NVIDIA RSX je 2× rychlejší, než grafická karta NVIDIA GeForce 6800 Ultra.\n\nOvladač je designově a ovladatelností téměř stejný jako u předchozích typů, jen s tím rozdílem, že má místo předních dolních tlačítek \"R2\" a \"L2\" tentokrát analogové páčky \"R2\" a \"L2\", připomínající spoušť u zbraně, větší základní tlačítka (\"trojúhelník\", \"křížek\", \"čtverec\", \"kolečko\"), nové multifunkční tlačítko \"PS Home\", je vyroben z kvalitnějšího materiálu a není propojen kabelem, ale ovládán pomocí bezdrátového Bluetooth.Typ baterie-zabudovaná dobíjecí litium-iontová baterie, napětí-DC 3,7 V, kapacita baterie-610mAh a přibližná hmotnost 193g. Baterie má vydržet až 30 hodin používání při jednom nabití.\n\nVšechny modely PS3 dokáží přehrát hry systému Playstation. Zpětná kompatibilita PS2 PS3 závisí především na jednotlivých modelech PS3. Dřívější americké a japonské modely vyráběné ke konci roku 2006, zvané \"PLAYSTATION 3 60GB\" (sériové číslo CECHAXX), mají emulaci PS2 titulu pomocí samotného zabudovaného PS2 hardwaru uvnitř samotné konzole PS3. Tímto způsobem emulace je možno přehrát 95% všech PS2 her. Dále se tyto modely přestaly vyrábět a na trh zavítal model \"CECHCXX\". Tento model byl prodáván celosvětově a emulace PS2 her probíhala přes zabudovaný software, systém už tedy neměl zabudovaný PS2 procesor. Tento způsob emulace dokázal přehrát už pouze 75% všech her PS2 a velice snižoval kvalitu her. V takovém případě je samotný systém Playstation 2 tedy lepší přehrávač pro hry PS2. Na jaře roku 2008 Sony ohlásilo konec výroby PS3 60GB a tak se i na podzim stalo. Začal se vyrábět nový model 80GB. Nový model kromě výrazného snížení počtu funkcí úplně ztratil funkci emulace PS2 her. Od té doby Playstation 3 už nedokáže přehrávat PS2 hry. V roce 2012 Sony na PlayStation Store začala prodávat vybrané PS2 hry, které fungují na PS3.\n\nPlaystation Store je internetový obchod, ze kterého lze stahovat demoverze např. Gran Turismo 5 nebo UNCHARTED, ukázky z High Definition filmů, videa z promo akcí a další. Dále obsahuje zdarma ke stažení službu Home, ve které bude hráč ovládat svého avatára, bude mít svůj virtuální pokoj, bude si moci popovídat s kamarády, domlouvat se vyměňování věcí a stahovat si objekty do her.\n\nPlayStation 3 podporuje DVD Blu-ray a DivX, má Wi-Fi, Ethernet, pevný disk, HDMI, full HD, remote play (na hraní her, přehrávání filmů, dívání se na televizi a prohlížení si fotek na svém přenosném zařízení Playstation Portable), čip CELL Broadband engine a grafický čip RSX.\n\n\n"}
{"id": "163583", "url": "https://cs.wikipedia.org/wiki?curid=163583", "title": "Cejn siný", "text": "Cejn siný\n\nCejn siný (\"Abramis ballerus\") je v Česku se vzácně vyskytující druh. Fakticky se vyskytuje pouze v omezeném množství na jižní Moravě.\n\nTělo je z boků velmi zploštělé, ale nižší než u cejna velkého. Má tmavý namodralý hřbet, boky stříbřité a žlutavé, břicho je nažloutlé, ploutve šedé. Má spodní ústa. Řitní ploutev je delší než u cejna velkého. Může dorůst délky až 50 cm. Dožívá se přibližně 15 let.\n\nObývá dolní toky řek a stojaté vody. Vyskytuje se v úmoří Černého a Baltského moře.\n\nPotravu přijímá pouze ve dne. Živí se hlavně planktonem, příležitostně také bentosem a částmi rostlin.\n\nPohlavně dospívá kolem 4. roku života. Tření probíhá v období od dubna do května. Třou se nejčastěji na potopené kmeny a větvě stromů, vzácněji na rostlinstvo či kamení. Jedna samice může běžně naklást 5000 - 30000 jiker.\n\n\n"}
{"id": "163585", "url": "https://cs.wikipedia.org/wiki?curid=163585", "title": "Nintendo", "text": "Nintendo\n\nNintendó (japonsky: 任天堂株式会社 Nintendó kabušiki-gaiša) je japonská firma, v současné době se věnující výrobě a distribuci videoher a herních konzolí. Byla založena už v roce 1889 jako firma vyrábějící hrací karty, posléze se přeorientovala na výrobu hraček a dnes vyrábí hlavně vlastní herní systémy a hry pro ně.\n\nSpolečnost byla založena pod názvem „Nintendó Koppai“ 23. září roku 1889 Fusadžiró Jamaučim a její hlavní náplní byla výroba hracích karet pro hru zvanou Hanafuda. Ručně vyráběné hrací karty se staly oblíbenými a tak Jamauči najal další zaměstnance pro zvýšení výroby. Později společnost organizovala i vlastní karetní turnaje.\n\nV roce 1956 Hiroši Jamauči (pravnuk Fusadžiró Jamaučiho) navštívil obchodně Spojené státy americké kvůli jednání s United States Playing Card Company, dominantní společností s hracími kartami v severní Americe. Při jednání si všiml, že největší společnost v jeho odvětví sídlí pouze v malé kanceláři, a to byl hlavní bod k jeho akceleraci v obchodu s hracími kartami. Zároveň se mu podařilo získat možnost dávat na své karty postavy společnosti Disney.\n\nOd roku 1963 společnost Nintendó začala experimentovat i v jiných odvětvích. Většina pokusů, jako prodej instantní rýže, však skončily neúspěchem. Nadále se společnost orientovala pouze na zábavní systémy, jako například měřič lásky Nintendo Love Tester.\n\nRoku 1977 byl do společnosti přijat vedoucí studentského projektu Šigeru Mijamoto, jehož Donkey Kong, vydaný roku 1981 získal ohromný úspěch. Navíc prodej licencí pro jiné systémy znamenal pro Nintendo značný nárůst zisku. Ještě roku 1980 Nintendo začalo s prodejem vlastní digihry Game & Watch.\n\nZa další klíčový rok je považován 1985, kdy na severoamerický trh dorazilo Nintendo Entertainment System (zkráceně NES), který doprovázela dnes velmi známá hra Super Mario Bros. Tehdy se již ale objevil konkurenční systém Master System od společnosti SEGA. Roku 1989 pak přišlo Nintendó s přenosnou herní konzolí zvanou Game Boy.\n\n8bitový NES byl později nahrazen další domácí konzolí Super Nintendo Entertainment System (SNES), která disponovala již 16bitovým systémem a opět musela na trhu bojovat proti firmě SEGA a jejímu Mega Drive. Nintendo 64 bylo zmiňováno hlavně s jeho schopnostmi 3D grafiky a rozšíření počtu hráčů ze standardních dvou až na čtyři.\n\nPrvní konzolí, která využívala optické disky namísto plastových cartridgí byla Nintendo GameCube.\n\nNásledovníkem GameCube se stalo Nintendo Wii. Wii patří do tzv. 7. generace herních konzolí. Oproti konkurentům – PlayStationu od Sony a Xboxu od Microsoftu – se vydalo cestou interaktivní zábavy a pokrokovým ovladačem, nazvaném Wii Remote, jehož pohyb zachycuje sensor a převádí ho do hry. Tuto technologii později použil také Microsoft se svým Kinectem a Sony s PlayStation Move.\n\nNásledovníkem Wii je v roce 2012 vydané Wii U, které s Wii Remotem přineslo také displej zabudovaný v ovladači, díky čemuž je možné se např. dívat do displeje v ovladači, jako do zaměřovače, zatímco na monitoru vidět obyčejný pohled. Wii U je zástupce tzv. 8. generace konzolí, kde konkuruje PlayStationu 4 a Xboxu One.\n\nNejznámější herní série:\n\n\n"}
{"id": "163587", "url": "https://cs.wikipedia.org/wiki?curid=163587", "title": "Rožmitál", "text": "Rožmitál\n\nRožmitál je název pro více obcí a části obcí:\n\n"}
{"id": "163589", "url": "https://cs.wikipedia.org/wiki?curid=163589", "title": "Kongó (rozcestník)", "text": "Kongó (rozcestník)\n\nKongó (: 金剛) je japonský výraz pro buddhistickou vadžru (: \"nezničitelný předmět\", někdy překládáno i jako \"diamant\") a je součástí následujících názvů:\n\n"}
{"id": "163590", "url": "https://cs.wikipedia.org/wiki?curid=163590", "title": "Tasman (renderovací jádro)", "text": "Tasman (renderovací jádro)\n\nTasman je renderovací jádro, které se poprvé objevilo ve webovém prohlížeči Internet Explorer 5 pro Macintosh. Snahou tohoto jádra bylo vylepšit podporu pro webové standardy definované konzorciem World Wide Web. V čase vydání Internet Exploreru 5 pro Mac byl Tasman renderovací jádro s nejlepší podporou webových standardů. Internet Explorer pro Mac dnes již není podporován, ale Tasman se stále vyskytuje v jiných produktech společnosti Microsoft.\n\nPrvní verze Tasmanu (označovaná jako „v0“) se objevila 27. března 2000 v Internet Exploreru 5 pro Mac. Aktualizovaná verze (označovaná jako 0.1) byla součástí Internet Exploreru 5.1 pro Mac. 15. května 2003 Microsoft uvolnil prohlížeč MSN pro Mac OS X, který používal vylepšené renderovací jádro Tasman (verze 0.9). Tato verze obsahovala následující vylepšení:\n\n\nNásledně byl Tasman vylepšen a povýšil na verzi 1.0, ale žádné z těchto vylepšení nebylo nikdy zahrnuto v žádném produktu. 11. května 2004 Microsoft uvolnil kancelářský balík Microsoft Office 2004 pro Mac, který obsahuje jádro Tasman v e-mailovém klientu Entourage.\n\n"}
{"id": "163591", "url": "https://cs.wikipedia.org/wiki?curid=163591", "title": "PlayStation (herní konzole)", "text": "PlayStation (herní konzole)\n\nPlayStation (též nazýváno jako PS, PS1) je herní konzole paté generace od společnosti Sony Computer Entertainment. Konzole byla vydána na trh nejprve v Japonsku 3. prosince 1994 a poté i ve zbytku světa v průběhu roku 1995. Tato konzole byla jako první z dnes velmi úspěšné rodiny PlayStation, která se dnes skládá z jak standardních konzolí, tak i přenosných variant. Jako součást 5. generace herních konzolí, PlayStation soupeřil s Nintendem 64 a SEGA Saturn. V roce 2000 na trh přišla zmenšená varianta původního modelu nazývána jako PSone. Nahradil tak původní šedý model a jeho jméno bylo upraveno, aby se předešlo nechtěným záměnám s následníkem v již 6. generaci herních konzolí, PlayStation 2.\n\nPlayStation bylo první \"zábavné zařízení\", kterému se podařilo překonat pomyslnou metu 100 milionů prodaných kusů a to za 9 let a 6 měsíců od jeho uvedení. Reakce na konzoli po vydání byly velmi přívětivé díky kvalitě 3D zobrazení. CEO společnosti Microsoft, Bill Gates, dával přednost této konzoli před konkurencí a jeho slova byly: \"Naši herní vývojáři mají toto zařízení od Sony v oblibě.\"\n\nKonzole PlayStation byla nahrazena PlayStation 2 konzolí, která byla zpětně kompatibilní s videohrami vydanými na tuto konzoli. Poslední kusy PSone byly prodány v zimě roku 2004 než došlo k oficiálnímu ukončení prodeje. Hry pro PlayStation byly prodávány do doby, než Sony ukončila jejich produkci 31. března 2006 – více jak 10 let po uvedení a méně než rok před uvedením PlayStation 3 na trh.\n\nPrvní koncepty PlayStationu se datují do roku 1986, když právě probíhaly společné zájmy mezi společnostmi Sony a Nintendo. Nintendo chtělo se Sony spolupracovat na CD-ROM přídavku pro konzoli Famicon. Tento produkt byl pak jmenován jako CD-ROM/XA. Ten umožňoval současný přístup ke kompresovaným audio / video souborům uložených na disku. Přídavek měl ale problémy. Diskovým systém Famicomu \"(tak se nazýval optický disk pro tento přídavek)\" byl velice náchylný na zničení dat, které obsahoval a neobsahoval žádnou protikopírovací ochranu, což vystavovalo hrozbu velkého počtu softwarového pirátění her. Když bylo CD-ROM/XA veřejně představeno, Nintendo bylo zaskočeno velmi přívětivými ohlasy a mělo tak do budoucna velký zájem o tuto technologii. Nintendo tak podepsalo se Sony další smlouvu opět na CD-ROM přídavek, ale tentokrát pro jejich vlajkovou loď – konzoli SNES. Volba společnosti Sony byla opět společného zájmu. Ken Kutaragi, jeden i inženýrů pracujících v Sony, byla osoba, která pro konzole Nintenda navrhl v té době revoluční procesor SPC-700 pro použití jako osmi-kanálový ADPCM \"(= postupy pro ukládání zvukových dat v digitálním formátu)\". Procesor se ukázal být jako velmi moderní a spolehlivý a demonstroval tak sílu inženýrů ze Sony.\n\nKen Kutaragi byl brzy pokárán Sony za to, že pracoval na straně Nintenda, aniž by Nintendo Sony řeklo, na čem jejich jeden z hlavních inženýrů pracuje. Tehdejší CEO Sony, Norio Ohga, si ale uvědomil potenciál v jejich čipu SPC-700 a nechal tak Kutaragu pokračovat v jeho práci v Nintendu. Norio Ohga pak Kutaragu přetáhl zpět do vývojového střediska Sony a od této chvíle se začala rýsovat vlastní konzole Sony. Sony také plánovala vytvořit konzoli, která by byla kompatibilní se SNES, avšak by byla v plné režii Sony. Výhoda měla spočívat v již zabudovaném CD-ROM systému. Tento výrobek, označován jako Play Station, měl premiéru v květnu 1991 na světovém veletrhu elektroniky CES. Reakce byla ale úplně jiná, než si Sony představovala. CEO Nintenda, Hiroshi Yamauchi, okamžitě stornoval veškeré projekty se Sony a řekl, že od nynějška je Nintendo ve spolupráci se společností Philips. Tato kauza došla až před soud v USA, kde soud v říjnu 1991 rozhodl ve prospěch Sony.\n\nNa začátku roku 1993 začala Sony pracovat na konzoli, která měla cílil na budoucí 5. generaci herních konzolí. Divize Sony v Severní Americe označována jako SCEA chtěla původně uvést konzoli pod jménem PSX kvůli sporadickému jménu Play Station, kvůli kterému měla Sony v minulosti problémy. Než byla ale konzole uvedena, nakonec se vedení společnosti rozhodlo konzoli uvést pod jménem PlayStation i kvůli tomu, že toto jméno bylo již známé. Když byla konzole veřejně představena, herní svět byl udiven zobrazovacími kvalitami tohoto zařízení. Pak šlo vše samo, na začátku roku 1994, tehdy jeden z nejčtenějších herních časopisů, GamePro, v jednom článku napsal: \"Mnoho herních vývojářských studií cítí, že se v budoucnu budeme setkávat s konzolemi od Nintenda, SEGY... a Sony.\"\n\nPlayStation se začal prodávat nejdříve v Severní Americe 9. září 1994 pak v Japonsku 3. prosince 1994, 9. září 1994, poté v Evropě 29. září 1995 a nakonec v Austrálii 15. listopadu 1995. Zahajovací cena v USA byla stanovena na 299 dolarů a Sony si mohla pochvalovat velice úspěšné prodeje s herními tituly napříč všemi žánry.\n\nKromě hraní her, PlayStation umožňoval přehrávat hudební CD (model SCPH-5903 také Video CD formát). Přehrávač umožňoval přehrávat seznam písní popořadě nebo náhodně a také opakovat jednu určitou skladbu nebo celé CD. Pozdější modely měly vylepšený přehrávač s názvem SoundScope. PlayStation měl také správce paměťových karet, kde si uživatel mohl spravovat své uložené postupy z her.\n\nGrafické uživatelské rozhraní bylo různé podle modelu konzole. První modely měly tmavě modré pozadí s graffiti jako tlačítky a pozdější verze pro PAL region šedé pozadí s dvěma ikonami veprostřed.\n\n\"Související článek: Seznam her pro PlayStation 1\"\n\nK 30. červnu 2007 bylo pro PlayStation vydáno celkem 7 918 her napříč celým světem. Celkové prodeje se vyšplhaly na 962 milionů kusů. Poslední hra, která pro konzoli vyšla, byla FIFA Football 2005, a to v USA.\n\nZákazníci, kteří si koupili první kusy vydané trh (modely SCPH-100x), měli s konzolí problémy. Převážně se jednalo o vynechávání předpřipravených filmů v některých hrách nebo \"tikající\" zvuky, které vycházely z útrob konzole. Ukázalo se, že problém je technického rázu a to díky špatně umístěným větracím otvorům, a tak se konzole v některých místech přehřívala. Plastový držák uvnitř konzole se tak nepatrně zkroutil a díky tomu docházelo k tikajícím zvukům, kdy se držák opíral o pohybující se součástku laserového zařízení v CD mechanice. Řešením bylo konzoli umístit na druh materiálu, který účinně odváděl teplo a také musela být dobře provětrávána místnost. Pozdější modely měly již plechový pasiv, který již vyprodukované teplo účinně odváděl a také upravený laserový mechanismus.\n\nPlayStation měl ochranu proti kopírování zabudovanou v hardwaru CD jednotky. Originální hry měly také upravené CD disky, které měly speciálně vylisovaný povrch. Konzole tak snadno poznala nelegální hru na standardním CD disku a tu jednoduše nespustila. Avšak přimontováním tzv. modchipu na základní desku PlayStationu, ochrana proti kopírování přestala fungovat a uživatel mohl tak na své konzoli hrát nelegální hry nahrané na obyčejném CD-R disku. Díky tomu se také rozšířily hry, které byly nějakým způsobem upraveny a o PlayStation se začali zajímat programátoři a překupníci nelegálních kopií.\n\nPlayStation za dobu svého působení na trh vyšel mnoha variantách. Nové revize přinesly nové verze BIOSu, vylepšený laserový mechanismus CD mechaniky, ale také odstranění některých I/O portů či přestavbu útrob konzole pro menší výrobní náklady.\nSony vydala 7. července 2000 úplně přepracovanou variantu PlayStationu a to ve všech směrech. PSone, jak se konzole nazývala, byla mnohem menší než předchozí původní modely a navíc její šasi byly místo šedé barvy bílé. Varianty PSone se prodalo přes 28 milionů, než byla v březnu 2006 stažena z prodeje.Pro PSone vyšel i vlastní malý displej , který jste mohli připojit k PSone a hrát bez nutnosti používaní televize či monitoru.\n\n\"Související článek: Net Yaroze\"\n\nV roce 1997 uvedla Sony na trh speciální variantu konzole v černé barvě. Byla určena pro obyčejné lidi, které uměli programovat a chtěli si vytvořit vlastní hru pro PlayStation. Konzole se dodávala se speciálním příslušenstvím a stála okolo 750 dolarů.\n\n\n\n\n"}
{"id": "163600", "url": "https://cs.wikipedia.org/wiki?curid=163600", "title": "Ruprechtice (Meziměstí)", "text": "Ruprechtice (Meziměstí)\n\nRuprechtice (německy \"Ruppersdorf\") je vesnice v okrese Náchod, dnes jedna ze šesti částí města Meziměstí.\nVes, silně protáhlá v severojižním směru, je ulicového typu, s domy stojícími převážně podél silnice, která tvoří její osu. Začíná na úpatí Javořích hor pod Ruprechtickým Špičákem a končí až skoro u Stěnavy, délka vsi dosahuje přes 3 km.\n\nPrvní zmínka o Ruprechticích pochází z roku 1250. V roce 1930 zde žilo 1271 obyvatel, z toho pouze 180 Čechů. Dnes zde žije stálých obyvatel mnohem méně, při sčítání lidu roku 2001 jich bylo shledáno 350 ve 145 domech. Vesnicí protéká Ruprechtický potok.\n\n\n\n"}
{"id": "163601", "url": "https://cs.wikipedia.org/wiki?curid=163601", "title": "Ruprechtice", "text": "Ruprechtice\n\nNázev Ruprechtice má více sídel:\n\n"}
{"id": "163603", "url": "https://cs.wikipedia.org/wiki?curid=163603", "title": "Běh", "text": "Běh\n\nBěh je druh pohybu, při kterém se živočich pohybuje pomocí končetin takovým způsobem (převážně větší rychlostí než při jiných způsobech pohybu), že v určitých fázích pohybu se žádná z končetin nedotýká povrchu, po kterém se pohyb vykonává (na rozdíl např. od chůze nebo plazení). Běh je možné vykonávat i na speciální pomůcce k němu určené (běžecký pás). Nejrychlejším běžcem mezi všemi živočichy je gepard štíhlý.\n\nKaždý člověk při běhu vydává mechanickou energii potřebnou pro pohyb, jejíž množství lze orientačně určit dle následující tabulky.\nJako \"běh\" se označuje také atletická sportovní disciplína, která se vykonává uvedeným způsobem – cílem je v tomto případě uběhnout určitou vzdálenost v co nejkratším čase. Běhá se (při oficiálních soutěžích) na vzdálenost od 60 m (běžecký sprint v hale), přes 100 m, 200 m, 400 m, 800 m, 1000 m, 1500 m, 3000 m, 5 km, 10 km, 21 km až po maratónský běh – 42 km (přesněji 42,195 km). V lehké atletice se závodí i v běhu přes překážky. Nejrychlejší mužští sprinteři dokážou krátkodobě vyvinout rychlost v běhu až přes 44 km/h.\n\nZvláštním sportovním odvětvím je pak orientační běh. Běh se používá i při některých kombinovaných sportovních disciplínách jako je například triatlon, moderní pětiboj, případně atletický víceboj.\n\nV běhu se závodí i ve volné přírodě, označuje se slovem přespolní běh (cizím slovem kros). Mezi nejznámější české závody tohoto typu patří Velká Kunratická. Existuje horský běh (horské závody), dále závody v běhu do vrchu (zde jde obvykle o výběh na vrchol nějaké vhodné hory, sjezdovky) nebo po schodech (například v nějaké výškové budově apod.). Na delší vzdálenost se často běhá i na silnicích a po ulicích, jde o tzv. silniční běh. Nejznámějším českým závodem tohoto typu je silniční závod Běchovice-Praha.\n\nBěh je možné také provozovat i v zimě na sněhu na lyžích, což je i samostatný zimní sport – viz článek běh na lyžích.\n\nBěh se používá i v řadě kolektivních sportů jako je například basketbal, fotbal, házená, pozemní hokej, ragby, americký fotbal, baseball, lakros apod.\n\nV běhu často soutěží i domestikovaná zvířata, v našich zeměpisných šířkách jde zejména o závody koní a psů.\n\nBěh na velmi krátkou vzdálenost je přirozenou součástí i dalších sportů jako je například sportovní gymnastika, tenis, volejbal, cyklokros a další.\n\nBěh provozovaný „pro zdraví“ (například s cílem zhubnout nebo zlepšit fyzickou kondici bez ambice soutěžit v běhu s ostatními) je obvykle označován termínem jogging.\n\nNejrychlejším známým běžcem historie je v současnosti jamajský sprinter Usain Bolt, kterému byla také změřena nejvyšší rychlost, dosažená člověkem – 44,72 km/h (MS v atletice, Berlín 2009). Z žen to byla Američanka Florence Griffith Joynerová, která k roku 2017 stále drží světové rekordy na 100 i 200 metrů. Naší velmi dobrou běžkyní je Zuzana Hejnová, která má na kontě hned několik titulů. Na Mistrovství světa v roce 2015 se umístila na 1. místě. O rok později zazářila na Olympiádě v roce 2016 v Riu a doběhla si pro 4. místo. Mezi nejlepší české běžce patří například čtvrtkař Pavel Maslák.\n\nMezi nejlepší vytrvalce v dějinách patří Haile Gebrselassie, Kenenisa Bekele nebo Abebe Bikila, všichni z Etiopie. Výborní běžci jsou tradičně také Keňané. Legendárním běžcem na dlouhých tratích se stal i Čech Emil Zátopek.\n\nSlovo se někdy používá i v přeneseném významu, kdy jsou takto označovány děje nebo jevy, které lze nějak přirovnat ke skutečnému běhu.\n\n\n"}
{"id": "163604", "url": "https://cs.wikipedia.org/wiki?curid=163604", "title": "WebCore", "text": "WebCore\n\nWebCore je framework vyvíjený společností Apple a licencovaný pod LGPL pro poskytování renderovacího jádra pro macOS. Jedná se o jednu ze dvou součástí frameworku WebKit (druhou částí je JavaScriptCore).\n\nWebCore kombinuje open source renderovací jádro KHTML vyvíjené projektem KDE s adaptérem nazývaným KWQ (vyslovováno \"Quack\"). Apple vytvořil adaptér KWQ jako náhradu závislostí KHTML na knihovně QT a jiných KDE modulech. KWQ také představuje Objective-C API k jádru KHTML, které je založeno na C++. To umožňuje snadnější používání aplikacemi založenými na Cocoa.\n\nSpolečnost Apple oznámila WebCore 7. ledna 2003 na Macworld Expo spolu s vydáním webového prohlížeče Safari. Později tentýž den vývojáři poskytli provedené změny zpět do KHTML projektu KDE . V červnu 2005 společnost Apple uvolnila přístup do svého CVS (nyní Subversion) se zdrojovým kódem a Bugzillu pro nahlašování chyb. To umožnilo snadnější portování změn prováděných ve WebCore zpět do KHTML .\n\nPoté začalo knihovnu WebCore používat více projektů. Byla portována na jiné platformy jako mobily Nokie či multiplatformní knihovny GNUstep. Byla též začleněna do webového prohlížeče OmniWeb vyvíjeného The Omni Group.\n\nAčkoliv mohou vývojáři použít přímo WebCore do svých aplikací, Apple doporučuje používat WebKit, který je standardně zahrnut v Mac OS X 10.2.7 a vyšší.\n\n\n\n"}
{"id": "163606", "url": "https://cs.wikipedia.org/wiki?curid=163606", "title": "Haruna (1913)", "text": "Haruna (1913)\n\nHaruna (: 榛名), pojmenovaná podle stále aktivní sopky Haruna ležící na východním Honšú, byla bitevním křižníkem japonského císařského námořnictva třídy \"Kongó\", který byl přestavěn a v roce 1931 překlasifikován na bitevní loď. \n\nJejí stavba byla zahájena v loděnicích Kawasaki v Kóbe 16. března 1912, na vodu byla spuštěna 14. prosince 1913 a do služby vstoupila 19. dubna 1915.\n\nBěhem druhé světové války poskytovala \"Haruna\" v lednu a únoru 1942 krytí japonským invazním silám v Nizozemské východní Indii, účastnila se nájezdu do Indického oceánu proti britské Východní flotile v dubnu 1942, chránila invazní flotilu během bitvy o Midway v červnu 1942.\n\nV noci 13. října 1942 \"Haruna\" společně se svou sesterskou lodí \"Kongó\" bombardovala Hendersonovo letiště na Guadalcanalu. Vypálila 483 kusů 356mm granátů (Kongó dalších 435 kusů), nejprve tříštivých a nakonec, když tříštivé došly, i průbojných, které ale byly proti pozemním cílům méně účinné. Celkem se japonským lodím podařilo na zemi zničit více než 40 amerických letounů.\n\n25. října 1942 se zúčastnila bitvy u ostrovů Santa Cruz, námořní bitvy o Guadalcanal (jen jako vzdálené krytí) v listopadu 1942, bitvy ve Filipínském moři v červnu 1944 a bitvy u Leyte v říjnu 1944.\n\n28. července 1945 byla \"Haruna\" napadena letadly z amerických letadlových lodí svazu Task Force 38 a bombardéry B-24 USAAF, když kotvila v přístavu Kure v prefektuře Hirošima. Ve svém kotvišti se potopila i s 65 členy posádky a 20. listopadu byla oficiálně vyškrtnuta z rejstříku námořnictva. V roce 1946 byl její trup vyzvednut a sešrotován.\n\n\n"}
{"id": "163626", "url": "https://cs.wikipedia.org/wiki?curid=163626", "title": "Geser", "text": "Geser\n\nBoris Ignaťjevič neboli Geser je fiktivní postava v knižní sáze Noční hlídka Sergeje Lukjaněnka. Je to šéf Noční hlídky a muž plný tajemství. Patrně se narodil v Tibetu. Je to mág mimo kategorie a učitel a patron Antona Goroděckého. Jeho doménou jsou intriky, většinu času pletichaří proti svému oponentovi Zavulonovi, který je šéfem moskevské Denní hlídky a je jeho odvěkým rivalem. V jádru je Geser dobrý muž, který dokáže svým podřízeným pomoci, když jsou v nouzi. Jeho milenkou je Olga, čarodějka, která byla pro těžký zločin zakletá do sovího těla.\n\nJinou postavou je mýtický král Gesar, uctívaný po staletí zejména Tibeťany.\n\n"}
{"id": "163644", "url": "https://cs.wikipedia.org/wiki?curid=163644", "title": "Kambýsés I.", "text": "Kambýsés I.\n\nKambýsés I. ( \"Kambudžija\" [  ]; řecky ) byl perský král z rodu Achaimenovců vládnoucí jako vazal Médů v anšanském království v Persidě (asi v letech 600–559 př. n. l.). Jeho otcem byl Kýros I., známý z mezopotámských pramenů, synem Kýros II., zakladatel perské říše.\n\nO panování Kambýsa I. se na rozdíl od vlády jeho otce i syna neví prakticky nic, soudí se jen, že během 40 let, jež strávil na anšanském trůně jako vazal médských králů Kyaxara a Astyaga, připravil podmínky pro pozdější rychlou expanzi Kýra II. Velikého. Podle tvrzení Xenofónta byla jeho moc omezena radou starších.\n\n\n"}
{"id": "163730", "url": "https://cs.wikipedia.org/wiki?curid=163730", "title": "Haruna", "text": "Haruna\n\nSlovo Haruna má více významů:\n\n"}
{"id": "163732", "url": "https://cs.wikipedia.org/wiki?curid=163732", "title": "A-level", "text": "A-level\n\nA-level nebo také nezkráceně The \"General Certificate of Education Advanced Level\", mírně zkráceně \"GCE Advanced Level\" je britský ekvivalent české maturity. Završuje se jím britské středoškolské vzdělání. Skládá se ze dvou dílčích zkoušek, jež studenti podstupují během posledních dvou let středoškolského studia: AS (Advanced Subsidiary) a A2. Obě tyto dílčí zkoušky mají padesátiprocentní podíl na celkové známce. Studenti se obvykle v rámci AS připravují na 4 předměty, v rámci A2 na tři.\n\nStudenti jsou většinou testováni externě (výjimka: např. některé moduly v dramatické či výtvarné výchově) a písemně (krom např. ústní zkoušky z cizího jazyka). Výstupem hodnocení jsou body nazývané UMS (Uniform Mark Scheme). Na základě procentuální úspěšnosti měřené podle těchto bodů se vypočítá výsledná známka: 100–90% = A* (jenom u celkové známky v celém A-levelu; hodnocení v A2 nesmí klesnout pod 90%), 89–80% = A, 79–70% = B, 69–60% = C, 59–50% = D, 49–40% = E, 39–0% = U. Známka U znamená neúspěšné složení zkoušky.\n\nTestovací komise (v angličtině „examination board“) vytváří testy a osnovy předmětů (takže se učivo v rámci jednoho předmětu napříč osnovami od různých komisí může razantně lišit). Mezi ně patří například OCR, Edexcel, WJEC nebo AQA. \n\n\n"}
{"id": "163733", "url": "https://cs.wikipedia.org/wiki?curid=163733", "title": "Arvo Henrik Ylppö", "text": "Arvo Henrik Ylppö\n\nArvo Henrik Ylppö (27. října 1887, Akaa – 27. ledna 1992, Helsinky) byl finský pediatr, který vedl v první polovině 20. století reformy finského zdravotnictví v oblasti péče o děti, během kterých došlo k prudkému poklesu dětské úmrtnosti. Je považován za jednoho z nejvýznamnějších finských lékařů. V prosinci 2004 jej hlasy diváků YLE umístily na 6. místo ve stovce největších Finů.\n"}
{"id": "163735", "url": "https://cs.wikipedia.org/wiki?curid=163735", "title": "Kráska v nesnázích", "text": "Kráska v nesnázích\n\nKráska v nesnázích je česká filmová drama/komedie režiséra Jana Hřebejka z roku 2006 na motivy básně od Roberta Gravese pojednávající o lásce jedné ženy ke dvěma mužům, kde řeší zda se přiklonit k milostnému nebo zajištěnému životu. Film byl podpořen Státním fondem České republiky pro podporu a rozvoj české kinematografie.\n\nFilm měl světovou premiéru na festivalu v Karlových Varech, kde získal zvláštní cenu poroty a byl i nominován na Křišťálový glóbus.\n\nFilm získal tři České lvy: za nejlepší ženský herecký výkon v hlavní i vedlejší roli (Anna Geislerová a Jana Brejchová) a za nejlepší mužský herecký výkon v hlavní roli (Jiří Schmitzer). Dále byl nominován v kategoriích nejlepší film, nejlepší režie, nejlepší scénář, nejlepší kamera a nejlepší mužský herecký výkon ve vedlejší roli pro Josefa Abrháma.\n\n"}
{"id": "163736", "url": "https://cs.wikipedia.org/wiki?curid=163736", "title": "Hideki Širakawa", "text": "Hideki Širakawa\n\nProfesor Hideki Širakawa (白川 英樹; \"Širakawa Hideki\") (* 20. srpna 1936 Tokio) je japonský chemik. V roce 2000 získal spolu s Alanem Heegerem a Alanem MacDiarmidem Nobelovu cenu za chemii za objev a vývoj vodivých polymerů. Širakawa objevil plastický materiál (polyacetylén), kterým může procházet elektrický proud. \n\nJednou z jeho příbuzných je Hitomi Jošizawa členka hudební skupiny Morning Musume. Rovněž Naoko Takahaši, zlatá medailistka v maratonu z olympijských her v Sydney 2000, je jeho příbuzná.\n\n\n"}
{"id": "163739", "url": "https://cs.wikipedia.org/wiki?curid=163739", "title": "Turmalín", "text": "Turmalín\n\nTurmalíny jsou skupina klencových minerálů, cyklické silikáty s komplikovaným chemickým vzorcem obecného tvaru ADG(BO)[TO]YZ, kde:\n\nNázev pochází ze sinhálského slova \"tura-malí\"- „kámen, který je znečišťován částečkami popela“, kterým se označovaly krystaly dovážené do Evropy z Cejlonu.\n\nMagmatický, metamorfní, hydrotermální a v žilách alpského typu. Vzniká za velkého rozpětí tlaků a teplot, a to jak ve svrchním plášti Země (70–80 km), tak i v hloubce pouze několika kilometrů. Je hlavním nositelem boru v zemské kůře.\n\nLze jej i poměrně snadno připravit v laboratorních podmínkách v mikrokrystalické podobě.\n\nKrystaly jsou prizmatické, jehličkovité, vždy podélně rýhované. Dále tvoří zrnité, kompaktní, stébelnaté až vláknité agregáty, uspořádané nepravidelně nebo paprsčitě (turmalínová slunce).\n\nAž na barvu a průhlednost má celá skupina turmalínů shodné vlastnosti.\n\nGIA rozlišuje pět základních skupin podle obsahu stopových prvků:\n\namfibol, aktinolit, riebeckit, ilvait, beryl, andalusit\n\napatit, ortoklas, křemen, beryl, topaz\n\nPoužívá se v elektrotechnice, barevné odrůdy jako drahokamy. Pro klenotnické účely slouží hlavně elbaity, dravity, liddicoatity a některé barevné turmalíny, u kterých není ještě zřejmé jejich zařazení. Bezbarvé se dříve používaly také v optice – brousily se z nich čočky. Turmalín je jedním z možných materiálů, které se používají v žehličkách na vlasy.\n\nTurmalíny se používají v léčitelství v Indii jako tlumiče bolestí, léčivé vody a ochranné talismany. Dnes se turmalín někdy přidává jako prostředek pro snížení bolestivých stavů do krčních a bederních pásů při rehabilitacích. V tradičním hinduismu věří, že turmalín pomáhá najít rovnováhu mezi energiemi těla. V závislosti na barvě rovněž údajně ovlivňuje různé čakry.\n\nJako broušené se nejvíce cení paraiba turmalíny, indigolit a rubelit. Turmalíny jsou vícebarevné (melouny, mouřenínské hlavičky, řezy madagaskarských liddicoatitů). Pokrývají úplnou škálu barev.\n\nProslulé naleziště Dobrá Voda u Velkého Meziříčí poskytlo nový druh elbaitu, rossmanit. Povondrait byl pojmenován po profesoru Povondrovi, znalci turmalínů.\n\nTurmalín je název z indického turamalí, „pokrytý prachem“. Turmalín je piezoelektrický a přitahuje tak částečky prachu a popela. Indové znali turmalíny z Hindukúše a Srílanky. Jedná se o nejsložitější silikát v přírodě. Japonští mistři zen-buddhismu ho pokládali za nepohyblivou živou bytost. Bráhmanismus ztotožňoval turmalín s šivalinga, sloupem absolutní záře Šivy, krále jogínů. Jak věhlasní mineralogové (Povondra, Hyrschl,…), i badatelé v historii a legendách o drahokamech (R. Nový, J. Bauer), věnovali a věnují turmalínu patřičnou pozornost. Pozoruhodná je jakási nadkvantově kybernetická teorie vycházející z Véd Roberta A. Nového o drahokamech jako databankách informačního pole nebo substance ákáši. Turmalíny mají senzitivní osobě v meditaci nebo snění poskytovat poznatky o kosmologii a vícerozměrném pulsním čase (kálaspandana).\n\nV devadesátých letech různí myslitelé a umělci rozšířili indické znalosti o turmalínech v širší veřejnosti. Od té doby jak sběratelská, tak jakási metafyzikální, až psychotronická či léčitelská žádanost různých druhů a odrůd turmalínů nadále trvá. Nejproslulejší turmalíny českých zemí poskytla oblast pegmatitů Vysočiny. Skvostné byly krystaly velkých rubelitů z Dobré Vody u velkého Meziříčí a Řečice.\n\nRozšířený horninotvorný minerál, který se vyskytuje v horninách vyvřelých (v granitech, dioritech, pegmatitech, syenitech), přeměněných (v granulitech) i usazených.\nZ České republiky turmalíny, skoryly, rossmanity, elbaity (verdelit, rubelit, indigolit, achroit) a dravity z pegmatitů na Žďársku a Velkomeziříčsku.\n\nVe světě se vyskytují největší naleziště turmalínů v Africe, Afghánistánu, Brazílii, Kanadě, na Madagaskaru, v Mexiku, USA a na Srí Lance.\n\n\n"}
{"id": "163743", "url": "https://cs.wikipedia.org/wiki?curid=163743", "title": "Haruna (Gunma)", "text": "Haruna (Gunma)\n\nHaruna (榛名町; \"Haruna-mači\") je bývalé město v okrese Gunma v prefektuře Gunma v Japonsku.\n\nK 30. červnu 2004 byl počet obyvatel města Haruna 22 303 a celková rozloha města činila 93,59 km².\n\nMěsto bylo 1. října 2006 pohlceno sousedním, větším městem Takasaki a okres Gunma byl zrušen.\n\n"}
{"id": "163744", "url": "https://cs.wikipedia.org/wiki?curid=163744", "title": "Haruna (hora)", "text": "Haruna (hora)\n\nHaruna (: 榛名山; \"Haruna-san\") je aktivní stratovulkán ležící ve východní části japonského ostrova Honšú. Dosahuje výšky 1449 m. Vznikla před asi 300 000 lety a její poslední známá erupce proběhla kolem roku 550.\n\nPodle hory Haruna byla pojmenována bitevní loď japonského císařského námořnictva \"Haruna\".\n\n"}
{"id": "163745", "url": "https://cs.wikipedia.org/wiki?curid=163745", "title": "Windows Live", "text": "Windows Live\n\nWindows Live je značka pro skupinu on-line služeb společnosti Microsoft. Z části přeskupené služby MSN jsou odpovědí Microsoftu na rychle rostoucí konkurenty v této oblasti jako například společnost Google. Služby jsou dostupné přes webový prohlížeč a všechna data jsou uložena na vzdáleném počítači (namísto klasického software, který je nainstalován lokálně). Lze tedy hovořit o webových aplikacích.\n\nWindows Live je sada on-line služeb a aplikací (většina je i v české lokalizaci):\n\n\nSoučástí služeb Windows Live jsou i aplikace, které služby využívají. Jedná se o:\n\nWindows Live Mail\nWindows Live Fotogalerie\nWindows Live Writer\nWindows Live Outlook connector\n\n"}
{"id": "163747", "url": "https://cs.wikipedia.org/wiki?curid=163747", "title": "Richard Konkolski", "text": "Richard Konkolski\n\nRichard Konkolski (* 6. července 1943 Bohumín) je český mořeplavec a vítěz řady námořních závodů, třikrát obeplul sám zeměkouli. \n\nRichard Konkolski se vyučil zedníkem a vystudoval stavební průmyslovku. Už od mládí se věnoval jachtingu, začínal v TJ ŽD Bohumín. V letech 1959 až 1966 se účastnil řady jachtařských závodů, stal se mistrem severní Moravy.\n\nV roce 1972 se účastnil závodů osamělých mořeplavců OSTAR (Observer Single Handed Transatlantic Race) přes Atlantik z anglického Plymouthu do Newportu. Vzhledem ke zlomenému stěžni a dalším problémům se mu podařilo připlout na celkovém 41. místě.\n\nPo ukončení závodu pokračoval na vlastnoručně vyrobené jachtě Niké I v cestě kolem světa. Po 342 dnech ukončil plavbu v roce 1975 v Plymouthu a později v polském Svinoústí a Štětíně. Stal se prvním Čechoslovákem, který obeplul zeměkouli a Niké I druhým nejmenším plavidlem. \n\nByl oceněn mimo jiné tituly zasloužilý mistr sportu (1976), sportovec roku severomoravského kraje (2012), ocenění za sportovní úspěchy ÚV ČSTV (1978), jachtař roku (1975, mezinárodní 1983), mistr sportu (1975). Řadu ocenění získal také v Polsku.\n\nEmigroval v červnu 1982. Během výjimečného stavu v Polsku odplul s manželkou Miroslavou a synem Richardem ze Štětína, kde měl loď Niké II. Přistál v naprostém pořádku až v Newportu v americkém státě Rhode Island. Zde řadu let žil a do Česka se vrátil až v roce 2016 (až v roce 2014 mu bylo vráceno české občanství).\n\nPo sametové revoluci v roce 1999 udělil Richardu Konkolskému Český svaz jachtingu čestné členství jako ocenění za propagaci českého jachtingu u nás a v zahraničí. \n\nKonkolski je autorem několika knih, filmů a televizních dokumentů. V současnosti vlastní multimediální studio, kde se věnuje výrobě filmů a propagačních materiálů.\n\nV roce 2013 byl Richard Konkolski oceněn medailí za zásluhy o stát v oblasti sportu.\n\n\n\n\n"}
{"id": "163750", "url": "https://cs.wikipedia.org/wiki?curid=163750", "title": "Cinema 4D", "text": "Cinema 4D\n\nCinema 4D je komerční multiplatformní program pro tvorbu 3D grafiky. Tento program vytvořila německá společnost MAXON Computer. Cinema 4D je komplexní program pro tvorbu 3D scény - od polygonového modelování přes texturování, nasvícení, animaci až po rendering. Snadné ovládání, přívětivé prostředí a přizpůsobivé rozhraní programu řadí Cinemu mezi profesionální 3D programy.\n\nCinema 4D je oblíbený 3D program. Díky snadnému ovládání, výborné spolupráci s kompozičními programy a přívětivému rozhraní se stal velice populární mezi 3D grafiky.\n\nCinema 4D je většinou spojena s modulem BodyPaint 3D (od verze 10 je BodyPaint 3D součástí programu).\n\nCinema 4D je komplexní program pro tvorbu 3D grafiky. Znamená to, že díky jednomu programu můžete vytvořit vše od modelu až po rendering.\n\nLze modelovat z hotových primitivních objektů nebo tvořit modely pomocí polygonů - polygonální modelování. Každý objekt je tvořen body, které se spojují do polygonů (jeden polygon je určen minimálně 3 body). Modelování spočívá v úpravě těchto bodů a polygonů, díky čemuž se mění tvar objektu. Cinema 4D nabízí široké možnosti úprav a mnoho různých objektů a funkcí. Naleznete zde také důležité nástroje NURBS.\n\nNasvícení hotové scény znamená, že vložíte zdroje osvětlení, kterými objekty osvítíte přesně, jak je potřeba. Vložit lze různá světla, oblohu či Slunce.\n\nTexturování znamená, že na hotové objekty vložíte texturu (bitmapa nanesená na povrch objektu za účelem změny barvy a vzhledu povrchu).\n\nCinema 4D je i animačním programem. Díky možnostem rozpohybování objektů a jednotlivých parametrů každého z nich lze tvořit působivé animace nebo dokonce celovečerní animované filmy.\n\nRendering je výsledné převedení 3D dat do 2D obrázku - bitmapy. Tento proces převodu vektorů na bitmapy je velice náročný na výkon počítače a tím pádem i na dobu výpočtu. Při tomto procesu se zobrazí výsledný obrázek se všemi nastavenými parametry, vyhlazováním, osvětlením, efekty atd.\n\nSamotné jádro programu, které slouží k modelování, texturování, nasvícení a renderování, však nedokáže vytvořit vše, co si grafik přeje. Proto jsou k Cinemě dodávány moduly (speciální přídavné programy, které většinou slouží k jednomu účelu). Díky možnosti přidávání jednotlivých modulů si může grafik zakoupit pouze to, co doopravdy využije.\n\nSeznam modulů, které vyrábí přímo firma Maxon včetně krátkého popisu:\n\nBodyPaint 3D je komerční multiplatformní program pro texturování 3D modelů používaný v oblasti 3D počítačové grafiky. BodyPaint 3D je mimo jiné součástí programu Cinema 4D a je dodáván jako modul pro Cinemu 4D. Od verze programu Cinema 4D R10 jsou oba zmíněné programy dodávány společně jako jeden celek. BodyPaint 3D již není dále distribuován jako samostatně dostupný modul pro Cinemu 4D, je její pevnou neoddělitelnou součástí.\n\nBodyPaint 3D je program, který se využívá v oblasti 3D počítačové grafiky. Slouží pro tvorbu textur a práci s texturami pro 3D objekty. Díky své jednoduchosti, komplexnosti a provázání s 3D grafickým a animačním programem Cinema 4D jeho obliba stoupá. Je využíván ve všech oblastech počítačové 3D grafiky.\n\nBodyPaint 3D byl dříve distribuován jako samostatný program pro platformy Mac OS X a Microsoft Windows. Díky tomu mohli BodyPaint 3D používat pro texturování i uživatelé různých 3D grafických programů (Maya, 3D Studio MAX). Současně byl vydáván formou modulu pro program Cinema 4D. Od roku 2006 je BodyPaint 3D součástí programu Cinema 4D. Současně je stále nabízen i jako samostatný, tzv. standalone software pro uživatele dalších 3D grafických programů.\n\nKromě modulů je možné do Cinemy také přidávat pluginy. Existuje celá řada komerčních i bezplatných pluginů, které dále rozšiřují možnosti programu. Mezi známé komerční pluginy patří například DPIT Nature Spirit, který slouží k tvorbě organických objektů (tráva, voda, atmosféra) nebo plugin XFrog pro tvorbu rostlin.\nMezi kvalitní nekomerční pluginy patří například fyzikální plugin Fizz.\n\n1990\n1991\n1993\n1994\n1995\n1996\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n\nCinema 4D disponuje kompletní českou lokalizací. Existuje také řada oficiálních manuálů v českém jazyce. Komunita uživatelů je soustředěna například na webové stránce českého distributora www.3dsoftware.cz\n\n"}
{"id": "163752", "url": "https://cs.wikipedia.org/wiki?curid=163752", "title": "Blízko nebe", "text": "Blízko nebe\n\nBlízko nebe (Close to Heaven) je česká komedie z roku 2005.\n\nJedná se o první český „evropský“ film, s mezinárodním obsazením, etnickou hudbou a univerzálním tématem. Hraje v něm černošská muzika, mluví se anglicky a kouří tráva. Příběh o lásce k bílé dívce vyprávěný očima mladého Afričana žijícího se svou rodinou v hotelu „Blízko nebe“. Tragikomické vyprávění hlavního hrdiny Samuela propletené s příhodami ostatních obyvatel hotelu. Bez zbytečného moralizování jsou zde dotčena témata rasismu a netolerance, která jsou ale vyvážena celkovým optimistickým vyzněním příběhu.\n\n\n"}
{"id": "163754", "url": "https://cs.wikipedia.org/wiki?curid=163754", "title": "Otec neznámý aneb Cesta do hlubin duše výstrojního náčelníka", "text": "Otec neznámý aneb Cesta do hlubin duše výstrojního náčelníka\n\nOtec neznámý aneb Cesta do hlubin duše výstrojního náčelníka je česká komedie z roku 2001.\n\nNa samém začátku komedie stál jednostránkový divácký dopis. Základní dramatická situace z tohoto dopisu, v níž těhotná dívka hledá otce pro své ještě nenarozené dítě. nadchla dramaturga a scenáristu Ivo Pelanta, který posunul celý příběh do současnosti, a vznikla komedie z vojenského prostředí.\n\n\n"}
{"id": "163755", "url": "https://cs.wikipedia.org/wiki?curid=163755", "title": "Bell Aircraft Corporation", "text": "Bell Aircraft Corporation\n\nBell Aircraft Corporation byl americký výrobce letadel, který postavil několik typů bojových letounů pro boje ve 2. světové válce. Nejvíce se však proslavil typem Bell X-1, prvním nadzvukovým letadlem. Známý je také vývoj a výroba mnoha civilních a vojenských vrtulníků. Společnost také vyvinula reaktivní stabilizační systém pro kosmický program Mercury a tzv. Bell Rocket Belt (raketový pás). Společnost koupila roku 1960 firma Textron, která pokračuje pod názvem Bell Helicopter Textron.\n\nSpolečnost založil Lawrence Bell, zaměstnanec a později generální ředitel Glenn L. Martin Company a později manažer Consolidated Aircraft Corporation. Dne 10. července roku 1935 Bell zakládá Bell Aircraft Corporation se sídlem v Buffalu ve státě New York.\n\nPrvní vojenskou zakázku dostává Bell v roce 1937 na vývoj nekonvenčního stíhacího letounu YFM-1 Airacuda poháněného dvěma motory Allison V-1710 s tlačnými vrtulemi. Vyrobeno bylo 13 letadel, které sloužily v USAAF pouze tři roky.\n\nMnohem většího úspěchu však Bell dosáhl vývojem jednomotorového stíhacího letounu P-39 Airacobra (jak jinak – opět zcela nekonvenční koncepce). S příďovým podvozkem, motorem umístěným až za pilotní kabinou, vrtulí poháněnou přes dlouhý spojovací hřídel vedoucí pod pilotním sedadlem a 37mm kanónem (!) střílejícím osou vrtule.\n\nJeště během druhé světové války začala výroba typu P-63 Kingcobra, s obdobnou koncepcí jakou měl už P-39, ale výrazně výkonnější (při konstrukci typu byl mj. i použit laminární profil křídla). Tento letoun však USAAF (americké vojenské letectvo) již nenasadilo, ovšem většina byla exportována do Sovětského Svazu, který ostatně odebral i podstatnou část vyrobených letounů typu P-39 Airacobra.\n\nVýznamně se Bell Aircraft Corporation zapsala do historie vývojem letounu Bell X-1, prvního letounu, který překonal hranici rychlosti zvuku. Bell pokračoval ve vývoji experimentálních letounů ještě celá 50. léta a spolu s Air Force zkoumal hranice leteckého designu.\n\nPro firmu asi nejvýznamnější kapitolou byl vývoj vrtulníků, započatý roku 1941. První stroj, Bell Model 30, poprvé vzlétl v roce 1943. Později se vývoj a výroba vrtulníků staly nejúspěšnějšími aktivitami této společnosti.\n\nPo smrti Lawrence Bella roku 1956 se společnost dostala do finančních potíží. Po odkoupení společností Textron se stala přidruženou firmou jako Bell Aerospace Corporation se třemi divizemi, viz Bell Helicopter Textron.\n\n"}
{"id": "163761", "url": "https://cs.wikipedia.org/wiki?curid=163761", "title": "Bell Helicopter Textron", "text": "Bell Helicopter Textron\n\nBell Helicopter Textron je americký výrobce helikoptér a konvertoplánů se sídlem ve Fort Worthu ve státě Texas. Divize společnosti Textron, vyrábí vojenské helikoptéry a konvertoplány ve Spojených státech a komerční vrtulníky ve městě Mirabel v provincii Québec v Kanadě.\n\nLarry Bell začal s výrobou helikoptér poté, co najal talentovaného vynálezce Arthura Younga. Doufal v rozšíření ekonomické základny své společnost, která tak nebude závislá na vládních zakázkách. Do té doby Bell Aircraft Corporation vyráběla pouze letouny. Hned první model helikoptéry Bell Model 47 se stal velmi úspěšným jak v civilním tak ve vojenském sektoru.\nTextron koupil Bell Aerospace v roce 1960. Divize helikoptér se stala jedinou výrobní sekcí a byla přejmenována na Bell Helicopter Company. Díky úspěšnému modelu UH-1 z období Vietnamské války se stala největší výrobní divizí společnosti Textron. V lednu 1976 Textron znovu přejmenoval společnost na Bell Helicopter Textron.\n\nV současné době Bell Helicopter úzce spolupracuje se společností AgustaWestland.\nBell Helicopter také sponzoruje posezónní univerzitní americký fotbal, Armed Forces Bowl.\nSpolečnost koupila českou firmu Aviation Service a.s. jako svou další pobočku pro prodej nových vrtulníků a údržbu stávajících v teritoriu.\n\n\n\n\n"}
{"id": "163763", "url": "https://cs.wikipedia.org/wiki?curid=163763", "title": "ANI", "text": "ANI\n\nANI je grafický souborový formát definovaný společností Microsoft pro jednoduché animované ikony a kurzory v operačním systému Microsoft Windows. Formát je založen na Microsoft RIFF, který je používán jako kontejner pro více ikon a kurzorů, které odpovídají formátu ICO.\n\n"}
{"id": "163764", "url": "https://cs.wikipedia.org/wiki?curid=163764", "title": "Leden 2007", "text": "Leden 2007\n"}
{"id": "163765", "url": "https://cs.wikipedia.org/wiki?curid=163765", "title": "Parnas", "text": "Parnas\n\nParnas (také Parnassus, ) je pohoří nacházející se v Řecku v blízkosti Korintského zálivu. Pohoří je charakterizováno výrazným velehorským reliéfem, za což vděčí zejména zkrasovatělému vápenci, který je zde hlavním stavebním prvkem. Nejvyšším vrcholem je Liakoura (2457 m). Parnas byl ve starověku zasvěcen Apollonovi a múzám. Na úpatí hor stála slavná Věštírna v Delfách.\n\nSever a východ pohoří vymezuje údolí řeky Kilisos. Jih a jihovýchod je obklopen Korintským zálivem, ke kterému se zde horstvo svažuje. Skrz pohoří vede horská silnice, která v nejvyšším bodě překračuje silniční sedlo Drosohori. To od sebe odděluje pohoří Parnas a sousední masiv Giona.\n\nV pohoří běžně nalezneme velké ledovcové kary, morény a další stopy po nejjižnějších čtvrtohorních ledovcích v Evropě. Nejvyšší vrchol Liakoura je jen o několik metrů vyšší než protější hřeben Gerontovrachos. V pásmu 1300 - 1730 m je v pohoří vyhlášen národní park, který má za úkol chránit především vzácnou floru (\"jedle kefalonská\"). Fauna zde prakticky není zastoupena žádným větším savcem.\n\n\nNa několika svazích jsou vybudována zimní lyžařská střediska, protože Parnas je znám svými příznivými sněhovými podmínkami.\n\nParnas je mýtická hora, na které se podle řecké mytologie zastavila archa postavená Deukaliónem a jeho manželkou Pyrrhou. Když se nejvyšší bůh Zeus rozhodl potrestat lidstvo za prostopášný život a za to, že si nevážili bohů, seslal na zemi velkou potopu světa, která zahubila celé lidské pokolení. Z vůle bohů zůstal jenom Deukalión a jeho rodina a bylo mu dovoleno znovu zalidnit zemi. Udělal to tím způsobem, že podle rady bohů házel za sebe kameny, přeneseně „kosti země“. Z těch, které hodil Deukalión, povstali noví muži, za Pyrrhou vznikly z kamenů ženy.\n\n\n"}
{"id": "163766", "url": "https://cs.wikipedia.org/wiki?curid=163766", "title": "Národní kronika", "text": "Národní kronika\n\nJako národní kronika je označován typ středověké kroniky, který na rozdíl od tzv. světové kroniky popisoval dějiny jednoho středověkého etnika, národa nebo státu.\n\nNárodní kroniky začaly vznikat v raném středověku, kdy se po rozpadu římské říše začaly formovat státní útvary původně barbarských kmenů a etnik, které zaplnily evropský prostor během tzv. stěhování národů. Úlohou prvních národních kronik vznikajících od 6. století byl nejen výklad dějin těchto etnik jako určité vyvážení bohatě zpracované historie římské říše, ale také jejich prokázání legitimity (vůči Římanům, kteří barbary považovali za méněcenné) a práv na určité území. Tyto první národní kroniky se takřka výlučně vždy vztahují k dějinám etnika (gens), tj. nejedná se o výklad dějin státu (jako politické jednotky na určitém území), ale o výklad dějin společenství lidí.\n\nMezi tyto kroniky se obvykle zahrnují:\n\nAž v 11. století se objevily národní kroniky, které svým pojetím vykládají dějiny státu (např. Norska, Anglie apod.), tedy národa pevně vázaného na určité území a reprezentovaného určitými institucemi.\n\n"}
{"id": "163768", "url": "https://cs.wikipedia.org/wiki?curid=163768", "title": "Příběhy obyčejného šílenství (divadelní hra)", "text": "Příběhy obyčejného šílenství (divadelní hra)\n\nPříběhy obyčejného šílenství je divadelní hra Petra Zelenky z roku 2001. Premiéru měla v Dejvickém divadle s Ivanem Trojanem v hlavní roli. Získala Cenu Alfréda Radoka v kategorii Hra roku. Inscenace se hrála od 16. listopadu 2001 do 13. září 2009.\n\nV roce 2005 byl podle hry natočen stejnojmenný film, oceněný na filmových festivalech v Moskvě a v Chotěbuzi.\n\n\n\n"}
{"id": "163769", "url": "https://cs.wikipedia.org/wiki?curid=163769", "title": "Carova mešita", "text": "Carova mešita\n\nCarova mešita nebo Císařská mešita (bosensky \"Careva džamija\") je jednou z nejstarších mešit v Sarajevu i celé Bosně a Hercegovině. Nachází se na místě, kde místní část Bistrik dosahuje koryta řeky Miljacky. Postavena byla kolem roku 1460, tehdy ještě měla dřevěný minaret, a původně nesla název \"Atik džamija\" (Stará mešita). Na jejím místě se původně nacházela jen malá mešita, ale přesnější záznamy o původní stavbě se nedochovaly.\n\nO její výstavbu se zasloužil osmanský místodržící v Bosně a zakladatel Sarajeva Isa-beg Ishaković. V roce 1480 svatostánek vyhořel při útoku uherského vojska pod vedením Vuka Grgureviće, velitele jajecké bánoviny. Roku 1566 byla mešita přebudována a přejmenována na počest hlavního donora rozsáhlé opravy, sultána Sulejmana I. (\"carev\"a –  císařova či carova, pro Slovany byl carem sultán přebývající v Cařihradu). Mešita byla těžce poničena také během vpádu Evžena Savojského do Sarajeva v roce 1697. Od roku 1753 se v blízkosti mešity nacházela také kamenná knihovna.\n\nRoku 1912 český architekt Karel Pařík k mešitě dostavěl správní budovu, kterou využívala rada starších (\"Rijaset\") Islámského společenství v Bosně a Hercegovině.\n\nMezi lety 1980 a 1983 proběhla konzervace a oprava fresek. Nato v letech 2014–2015 proběhla generální rekonstrukce mešity, v jejímž průběhu došlo k rozebrání a opětovnému sestavení minaretu. Úhrnná cena prací dosahovala 2,6 mil. konvertibilních marek a zajistila je Turecká agentura pro mezinárodní spolupráci a rozvoj (TIKA). Slavnostního znovuotevření se zúčastnil bosňácký člen Předsednictva Bosny a Hercegoviny Bakir Izetbegović a turecký prezident Recep Tayyip Erdoğan.\n\n"}
{"id": "163772", "url": "https://cs.wikipedia.org/wiki?curid=163772", "title": "Svislá čára", "text": "Svislá čára\n\nSvislá čára, svislice nebo svislý pruh (|) je speciální znak v textu a také na počítačové klávesnici, v tabulce ASCII má dekadickou hodnotu 124. Mimo jiné se používá v různých formálních a programovacích jazycích – např. BNF, C nebo PHP – ve významu seznamu variant nebo jako operátor logického či bitového součtu.\n\nTento znak má mnoho hovorových pojmenování, často svislítko, svislice, kolmítko, roura, rouřítko či pajpa (z anglického „pipe“; tento význam má například v shellech unixových operačních systémů, kde umožňuje propojit výstup jednoho a vstup jiného programu, rouření). Oficiální český název tento znak pravděpodobně nemá. Lidový kalk roura je kritizovaný zejména pro vzhledovou nepřípadnost – \"roura\" by měla ukazovat její průřez a anglické \"pipe\" má také bližší významy, jako \"pruh\".\n\nKlávesa s tímto znakem se obvykle nalézá nedaleko klávesy Backspace resp. , někdy také vedle levého Shiftu. Na některých PC klávesnicích je varianta – \"broken pipe\" původem z kódové stránky 437.\n\nPro napsání znaku svislice lze na klávesnici použít kombinace kláves:\n\nA navíc na české klávesnici tyto kombinace (pouze neanglická rozložení klávesnice, na anglické přehrává zvukový signál Hvězdička):\n"}
{"id": "163774", "url": "https://cs.wikipedia.org/wiki?curid=163774", "title": "Marie Vojtěcha Hasmandová", "text": "Marie Vojtěcha Hasmandová\n\nCtihodná Matka Marie Vojtěcha Antonie Hasmandová (25. března 1914 Huštěnovice – 21. ledna 1988 Znojmo - Hradiště) byla moravská katolická řeholnice, generální představená Kongregace Milosrdných sester sv. Karla Boromejského (1970-1988).\n\nAntonie Hasmandová se narodila 25. března 1914 v Huštěnovicích (okres Uherské Hradiště) jako páté ze šesti žijících dětí v katolické rodině vyučeného řezníka a hospodařícího zemědělce Floriána Hasmandy a jeho manželky Rosálie, rozené Chrástkové, původem z tamní pekařské rodiny. V necelých 6 letech jí matka zemřela po porodu nejmladšího dítěte, syna Vojtěcha. Antonie vyrůstala v hluboce věřící harmonické rodině, k prvnímu svatému přijímání šla 12. května 1923 v Huštěnovicích a 31. května 1926 přijala svátost biřmování a biřmovací jméno Ludmila. Ve 13 letech odešla z domova a 6. července 1927 vstoupila jako školní čekatelka do kláštera boromejek ve Frýdlantě nad Ostravicí.\n\nV letech 1929–1933 navštěvovala Učitelský ústav u Sv. Anny v Praze v Ječné ulici 27, první českou dívčí střední školu v zemi, kterou vedly a v níž vyučovaly chudé školské sestry de Notre Dame, duchovním (spirituálem) školy byl až do roku 1931 budoucí kardinál Josef Beran. Antonie Hasmandová studium zakončila úspěšnou maturitou.\n\nDne 14. srpna 1933 oslavila obláčku a přijala řeholní jméno Marie Vojtěcha. Po absolvování noviciátu v mateřinci v Praze složila 15. srpna 1935 první sliby a poté 19. března 1940 věčné sliby.\n\nZa druhé světové války Vojtěcha působila nejdříve jako učitelka v Třeboni, dále ve Frýdlantě (1941–1942) a poté jako ošetřovatelka v nemocnici ve Slaném. Po válce byla ředitelkou školy v Brně-Líšni (1945–1949), a poté působila asi rok v mateřinci boromejek v Praze Pod Petřínem.\n\nV roce 1950 byla jmenována představenou Neumannea v Prachaticích. Na pokyn matky představené zde poskytla asyl mladému knězi – františkánovi Remigiu Jančovi, který při zrušení klášterů unikl zatčení, skrýval se před Státní bezpečností a dělal sestrám boromejkám tajného kněze. Po udání za to byli oba roku 1952 zatčeni. Vojtěcha byla ve vykonstruovaném procesu 19. září 1953 odsouzena Krajským soudem v Českých Budějovicích k 8 letům vězení za údajnou špionáž a velezradu. V průběhu věznění onemocněla tuberkulózou a její zdraví se celkově velmi zhoršilo. Dne 10. května 1960 byla z věznice v Pardubicích propuštěna na všeobecnou amnestii, jen 4 měsíce před vypršením celého trestu.\n\nV letech 1960–1970 sestra Vojtěcha působila v Charitním domě ve Vidnavě, od roku 1969 jako představená vidnavské komunity sester boromejek. Dne 8. července 1970 byla zvolena generální představenou kongregace. V této funkci kromě usilovné duchovní služby a organizační činnosti přepracovala konstituci kongregace, aby lépe odpovídala závěrům Druhého vatikánského koncilu a požadavkům kladeným na kongregaci v moderním světě. V této funkci cestovala dvakrát do Říma, a ve Vatikánu se na audienci setkala nejprve s papežem Pavlem VI., později také s Janem Pavlem II.. Do roku 1965, kdy dostala novou amnestii žila pod dohledem Státní tajné bezpečnosti. V roce 1972 byl anulován trest stanovený soudem v roce 1953.\n\nV říjnu 1987 sestra Marie Vojtěcha vážně onemocněla, posléze bylo onemocnění diagnostikováno jako zhoubný nádor na plicích. Zemřela 21. ledna 1988 ve Znojmě-Hradišti, pohřbena byla 28. ledna 1988 na místním hřbitově. Na tomto hřbitově je rovněž krypta proboštů řádu křížovníků s červenou hvězdou (proboštství založené ve středověku zde existuje u místního římskokatolického kostela dodnes). Poslední z proboštů tam zemřel a byl pohřben v r.1971. V oddělení hrobů sester boromejek je též pochováno několik kněží, např. P. MUDr. Oto Opálka.\n\nSestra Marie Vojtěcha zaujímá mezi českými řeholnicemi pronásledovanými komunistickým režimem nejvýznamnější místo mučednice. Nejenže se dlouhodobě obětovala pro víru, lásku a spravedlnost, ale také stála v čele organizovaného společenství sester, které vedla. Svým učitelským a zdravotnickým působením dokázala mnoha lidem pomoci či uzdravit je.\nDne 29. listopadu 1996 byl na popud brněnského biskupa Vojtěcha Cikrleho zahájen proces jejího svatořečení, jehož postulátorem u papežského stolce byl až do své smrti Mons. ThDr. Josef Laštovica, od roku 2012 sestra M. Remigie Češíková. V jubilejním roce čtvrtstoletí od smrti Matky Vojtěchy (2013) a sta let od jejího narození (2014) proběhla ve více než dvaceti místech jejího působení putovní výstava o jejím životě a díle. Putovní výstava o Matce Vojtěše byla zahájena od 20. ledna 2013 pod názvem \"Statečný svědek víry\". Nepřetržitě putovala po České republice. Po dvou letech navštívila kolem 60 míst. V italské verzi byla vystavena v Římě na několika místech a v Miláně. V září roku 2013 proběhla konference o jejím životě a odkazu v Brně na biskupském gymnáziu a v Miláně na Univerzitě Sacro Cuore, při příležitosti 25 výročí pádu totality.\n\nDne 6. prosince 2014 uznal papež František její heroické ctnosti a prohlásil ji Ctihodnou.\n\n\n\n\n"}
{"id": "163776", "url": "https://cs.wikipedia.org/wiki?curid=163776", "title": "Robert Miles", "text": "Robert Miles\n\nRobert Miles (vl. jménem Roberto Concina, 3. listopad 1969 Fleurier, Švýcarsko – 9. května 2017) byl italský skladatel a hudebník trance, ambient, techno a dalších druhů elektronické hudby.\n\nNarodil se Antoniettě a Albino Concinovým. Ačkoli to nebyl žádný hudební zázrak, Miles se během mládí naučil hrát na klavír a na hudební scéně figuroval od roku 1988. Pracoval jako DJ v mnoha italských klubech a v roce 1990 investoval své úspory do nákupu použitého vybavení k postavení vlastního studia; nicméně jeho počáteční komponování zůstalo nepovšimnuto.\n\nV roce 1994 Miles napsal svou nejslavnější dream houseovou skladbui - singl Children. Singlu se během čtrnácti dnů od oficiálního vydání v roce 1995 prodalo více než 350,000 kopií po celé Evropě a v mnoha zemích se umístil na vrcholku hitparád. Miles za tato umístění ve Velké Británii, Německu a v mnoha dalších zemích Evropy nasbíral několikanásobné platinové desky a zlaté desky. Singl byl považován za nejúspěšnější nahrávku roku 1996.\n\nMilesův další singl byl \"Fable\", s vokálem v podání Fiorelli Quinn. Jeho premiérové album Dreamland bylo vydáno 7. června 1996 v Evropě, kde to byl hit a o několik dní později také v USA s novou stopou \"One and One\" zpívanou Marií Nayler a napsanou Billy Steinbergem, Rickem Nowelsem a Marií Claire D'ubaldo. Tato nová stopa se stala velmi populární a později byla vydána jako singl v USA a Německu. Na konci roku 1996, Miles vydal v Německu novou verzi Dreamland, nazvanou Dreamland - Winter edition. Toto album bylo velkou měrou podobné Dreamland, ale obsahovalo stopu \"One and One\". Píseň \"One and One\" byla původně psána pro polskou vůdčí umělkyni Edytu Górniak. Ta ji nahrála o rok později na svém premiérovém mezinárodním albu Edyta.\n\nV listopadu 1997 Miles vydal další singl \"Freedom\", který byl jednou z klíčových stop na albu 23am, vydaném 27. listopadu 1997. Album obsahuje různé pocity z dříve vydaného Dreamland, obsahuje více otextovaných písní než jeho předchůdce. Během tohoto období spolupracoval s Richardem D. Jamesem pod názvem Aphex Twin na několika duetech.\n\nMiles padl do zapomnění až do 11. června 2001, kdy vydal nové album Organik na dvou vinylech a CD. S rysy nového singlu \"Paths\" byl Organik považován mnoha fanoušky přerušením stylu, který Miles propagoval ve svých prvních dvou albech.\n\nV roce 2003 bylo vydáno album obsahující hlavně remixy mnoha písní obsažených na albu Organik. Album, titulované Organik Remixes, obsahuje remixy vítězů z remix soutěže vyhlášené na webových stránkách Roberta Milese, právě tak jako remixy dobře známých umělců jako The Future Sound of London. Album také obsahuje jednu novou stopu Roberta Milese, nazvanou \"Bhairav\", kterou provází silný vokál Amelie Cuni.\n\nKoncem roku 2003 se Miles odstěhoval ze svého domova v Londýně do Los Angeles. Začal pracovat pod svou vlastní produkční firmou S:alt Records a v roce 2004 vydal album vytvořené ve spolupráci s Trilokem Gurtu nazvané Miles Gurtu. Podle svých webových stránek Robert očekával vydání finálního alba pod jménem „Robert Miles“, kterým chtěl ukončit svou hudební kariéru pod tímto jménem.\n\nV posledních dnech svého života Robert žil na Ibize.\n\n\n\n"}
{"id": "163781", "url": "https://cs.wikipedia.org/wiki?curid=163781", "title": "Vladimír Sommer", "text": "Vladimír Sommer\n\nVladimír Sommer (28. února 1921 Dolní Jiřetín – 8. září 1997 Praha) byl český hudební skladatel.\n\nDětství strávil v Dolním Jiřetíně u Mostu. Otec mu zemřel v mládí. Spolu s matkou utekli před henleinovci ze Sudet. Část Druhé světové války strávil v německém pracovním táboře. Po studiu na konzervatoři (housle u Bedřicha Voldana, skladba u Karla Janečka) se stal jeho učitelem kompozice na Akademii múzických umění v Praze Pavel Bořkovec. Absolvoval v roce 1949 houslovým koncertem. Jeho komorní a orchestrální skladby však už tehdy narážely na komunistickou ideologii a byl jim vytýkán formalismus Aspiranturu na AMU nedokončil. Na této škole se však stal postupně odborným asistentem a docentem na katedře skladby. Od roku 1953 byl tzv. tvůrčím tajemníkem Svazu čs. skladatelů. Pracoval také jako redaktor hudební redakce zahraničního vysílání Československého rozhlasu. Posléze se stal profesorem hudební teorie na Filozofické fakultě Univerzity Karlovy v Praze.\n\nJeho manželkou byla dokumentaristka Olga Sommerová, jeho syn Jakub Sommer je režisérem. Jeho dcera z třetího manželství Anna Sommerová je houslistka.\n\nVe své tvorbě vycházel z díla klasiků 20. století, Sergeje Prokofjeva, Igora Stravinského, Arthura Honeggera či Dmitrije Šostakoviče. Záhy si však vytvořil vlastní osobitou hudební řeč. Základní tendence jeho tvoření směřovala k vyjádření závažných momentů lidské existence. Žádnou skladbu nepovažoval za stoprocentně uzavřenou a tomu se připisuje, proč jeho dílo není rozsáhlé.\n\nNevyhnul se společenské objednávce té doby. Řada jeho vokálních děl byla adresována mládežnickým souborům na čistě politickou objednávku. Za \"Kantátu o Gottwaldovi pro sólový bas, sbor a orchestr\" byl odměněn státní cenou. Z dnešního hlediska však jde o tvorbu okrajovou.\n\nJeho patrně nejvýznamnějším dílem je \"Vokální symfonie pro alt, recitátora, sbor a orchestr\" vzniklá v letech 1957 až 1959, ale provedena byla až v roce 1963. Velkou pozornost si také získaly jeho instrumentální koncerty. Houslový koncert g-moll byl absolventskou prací na závěr studia u P. Bořkovce. \"Klavírní koncert fis-moll\" pochází z roku 1952 a \"violoncelový\" z let 1956 až 1959. Věnoval se rovněž komorní tvorbě, z níž nejvýznamnější jsou dva smyčcové kvartety.\n\nŠirší veřejnosti je znám zejména svou hudbou pro film.\n\n\n\n\n\n\n"}
{"id": "163785", "url": "https://cs.wikipedia.org/wiki?curid=163785", "title": "Alfred Fischer (soudce)", "text": "Alfred Fischer (soudce)\n\nAlfred Fischer (14. prosince 1919 – 17. června 2004) byl německý soudce. Sloužil ve Spolkovém administrativním soudu mezi lety 1966 a 1987. Naposledy byl také předsedou 2. senátu.\n"}
{"id": "163788", "url": "https://cs.wikipedia.org/wiki?curid=163788", "title": "Alfred Junge", "text": "Alfred Junge\n\nAlfred Junge (29. ledna 1886 – 16. července 1964) byl produkční designér, který se narodil v Německu.\n\nJiž odmala se chtěl stát umělcem. Jako mladík hrál v divadle a v osmnácti se přidal k Görlitzkému městskému divadlu (\"Stadtheater\") a dostal se do všech oblastí produkce. Pracoval v divadle přes patnáct let. Podobně jako mnoho německých emigrantů začal Junge svoji kariéru u filmu v Berlíně u UFA, kde pracoval jako umělecký režisér od roku 1920 do roku 1926, kdy se připojil k produkčnímu týmu Ewalda Andrého Duponta, který se právě přesouval do British International Pictures v Londýně. S BIP zůstal u Elstree Studios do roku 1930, kdy se vrátil nakrátko do kontinentální Evropy, aby pracoval v Německu a ve Francii s Marcelem Pagnolem. Od roku 1932 zůstal v Velké Británii.\n\nMichael Balcon ho pověřil vedením nového Gaumont-britského uměleckého oddělení, kde se nejlépe projevily jeho organizační schopnosti i talent, vedl velký tým uměleckých režisérů a pracovníků, kteří mohli pracovat na velkém množství filmů najednou. Poté, co se stal prvním skutečným dohlížejícím uměleckým režisérem Gaumontu pro Británii, přešel k nové britské operaci MGM, kde pokračoval až do přestávky způsobené druhou světovou válkou. Chvíli byl internován na ostrově Man jako potenciální nepřítel, ale Junge se pak vrátil do Londýna, kde v roce 1939 započal spolupráci s Powell and Pressburger na filmu \"Contraband\", prvním z osmi filmů, který s nimi udělal.\n\nPoslední z nich byl \"Black Narcissus\" z roku 1947, jehož strhující himálajské prostředí získalo Jungovi cenu akademie pro nejlepší umělecké režírování. Podruhé byl nominován ještě v roce 1953 za artušovský příběh \"Rytíři kulatého stolu\". Byl prvním filmovým produkčním designérem, jehož některé obrazy se objevily v Královské akademii v Londýně. Byla to skica \"The Road to Estaminet do Pont\", kterou udělal pro \"The Life and Death of Colonel Blimp\" v roce 1943.\n\n"}
{"id": "163790", "url": "https://cs.wikipedia.org/wiki?curid=163790", "title": "Fenoly", "text": "Fenoly\n\nJako fenoly (též fenolické sloučeniny) se v organické chemii označuje třída sloučenin, které obsahují hydroxylovou funkční skupinu (-OH) vázanou přímo na benzenový kruh (aromatické jádro). Nejjednodušším členem této skupiny je fenol (CHOH).\n\nPřestože jsou obdobou alkoholů, mají fenoly specifické vlastnosti a nejsou klasifikovány jako alkoholy (protože hydroxylová skupina není vázána na \"nasycený\" atom uhlíku). Mají relativně vyšší kyselost vzhledem k těsné vazbě aromatického kruhu s kyslíkem a relativně volné vazbě mezi kyslíkem a vodíkem. Kyselost hydroxylové skupiny ve fenolech je na pomezí mezi alifatickými alkoholy a karboxylovými kyselinami (pK je obvykle mezi 10 a 12). Ztrátou kladného vodíkového iontu (H) z hydroxylové skupiny vzniká příslušný záporný \"fenolátový\" nebo \"fenoxidový iont\" a odpovídající soli se nazývají \"fenoláty\" nebo \"fenoxidy\", byť je podle IUPAC Gold Book preferován termín \"aryloxidy\".\n\nFenoly mohou mít dvě nebo více hydroxylových skupin vázaných na jeden nebo více aromatických kruhů v molekule. Nejjednodušším příkladem jsou tři benzendioly (pyrokatechol, resorcinol a hydrochinon), mající každý dvě hydroxylové skupiny na benzenovém kruhu.\n\nNěkteré fenoly jsou baktericidní a používají se při výrobě dezinfekčních přípravků. Jiné vykazují estrogenní nebo endokrinně disruptní aktivitu.\n\nExistuje řada laboratorních metod syntézy fenolů:\n\nFenoly se mohou účastnit mnoha různých reakcí.\n\nNěkteré z výše uvedených látek jsou příbuzné s endokrinními disruptory\n\nFenoly se v přírodě hojně vyskytují, zvláště v říši rostlin. V některých případech jsou přítomny v listech jako ochrana před býložravci, například u jedovatce Toxicodendron diversilobum.\n\nVe třídě fenolů jsou obsaženy důležité suroviny a aditiva pro průmyslové účely, například:\n\n"}
{"id": "163792", "url": "https://cs.wikipedia.org/wiki?curid=163792", "title": "Alfred Wiener", "text": "Alfred Wiener\n\nAlfred Wiener (16. března 1885, Postupim – 4. února 1964, Londýn) byl německý Žid, který zasvětil svůj život dokumentování antisemitismu a rasismu v Německu a Evropě a také odhalování zločinů nacistického Německa. Je znám díky založení a dlouhému vedení Wiener Library, nejstaršího institutu zabývajícího se holocaustem.\n\nAlfred Wiener studoval arabistiku a v letech 1909–1911 pobýval na Blízkém Východě. Bojoval v první světové válce, získal Železný kříž 2. třídy. Od roku 1919 byl vysokým činitelem organizace \"Centralverein deutscher Staatsbürger jüdischen Glaubens\" a už v roce 1925 poukázal na NSDAP jako organizaci, představující největší nebezpečí pro Židy v Německu.\n\nBen Barkow: \"Alfred Wiener and the making of the Holocaust Library\". London: Vallentine Mitchell 1997. ISBN 0-85303-328-5\n"}
{"id": "163796", "url": "https://cs.wikipedia.org/wiki?curid=163796", "title": "Alois Dessauer", "text": "Alois Dessauer\n\nAlois Joseph Dessauer (narozen Aron Baruch Dessauer; 21. února 1763, Gochsheim – 11. dubna 1850, Aschaffenburg) byl známý německý dvorní bankéř (dvorní žid).\n\nByl synem Barucha Dessauera. Vzal si Annu Elisabethu Davidovou, s kterou měl čtyři děti: Josepha Dessauera (1793–1853), George Dessauera (1795–1870), Karla Friedricha Dessauera (1799–1845) a Franze Johanna Dessauera (1805–1872).\n\n"}
{"id": "163797", "url": "https://cs.wikipedia.org/wiki?curid=163797", "title": "Pepsin", "text": "Pepsin\n\nPepsin je trávicí enzym, který vzniká v žaludku většiny obratlovců. Rozkládá bílkoviny potravy na albumózy a peptony (směs různých peptidů o nízké molekulové hmotnosti).\n\nPepsin se řadí k hydrolázám, konkrétně k proteázám. Vzniká v buňkách žaludeční sliznice jako proenzym pepsinogen. Ten je v žaludku aktivován působením dříve vzniklých molekul pepsinu (jde o tzv. autokatalýzu). Aktivita pepsinu je nejvyšší v silně kyselém prostředí (pH 1,5 – 3,5) – proto je v žaludku přítomna kyselina chlorovodíková.\n"}
{"id": "163798", "url": "https://cs.wikipedia.org/wiki?curid=163798", "title": "Pyrogallol", "text": "Pyrogallol\n\nPyrogallol nebo benzen-1,2,3-triol je bílý krystalický prášek a mocné redukční činidlo. Poprvé jej připravil Scheele v roce 1786 zahříváním kyseliny gallové.\n\nV alkalickém prostředí ochotně absorbuje vodu, čímž bezbarvé prostředí zfialoví. Může rovněž absorbovat kyslík, čehož se využívá k měření množství kyslíku ve vzduchu.\n\nPyrogallol našel své využití ve fotografii jako vývojové činidlo, při barvení vlasů, barvení tkaných materiálů a při absorpci kyslíku u analýzy plynů. Má také antiseptické účinky.\n\nNyní se příliš nedoporučuje vystavovat se této sloučenině. Pyrogallol by se neměl využívat při moderním barvení vlasů kvůli podezření z toxicity.\n\n"}
{"id": "163799", "url": "https://cs.wikipedia.org/wiki?curid=163799", "title": "Loch Eilt", "text": "Loch Eilt\n\nLoch Eilt je jezero, které se nachází západně od města Fort William v oblasti Highlands ve Skotsku, mezi jezerem Loch Shiel a poloostrovem South Morar.\n\nJezerem protéká řeka Ailort, směřující k stejnojmennému zálivu Loch Ailort.\n\nPodél severní strany jezera vede silnice s označením A830, podél jižní části železniční trať West Highland Railway.\n"}
{"id": "163800", "url": "https://cs.wikipedia.org/wiki?curid=163800", "title": "Amelbert", "text": "Amelbert\n\nSvatý Amelbert († přibližně 800) byl bavorský kněz v římskokatolické církvi uctíván jako svatý.\n\nPodobně jako u většiny světců raného středověku lze v legendě o sv. Amelbetovi těžko odlišit fakta od zbožné fikce. Je známo tolik, že se narodil v rytířské rodině, ale odmítl nosit zbraně. Rodiče mu tedy svěřili péči o dobytek. Aby zlomili jeho odhodlání žít cudně, poslali za ním prostitutku. Amelbert se ubránil hořící pochodní. Po smrti otce přijal kněžské svěcení a putoval do Říma. Po návratu obnovil v rodném kraji bohoslužby v opuštěném kostele a stal se duchovním pastýřem lidí širokého okolí.\n\nŘímskokatolická církev slaví jeho svátek 17. ledna.\n"}
{"id": "163801", "url": "https://cs.wikipedia.org/wiki?curid=163801", "title": "Dreamland (album, Robert Miles)", "text": "Dreamland (album, Robert Miles)\n\nDreamland je debutové album Roberta Milese, vydané 7. června 1996 v Evropě, kde se stalo hitem a o několik dní později i v USA s novou stopou zpívanou Marií Nayler, „One and One“. Tato nová stopa se stal velmi populární a byla později vydána jako singl v USA a Německu. Na konci roku 1996, Miles vydal v Německu novou verzi Dreamland, nazvanou Dreamland - Winter edition. To bylo velkou měrou podobné jako Dreamland, ale obsahovalo stopu \"One and One\".\n\nVšechny písně napsal Roberto Cochina (Robert Miles), pokud není uvedeno jinak.\n\n"}
{"id": "163802", "url": "https://cs.wikipedia.org/wiki?curid=163802", "title": "Díky za každé nové ráno", "text": "Díky za každé nové ráno\n\nDíky za každé nové ráno je česká komedie z roku 1994 natočená podle scénáře Haliny Pawlovské.\n\nHlavní hrdinkou je dospívající dívka Olga Hakunděková. Děj se odehrává během normalizace v 70. letech, kdy Olga dospívá v ženu, prožívá své první milostné zklamání a bojuje s dalšími nástrahami té doby. \n\nFilm je rozdělený do několika na sebe navazujících částí, kde každá sleduje určitou část Olžina života.\n\n\n"}
{"id": "163803", "url": "https://cs.wikipedia.org/wiki?curid=163803", "title": "23am", "text": "23am\n\n23am je album z roku 1997 skladatele Roberta Milese.\n\nNástrojové uspořádání na 23am je komplexnější než u prvního alba Dreamland, umocňovány jsou skutečné nástroje jako saxofon a trubka jako dodatek k syntetizátorům. Hudba je také mnohem méně hnána bicími; hlavní sekce vokálně založených písní jsou uspořádány jako populární písně, zatímco sekvenční mezihry mezi písněmi jsou obecně bez struktury, tedy bez bicích.\n\nToto album je ve stylu ambient, na rozdíl od trance hudby v Dreamland.\n\nTitul alba byl pojmenován po zprávě zaznamenané rozbitým telefonním záznamníkem autora.\n\nNení-li uvedeno jinak, všechny písně napsal Roberto Cochina (Robert Miles).\n\n"}
{"id": "163804", "url": "https://cs.wikipedia.org/wiki?curid=163804", "title": "Jan Kubelík", "text": "Jan Kubelík\n\nJan Evangelista Kubelík (5. července 1880 Michle – 5. prosince 1940 Praha) byl český houslista a hudební skladatel.\n\nKubelík se narodil v Michli jako syn krejčího Josefa Matěje Kubelíka. Na konzervatoř byl přijat ve dvanácti letech Otakarem Ševčíkem dříve, než to dovoloval řád školy., Jeho profesor na něm aplikoval svou novou metodu a během šesti let se z něho stal dokonalý umělec. Při absolventském koncertě v roce 1898 v Praze vyvolala úžas jeho interpretace Paganiniho houslového koncertu D dur. Po koncertech ve Vídni o něm hudební kritikové psali, že by ho ve středověku „upálili jako čaroděje“.\n\nVe svých dvaadvaceti letech byl považován za schopnějšího houslistu než jeho kolegové, jako např. Fritz Kreisler, Pablo de Sarasate, Jenö Hubay, August Wilhelmj, Joseph Joachim i František Ondříček. Vládl brilantní technikou, vzdušnosti a lehkosti výrazu dosahoval vahou silně napjatého smyčce. Hrál na světově proslulé Stradivariho housle „Emperor“ z roku 1715.\n\nV roce 1901 se vydal do USA, kde absolvoval 78 koncertů za klavírního doprovodu světoznámého operetního skladatele českého původu Rudolfa Frimla. Jeho vánoční koncert na náměstí v San Franciscu poslouchalo 100 tisíc posluchačů. Z honorářů si koupil roku 1904 zámek Býchory u Kolína, kde žil do roku 1916 se svou manželkou, hraběnkou Marianne Czáky-Széllovou. Měli spolu osm dětí. Ameriku navštívil Kubelík desetkrát. Skvělých úspěchů však dosáhl i v Argentině, Uruguayi, Chile a Brazílii. Hrál několikrát i v Austrálii, na Novém Zélandu absolvoval 40 koncertů, koncertoval v Turecku, Palestině, Indii, Číně, Japonsku, na Filipínách, Cejlonu (Srí Lance), hrál ve všech státech severní Afriky atd. Později, v roce 1928, jako první český umělec vůbec, koncertoval i v sovětském Rusku.\n\nSvé další nové sídlo si Kubelík zařídil na zámku Orlové na Slovensku; posléze koupil vilu v jugoslávské (chorvatské) Opatiji blízko Jaderského moře, kam se rád vracel z koncertních cest. Zakoupením nové rezidence, vodního hradu Rotenturm v Burgenlandu v roce 1930, přišel o veškerý majetek. Znovu bojoval o přízeň světa, ale doba romantického uctívání virtuosů už byla pryč.\n\nDomů se vrátil natrvalo v roce 1938. Za okupace připravil s Českou filharmonií deset koncertů s padesáti díly světové literatury, které hrál zpaměti na důkaz svého nestárnoucího umění. 11. května 1940 měl koncert v sále sokolovny v Neveklově, v milovaném kraji svých předků. Bylo to jeho poslední veřejné vystoupení. Zemřel v Praze na rakovinu, kterou operace již neodstranila. Místem jeho posledního odpočinku se stal Slavín na Vyšehradském hřbitově.\n\nCelý život neúnavně propagoval českou hudbu a pomáhal českým umělcům – nejen vahou své autority, ale značné příjmy mu dovolovaly poskytovat i finanční podporu tělesům, jakým byla Česká filharmonie, kterou finančně podporoval zprvu jako veřejný, později jako skrytý mecenáš. V jejích začátcích ji vytáhl z krize tím, že ji na vlastní náklady zaměstnal jako doprovodný orchestr na svém anglickém turné, i když na to pak vydělával dva roky.. Svým postojem i vynikajícím mistrovstvím se stal Kubelík vzorem dalším generacím českých hudebních umělců.\n\nV Británii ho přijala královna Viktorie, v Rumunsku dostal nejvyšší řád od královny Alžběty zu Wied, v Římě byl hostem královské rodiny a papež Lev XIII. mu propůjčil Řád svatého Řehoře Velikého. Londýnská Filharmonická společnost jej jmenovala čestným členem, rodiště Paganiniho Janov mu udělilo zlatou medaili. Podobných vyznamenání přijal mnoho. Řádným členem České akademie věd a umění byl zvolen 22. listopadu 1932.\n\nSochu Jana Kubelíka vytvořil v roce 1931 Karel Otáhal.\n\nVe dnech 6. 10. – 29. 11. 2015 uspořádala Společnost Jana Kubelíka ve spolupráci s Novoměstskou radnicí v Praze v budově Novoměstské radnice výstavu korespondence Jana Kubelíka z přelomu 19. a 20. století.\n\nJan Kubelík měl touhu mít syna – houslistu. Rafael Jeroným Kubelík – první Janův syn, který se narodil po šesti dcerách. Na konzervatoři vynikal ve všech svých studijních oborech – housle, klavír, kompozice a dirigování a mezi těmito obory skončily housle v pozadí. Rafael byl velký dříč a v tom byl kořen jeho úspěchu. Nakonec se dal na dráhu dirigenta, ve které nadmíru uspěl. Jako syna slavného otce a mecenáše České filhramonie si ho filharmonie vybrala za dirigenta a vychovala si ho. Houslistickou tradici Jana Kubelíka v rodině nesla prvorozená dvojčata Anna – Anita Kubelíková a Marie – Mary Kubelíková. Mary vykonávala dlouho dobu zaměstnání koncertního mistra v orchestru Podkrušnohorského divadla, zatím co Anita koncertovala jak samostatně, tak s otcem v Evropě i Americe a nahrávala i v rozhlase Československém a maďarském.\n\nDalší dcery byly Johana, akademická malířka Clara a Taťana, z dcer tři žily v Čechách. Anita Kubelíková v temném suterénním bytě v Praze na Vinohradech, v Blanické ulici, kde sídlilo též divadlo Spejbla a Hurvínka; Mary Kubelíková v Teplicích, Taťána v Košicích a Ostravě. Houslista René Kubelík je Janův pravnuk.\n\nStylově vyrůstají jeho skladby z tradičního romantického a postromantického zázemí. V popředí stojí \"6 houslových koncertů\" z let 1916 až 1924. Kompozičně nejzávažnějším dílem je \"Symfonie a moll\" komponovaná roku 1937 za pobytu ve Spojených státech.\nKromě toho zkomponoval mnoho drobných skladeb (\"Tanec oktáv\" , \"Burleska\", \"Nokturno\", \"Pierrette\", \"Tenerezza\", \"Stará píseň\" aj.), v nichž často uplatnil virtuózní prvky. K mnoha koncertům velkých mistrů si vytvořil vlastní kadence. Některé úpravy skladeb jiných autorů – Fibichova \"Poemu\", Dvořákovy \"Humoresky\" – zpopulárněly.\n\n\n"}
{"id": "163805", "url": "https://cs.wikipedia.org/wiki?curid=163805", "title": "Andreas Delfs", "text": "Andreas Delfs\n\nAndreas Delfs (* 30. srpna 1959, Flensburg, Německo) je německý dirigent a hudební režisér, v současnosti působící u Milwaukeeského symfonického orchestru.\n\nDelfs se již v pěti letech učil na klavír a hudební teorii a v dvaceti se stal hudebním režisérem Hamburského univerzitního orchestru. Delfs vystudoval Hamburskou konzervatoř v roce 1981 a v roce 1984 získal vysokoškolský titul na Juilliardově hudební škole. V Hamburgu Delfs studoval u Alda Ceccata a Christopha von Dohnanyi. Po dokončení školy přijal místo pomocného dirigenta v Pittsburském symfonickém orchestru, pod vedením Lorina Maazela. Získal také pozici dirigenta u Orchestre Suisse des Jeunes. Delfs byl jmenován hudebním režisérem a dirigentem Milwaukeeského symfonického orchestru v roce 1996. V roce 1999 odjel na turné po Kubě, což bylo poprvé za 37 let, kdy se americký orchestr vydal do této země na turné. Obsadil také pozici hudebního režiséra u Orchestru katedrály sv. Pavla v letech 2001 až 2004. V prosinci 2006 oznámil, že opustí svoje současné působiště po sezóně 2008–09 (patnáctá sezóna orchestru).\n"}
{"id": "163807", "url": "https://cs.wikipedia.org/wiki?curid=163807", "title": "Anděl s ďáblem v těle", "text": "Anděl s ďáblem v těle\n\nAnděl s ďáblem v těle je československá filmová komedie z roku 1983.\n\nDěj se odehrává v nočním klubu a nevěstinci Riviéra nedaleko Prahy. Schází se zde klientela z vyšších kruhů. Majitelka Riviéry Gábi Stolařová (Božidara Turzonovová) bedlivě dohlíží na pořádek a dbá, aby zákazníci byli spokojeni. To jí ovšem nebrání použít proti nim ne zcela čistou fintu, když se ocitne ve finančních těžkostech. O noční klub se brzo začne zajímat i policie, zejména vyšetřovatel Bulis (Karel Heřmánek)…\n\nZaběhnutý chod věcí naruší krásná Renáta (Zdena Studenková), která se zde uchází o práci tanečnice. Strhne k sobě rázem pozornost všech hostů. Pod jejím andělsky nevinným zjevem se ale skrývá tvrdá ctižádost a chladná vypočítavost.\n"}
{"id": "163808", "url": "https://cs.wikipedia.org/wiki?curid=163808", "title": "Andreas Seyfarth", "text": "Andreas Seyfarth\n\nAndreas Seyfarth (* 6. listopadu 1962) je německý tvůrce deskových her, který je známý především díky své hře Puerto Rico, která je magazínem BoardGameGeek neustále označována za nejlepší. V roce 2002 získala hra prestižní německou cenu Cena německé hry ( \"Deutscher Spiele Preis\"). Seyfarth získal korunní klenot německých herních ocenění Hra roku ( \"Spiel des Jahres\") v roce 1994 a 2006 za své hry Manhattan a Thurn und Taxis.\n\nSeyfarth si vzal svoji ženu Karen v roce 1988. Pomáhá mu s testováním her a jejich designem a je také spoluautorem Thurn und Taxis. Seyfarth pracuje jako finanční kontrolor u Německého Telekomu.\n\n\n"}
{"id": "163809", "url": "https://cs.wikipedia.org/wiki?curid=163809", "title": "Loch Ailort", "text": "Loch Ailort\n\nLoch Ailort je záliv v západní části Highlands ve Skotsku. Při ústí řeky Ailort na východě se nachází vesnice Lochailort pojmenovaná po tomto zálivu. V severní části je poloostrov Ardnich. Na západě se záliv otevírá směrem k Sound of Arisaig. Na severu leží Loch Nan Uamh.\n"}
{"id": "163810", "url": "https://cs.wikipedia.org/wiki?curid=163810", "title": "Zábřeh", "text": "Zábřeh\n\nZábřeh ( \"Hohenstadt\", centrální katastrální území a železniční stanice nesou název Zábřeh na Moravě) je město v okrese Šumperk v Olomouckém kraji, 12 km jihozápadně od Šumperku na řece Moravská Sázava. Žije zde obyvatel.\n\nOsada Zábřeh vznikla na levém břehu řeky Moravská Sázava; její hlavní funkcí bylo zřejmě chránit brod přes řeku. První zmínka o Zábřehu se nachází na listině brněnského zemského sněmu z roku 1254. Město založili někdy ve druhé polovině 13. století německy mluvící kolonisté, kteří přišli patrně z přelidněného německého Saska. V roce 1278 byl Zábřeh už městem.\n\nDějiny města jsou až do počátku 17. století spjaty se šlechtickými rody, které se v držení Zábřehu střídaly. Páni z Kravař (1397–1446) získali Zábřeh do dědičného držení a chtěli z něj vytvořit hospodářské středisko svých severomoravských statků. Období největšího rozmachu a rozvoje města však nastalo až s příchodem panského rodu Tunklů (1442–1510). Zábřeh se stal jejich sídelním městem a získal od nich různé výsady a privilegia. Jiří st. Tunkl proslul jako zakladatel rybníků, z nichž se ve městě zachoval pouze jediný – rybník Oborník. Potomci Jiřího staršího prodali před rokem 1510 zadlužené panství Zábřeh i se statky Brníčkem, Hoštejnem a Rudou rodu Trčků z Lípy.\n\nV 16. století se majiteli Zábřehu stali Boskovicové, kteří drželi také panství Moravskou Třebovou, Úsov a později i Bludov. V té době mělo zábřežské panství 35 vsí. Roku 1585 mělo město 165 domů, dvůr a pivovar. Za Boskoviců se rozšířil počet evangelíků a vznikl zde sbor Českých bratří a bratrská škola. Jan z Boskovic odkázal rodový majetek kolem roku 1589 svému synovci Ladislavu Velenovi ze Žerotína. Za svoji účast ve stavovském povstání, během něhož se stal velitelem stavovského vojska a byl zvolen i zemským hejtmanem, byl po bitvě na Bílé hoře v roce 1620 zbaven svých veškerých statků a Zábřeh přešel do držení Karla z Lichtenštejna. S rodem Lichtenštejnů pak zůstal Zábřeh spjat po celých dlouhých tři sta let.\n\nTřicetiletá válka znamenala pro město na dlouhou dobu stagnaci v jeho rozvoji. Zábřeh sám se celkem rychle z válečných pohrom vzpamatoval, avšak hospodářsky ani kulturně již nedosáhl své někdejší úrovně.\n\nCharakteristický vzhled si městské jádro uchovalo až do poloviny 20. století. Tehdy vyrostla na okrajích města nová panelová sídliště a novostavbám se neubránil ani střed města. Po druhé světové válce byla většina zábřežských Němců odsunuta a přistěhovalectvím došlo k jejich nahrazení většinou českým obyvatelstvem.\n\nV katastru obce jsou evidovány tyto kulturní památky:\n\n\nV letech 1976–1990 byla součástí města i obec Nemile s osadou Filipov a v letech 1980–1991 také obec Drozdov s osadou Drozdovská Pila.\n\n\n\n\n"}
{"id": "163811", "url": "https://cs.wikipedia.org/wiki?curid=163811", "title": "Kalokagathia", "text": "Kalokagathia\n\nKalokagathia (řecky: podstatné jméno \"καλοκαγαθία\", \"καλός κἀγαθός\", ze spojení dvou adjektiv \"καλός\" – krásný, \"καί\" – spojka \"a\", \"αγαθός\" – dobrý), také kalos kai agathos, je pojem, který vyjadřuje antické řecké přesvědčení, že krásné a dobré, krása a ctnost patří k sobě a mají mnoho společného. Co není zároveň dobré, nemůže být krásné a naopak. Aplikován na člověka vyjadřuje ideál harmonického souladu a vyváženosti tělesné i duševní krásy a dobroty, ctnosti a statečnosti. V klasické době se používal jako označení dokonalého aristokrata, řeckého gentlemana. Friedrich Nietzsche označil tento klasický pohled za „apolinský“ (podle boha Apollóna) a proti němu postavil pohled „dionýský“ (podle boha Dionýsa), vášnivý a temný, k němuž měli blízko romantici.\n\nOd 19. století se pojem kalokagathie používal zejména v počátcích sportu a tělesné výchovy. Je důležitým prvkem novodobé olympijské myšlenky, jak je ve svém díle \"Antický ideál tělesné krásy a duchovní dokonalosti\" zformuloval Pierre de Coubertin. Byla důležitou ideovou základnou sokolského hnutí. Dobové odrazy kalokagathie lze vysledovat v dobovém skautingu, v hnutí Wandervogel a jiných. Ve všech těchto případech kalokagathie vždy vyjadřovala program tělesné krásy spojené s čestností a poctivostí.\n\nNěmecký klasický filolog Werner Jaeger definoval kalokagathii jako „rytířský ideál kompletní lidské osobnosti, harmonické v mysli, a těla“.\n\n"}
{"id": "163813", "url": "https://cs.wikipedia.org/wiki?curid=163813", "title": "Bilisht", "text": "Bilisht\n\nBilisht (albánsky též \"Bilishti\") je albánské město, které se nachází v jihovýchodní části kraje Korçë.\n\nMěsto má okolo 12 000 obyvatel, kteří jsou albánského, bulharského či makedonského původu. Místní fotbalový klub se jmenuje Bilisht Sporti.\n"}
{"id": "163816", "url": "https://cs.wikipedia.org/wiki?curid=163816", "title": "Fešák Hubert", "text": "Fešák Hubert\n\nFešák Hubert je československá filmová komedie z roku 1984 režiséra Iva Nováka s Karlem Heřmánkem v hlavní roli.\n\nFešák Hubert, vlastním jménem Hubert Hrabě, je typický žižkovský frajer. Práci se vyhýbá, ale dává si velký pozor, aby se nedostal do rozporu se zákonem. Jeho podvody jsou na hraně zákona. Je pronásledován policejním inspektorem Mourkem, který ho chce dostat do kriminálu. Z nezdaru viní nedokonalé zákony a neváhá vydíráním získat práskače, jen aby se dostal Hubertovi na kobylku. Funebrák Eman však svou vynucenou spolupráci s policií Hubertovi vyzradí. Hubert to pokládá za nefér přešlap a chce Mourka „odstřelit“ – totálně znemožnit. \n\nTo se mu nakonec za pomoci přátel podaří. Mourek je suspendován a přeložen. Ještě před přeložením pořádá poslední hon na Huberta. Ten mu ale chytře vyklouzne v rakvi, která byla připravena pro zemřelého přítele z cirkusu. Děj filmu se odehrává na počátku třicátých let, v době Velké hospodářské krize.\nOdlehčená komedie z období první republiky s charismatickým Karlem Heřmánkem v roli nefalšovaného žižkovského podvodníčka. Film má svou dávku humoru, výborné dialogy. Vynikající je taktéž Pavel Zedníček jako spolubydlící Eman Wurm a Petr Kostka v roli policejního inspektora Mourka.\n\n\n\n\n"}
{"id": "163825", "url": "https://cs.wikipedia.org/wiki?curid=163825", "title": "Andreas Stahle", "text": "Andreas Stahle\n\nAndreas Stahle (* 14. února 1965) je bývalý východoněmecký kanoista. Soutěžil na Letních olympijských hrách roku 1988 kde získal stříbrnou medaili v K-1 na 500 metrů a bronzovou v K-4 na 1000 metrů. Je také držitelem tří zlatých, tří stříbrných a jedné bronzové medaile z mistrovství světa.\n"}
{"id": "163826", "url": "https://cs.wikipedia.org/wiki?curid=163826", "title": "Leon Berbecki", "text": "Leon Berbecki\n\nLeon Berbecki (25. července 1875–13. března 1963) byl polský generál.\n\nZa první světové války vstoupil do Polských legií. Po získání nezávislosti Polska vstoupil do Polské armády. Za rusko-polské války velel 3. pěší divizi legií. V roce 1923 byl povýšen na divizního generála. Za druhé světové války byl držen v německém zajetí.\n"}
{"id": "163827", "url": "https://cs.wikipedia.org/wiki?curid=163827", "title": "William Ockham", "text": "William Ockham\n\nWilliam Ockham (také Occam, česky někdy Vilém Ockham, snad 1287 – 9. dubna 1347 Mnichov) byl anglický františkánský mnich a teolog, významný logik, nominalistický filosof a středověký politický myslitel. Zabýval se hlavně logikou, vztahem filosofie a teologie a konečně poměrem mezi císařskou a papežskou mocí. Kritizoval bohatství a moc církve a přiklonil se ke stanovisku císaře, že papež mu má být podřízen.\n\nTrvalý význam mají jeho práce z logiky, i když princip úspornosti výkladu, tzv. Ockhamova břitva, se mu zřejmě připisuje neprávem. Ockhamův názor, že Boha lze poznat pouze z jeho Zjevení a nikoli rozumovými prostředky, připravil oddělení filosofie od teologie i názory pozdější reformace. Jeho stanovisko, aby se církev zbavila majetku a byla podřízena světské moci, přímo inspirovalo Johna Wycliffa a jeho prostřednictvím i české husitské hnutí.\n\nWilliam se narodil ve vesnici Ockhamu v Surrey jihozápadně od Londýna a brzy vstoupil do františkánského řádu v Londýně. Po roce 1310 odešel studovat do Oxfordu, kde se stal bakalářem, ale pro spory s učiteli nedosáhl titulu magistra teologie. 1323 byl předvolán před řádový sněm v Bristolu a 1324 (snad na udání oxfordského kancléře) k papeži do Avignonu, kde několik let pracoval a snad i učil. Roku 1327 napsal velmi nepříznivý posudek na názory Mistra Eckharta, za své vlastní názory byl sice pokárán, ne však odsouzen.\n\nRoku 1328 vypukl ostrý spor představeného františkánů Michala z Ceseny s papežem Janem XXII. o chudobě a majetku církve. Františkáni zastávali názor, že to, co k životu potřebují, jim nepatří. Své budovy, oblečení, potravu atd. pouze užívají, ale všechno patří vlastně papeži. S tím papež nesouhlasil a trval na tom, že co kdo trvale užívá a spotřebovává, to mu také patří. Cesena požádal Ockhama, aby se věci ujal, a ten došel k názoru, že papež se nejen mýlí, ale že je heretik, a není tedy ani platně papežem.\n\nPapež je nato vyloučil z církve a v květnu 1328 Cesena s Ockhamem tajně odešli do Pisy k císaři Ludvíkovi Bavorskému, papežovu hlavnímu odpůrci (jeho syn Ludvík V. si vzal nerozvedenou Markétu Tyrolskou a tento „civilní sňatek“ Ockham obhajoval), a s ním o rok později do Mnichova. Zbytek života strávil Ockham v Německu a psal své církevně-politické texty. Zemřel 9. dubna 1347.\n\nOckhamovy teologické a filosofické dílo se obvykle dělí na dvě části:\n\nJako všichni středověcí filosofové, také Ockham nepochybuje o možnosti pravdivého poznání, včetně smyslového. Poznání může být buď intuitivní, tj. takové, že jednoznačně určuje, zda věc je či není, anebo abstraktivní, z něhož taková jistota neplyne. Většina filosofů – od Parmenida až po Descarta a Leibnize – byla naopak přesvědčena, že jisté je jen poznání rozumové, kdežto smysly mohou klamat. O toto vysoké hodnocení jistoty smyslového poznání se opírá pozdější empirismus.\n\nV souladu se scholastickou tradicí cenil Ockham logiku velmi vysoko. V úvodu své \"Summy\" říká, že \"logika je ze všech <nowiki>[svobodných]</nowiki> umění ten nejužitečnější nástroj, bez kterého žádná věda nemůže být dokonale poznána\". Jeho logické dílo je důležitým milníkem v období tzv. moderní logiky (\"logica modernorum\"), proti starším logikům 13. stol. (např. Petr Španělský, Lambert z Auxerre či Vilém ze Sherwoodu) propracoval především problematiku mentálního jazyka a supozice.\n\nKomentoval také 3 hlavní spisy tzv. staré logiky (\"logica vetus\") – tj. Aristotelovy \"Kategorie\" a \"O vyjadřování\" a Porfyriův \"Úvod k Aristotelovým kategoriím\". Ve spisku o předurčení také zkoumá logický statut nejistých výpovědí o budoucnosti. Jeho \"Summa\" je však dílo velmi originální. Má tři části: první pojednává o pojmech a významech, druhá o výrocích a třetí o argumentech, sylogismech, paradoxech a klamech.\n\nOckham popírá skutečnost metafyzických univerzálií (tj. obecných pojmů), odmítá některé metafyzické kategorie a popírá skutečnost abstrakcí, zejména i všech číselných (kvantitativních) představ, uznává však obecné vlastnosti. Slavná zásada, „nerozmnožovat jsoucna víc než je nutné“, která se od 19. století nazývá „Ockhamovou břitvou“, se v jeho spisech nevyskytuje. Na druhé straně se v nějaké podobě nalezne i ve spisech jiných filosofů a Ockham by s ní nejspíše souhlasil. Jenže člověk nemůže vědět, co je „nutné“, a tak se Ockham spokojuje s tím, že se o existenci pojmů zdržuje úsudku, pokud pro ni nevidí jasný důvod.\n\nJediné absolutně nutné jsoucno je Bůh, všechno ostatní, lidé i příroda je veskrze nahodilé. Jsoucna je třeba uznat jen jsou-li 1) sama evidentní, 2) známe-li je ze (smyslové) zkušenosti, anebo 3) z autority Bible. Domnělé univerzálie jsou jen akty myšlení o mnoha (podobných) věcech najednou a jsou „univerzální“ jen v tom smyslu, že je lze vypovídat o různých věcech. Bez matematických, geometrických představ a kvantit se lze vždycky obejít, stačí uvažovat o substancích a kvalitách. Toto zrušení zvláštní kategorie matematických a geometrických představ paradoxně otevřelo cestu k aplikaci matematiky, pro starověk nepřípustné, protože by se byla pokládala za „přechod do jiného rodu“.\n\nRozhodujícím etickým faktorem je pro Ockhama vůle, záměr či intence, kdežto vlastní („vnější“) skutek už žádnou mravní hodnotu nemá. Záměry jsou správné buď proto, že s morálkou souhlasí, anebo proto, že je Bůh přímo přikazuje. Morálně dobrý může být i pohan, ale mravní ctnost nestačí ke spáse. Ta vyžaduje Boží milost, zvláštní dar. Podle Sókrata a Aristotela člověk vždycky hledá dobro a pokud páchá zlo, je to z nevědomosti. Ockham se ale domníval, že člověk je sice zaměřen k dobrému, nicméně může chtít zlo jako takové, protože jen tak nese plnou odpovědnost za svá rozhodnutí.\n\nOckham byl jeden z prvních myslitelů, který chtěl nejenom praktické oddělení církve od světské moci, ale zastával i její podřízení panovnické moci. I v tomto ohledu je tedy zřetelně předchůdcem reformace. Na začátku byl spor dvou křídel uvnitř františkánského řádu, která se shodovala v tom, že mnich nesmí mít žádný majetek; to, co užívá, patří řádu. Radikální křídlo („spirituálové“) však chtělo víc: ani řád nemá nic mít a budovy, oblečení nebo věci, které mu někdo „dal“ fakticky zůstávají jeho majetkem a řád je pouze užívá. Pokud mu je odkáže a zemře, připadají papeži, i když mniši je dále užívají. Ještě složitější je to pochopitelně s věcmi, které se užíváním spotřebují, jako potrava.\n\nPapež Mikuláš III. souhlasil s tím, že Ježíš Kristus a jeho učedníci skutečně nic sami nevlastnili a všechno pouze užívali. Jenže římské právo trvalé oddělení vlastnictví od užívání odmítá a papež Jan XXII. se roku 1322 přiklonil k tomuto názoru, kdežto postoj Ockhamův a spirituálů, který prakticky odmítal vlastnictví vůbec, odsoudil. Tato diskuse měla trvalý vliv na vývoj evropského soukromého práva a v ní se teprve vyhranily pojmy jako „subjektivní právo“ nebo „oprávnění“.\n\nV pozadí sporu byla ovšem také polemika s bohatstvím papežského dvora a Ockhamovo řešení bylo ještě radikálnější: církev nemá nic mít, má o všechno, co potřebuje, prosit, a být tudíž podřízena světské moci a závislá na ní. Toto obrácení poměru mezi papežem a císařem znamenalo úplnou revizi výsledků předchozího „boje o investituru“ a bylo i stanoviskem císaře Ludvíka IV. Bavorského, který papeži odmítal poslušnost a snažil se jej sesadit. Když byl naopak roku 1346 proti němu zvolen císařem Karel IV., který spor s papežem urovnal, schylovalo se k válce, jenže Ludvíka ranila na lovu mrtvice a 1347 zemřel.\n\nOckhamův spor, který se původně týkal řádové disciplíny, postupně pronikl do nejvyšší politiky, a i když jej Karel IV. na čas urovnal, vypukl znova a vyřešil se definitivně až v reformaci. Do této souvislosti vstoupilo i české husitské hnutí, což zčásti vysvětluje prudkou reakci papežské kurie na toto pokračování myšlenek Ockhamových a Wiklefových.\n\n\n\n\n\n"}
{"id": "163828", "url": "https://cs.wikipedia.org/wiki?curid=163828", "title": "André Kiesewetter", "text": "André Kiesewetter\n\nAndré Kiesewetter (20. srpna 1969 Neuhaus am Rennweg) je bývalý německý skokan na lyžích, který soutěžil v letech 1988 až 1994. V roce 1990 vyhrál dva závody světového poháru. Přemožitele nenašel 2. prosince 1990 v americkém Lake Placid a 15. prosince v japonském Sapporu. Získal bronzovou medaili v týmovém závodě na velkém můstku na mistrovství světa v roce 1991. V individuálních závodech skončil na sedmém a dvanáctém místě. Jeho posledním výraznějším úspěchem bylo třetí místo v letech na lyžích v Planici ze dne 23. března 1991. V následující sezóně již nedokázal v závodech světového poháru bodovat.\n\nAndré Kiesewetter patřil mezi první úspěšné skokany s V-stylem. Jury, která má dbát na bezpečnost skoků a zároveň se nerada smiřovala s nástupem V-stylu, se s jeho nebezpečně dlouhými skoky občas vypořádávala svérázně. Při mistrovství ve Val di Fiemme mu údajně ubrali dva tři metry, aby byl skok „papírově“ méně nebezpečný a nemusel se ostatním skokanům snižovat nájezd.\n\n"}
{"id": "163831", "url": "https://cs.wikipedia.org/wiki?curid=163831", "title": "Státní opera Praha", "text": "Státní opera Praha\n\nStátní opera je jednou ze čtyř scén, kterými v současnosti disponuje Národní divadlo v Praze. Působí zde soubory Opery ND a Baletu ND. Budova se nachází na adrese Wilsonova 4, Praha 1. Někdejší německá pražská operní scéna patří k nejvýznamnějším hudebním scénám v Evropě.\n\nBudova stojí v Městské památkové zóně Vinohrady, Žižkov, Vršovice.\n\nPředchůdcem budovy dnešní Státní opery Praha na pozemku někdejší zahrady usedlosti Smetanka bylo v letech 1859–1885 Novoměstské divadlo. Byla to dřevěná letní scéna s kapacitou 1241 míst k sezení a na 2000 míst k stání. Série zhoubných požárů divadelních budov po Evropě ve druhé polovině 19. století vyvolala zpřísnění bezpečnostních předpisů, které omezovalo fungování dřevěných staveb a Novoměstské divadlo bylo po šestadvaceti letech provozu sneseno, aby uvolnilo místo pro novou zděnou budovu.\n\nBudova dnešní Státní opery Praha byla postavena z iniciativy pražských Němců, kteří k pořádání divadelních představení v němčině postrádali adekvátní budovu. Architektonické plány byly svěřeny zavedené vídeňské firmě Fellner und Helmer, která přizvala ke spolupráci architekta tamního Burgtheatru Karla Hasenauera. Vedením stavby byl pověřen pražský architekt Alfons Wertmüller. Plně funkční divadelní budova byla postavena za necelé dva roky. Divadlo zahájilo svou činnost dne 5. ledna 1888.\n\nV budově působila německá opera i činohra. Na místním jevišti se uplatňovali jak ryze německy hovořící činoherní herci, tak i česko-němečtí bilingvní herci.\n\nBěhem celé první republiky se Nové německé divadlo profilovalo jako liberální. Velkou část herců byli v nějakém smyslu antifašisté. V období narůstajícího nacistického extremismu se další existence divadla stávala nemyslitelnou. Naposledy se v Novém pražském německém divadle hrálo 25. září 1938. Poté Divadelní spolek vypověděl všechny smlouvy a v lednu 1939 prodal divadelní budovu československému státu. Dva měsíce nato došlo k německé okupaci českých zemí a další osud divadla byl již diktován protektorátními mocenskými orgány.\n\nDivadlo pod novým názvem sloužilo pro politická shromáždění příslušníků NSDAP a pokud se v něm hrálo, jednalo se o příležitostné hostování souborů ze zahraničí a souboru německé opery z Moravské Ostravy. Počátkem roku 1940 bylo v Berlíně rozhodnuto o částečné renovaci divadelní budovy včetně instalování nového osvětlovacího parku a divadlo se začalo označovat jako \"Deutsches Opernhaus\". Trvalý provoz byl obnoven až v sezoně 1942–1943, kdy zde byl ustaven stálý operetní soubor. Od 28. listopadu 1943 sloužila budova divadla jako dočasné útočiště opery z Duisburgu, která následkem válečých událostí přišla o své působiště v Německu. Od 1. září 1944 byla nařízením protektorátní vlády všechna divadla uzavřena. Personál pražské Německé opery (ze značné části český) byl nasazen do zbrojního průmyslu a divadlo se už do konce druhé světové války ke své činnosti nevrátilo.\n\nRadikální změna nastala v květnu 1945, kdy zde skupina mladých divadelníků v čele s Aloisem Hábou, Václavem Kašlíkem a Antonínem Kuršem založila Divadlo 5. května.\n\nPrvní opera uvedená po druhé světové válce 4. září 1945 byli Smetanovi \"Braniboři v Čechách\". Po jedné sezoně si činohra našla jiné působiště a operní a baletní složka se osamostatnila pod názvem Velká opera 5. května. \n\nJejí umělecký program usiloval o vytvoření avantgardní scény, která by představovala protipól ke konzervativněji zaměřenému Národnímu divadlu. Po premiéře \"Hoffmannových povídek\" 29. srpna 1946 následovala svérázná podoba do té doby „nedotknutelné“ \"Prodané nevěsty\", dále uvedení Hábovy čtvrttónové opery \"Matka\", Prokofjevových \"Zásnub v klášteře\" pod názvem \"Maškaráda\" ad. Výsledky práce vzbuzovaly pozornost publika i médií včetně ohlasů ze zahraničí a Velká opera 5. května začala znamenat pro Národní divadlo nežádoucí konkurenci. Nakonec byla usnesením vlády od sezony 1948/49 začleněna do svazku Národního divadla jako jeho třetí scéna. Tak neslavně skončila druhá významná etapa v životě divadla.\n\nOd listopadu 1949 byla budova přejmenována na Smetanovo divadlo. Jevištní dispozice nadále předurčovaly tuto scénu k provádění velkého světového operního repertoáru, významné místo zastával balet. Jistou výhodou sloučení obou pražských operních souborů bylo, že se na přípravě operních inscenací mohli podílet všichni sólisté, dirigenti a režiséři. Ti se však museli často potýkat se značnými organizačními problémy.\n\nGenerální rekonstrukce divadla probíhala v letech 1967–1973 v souvislosti s výstavbou Národního shromáždění a první linky pražského metra. Rekonstrukce se kromě budovy divadla dotkla zásadním způsobem i jeho okolí. Veškerou starší zástavbu směrem k Václavskému náměstí nahradil monumentální kolos Národního (později Federálního) shromáždění, jehož základem se stala budova bývalé plodinové burzy a součástí i moderní administrativní objekt pro divadlo. Domy v Rubešově ulici musely ustoupit nové dopravní tepně a patrovým garážím.\n\nAutory rekonstrukce byli architekti Karel Prager a Jiří Albrecht, vlastní provedení vedl Projektový ústav výstavby Prahy za součinnosti řady československých a zahraničních firem.\n\nV divadle se rekonstrukční práce týkaly především havarijního stavu instalací a zastaralého zařízení scény i hlediště. Modernizace provaziště změnila vnější siluetu divadla, scéna byla inovována za použití v té době nejmodernějších technologií. V hledištní části budovy usilovali autoři zejména o odstranění rozporu mezi luxusem auditoria a prostým řešením přilehlých prostor. Byla instalována nová křesla v řadách odpovídajících optimálním křivkám viditelnosti. Větší pohodlí diváka ale vedlo ke snížení kapacity divadla na 1076 míst. Novou protipožární oponu navrhli Stanislav Vašek a Ladislav Vrátník.\n\nVedle celkové renovace technického zázemí se rekonstrukce týkala i celého interiéru divadla. V zájmu zvýšení architektonické hodnoty společenských prostor byly nově vyřešeny šatny pro obecenstvo, lóže i chodby byly nově vytapetovány, podlahy dostaly novou mramorovou a kobercovou krytinu. Původní iluminace byla doplněna o nová moderní osvětlovací tělesa. Barevnost interiéru byla laděna do kombinace bílé, červené a zlaté. K celkovému projasnění hlediště přispělo použití světle šedé barvy na konstrukčních částech nových křesel. Citlivě byla zrestaurována veškerá sochařská a štukatérská výzdoba včetně alegorické nástropní fresky. Do hlediště byla vzadu v přízemí zakomponována nová osvětlovací kabina, v pozadí druhého balkonu pak kabina zvuková. Pro špatně slyšící návštěvníky byla zřízena indukční smyčka po obvodu každého pořadí. V průběhu následujících let pak ještě docházelo k dalším dílčím úpravám. Týkaly se přestavby světelného parku, dobudování hereckého a diváckého zázemí a instalace nové podlahy v hledišti.\n\nRepertoár uváděný ve Smetanově divadle poskytl velký prostor české soudobé opeře, jeho páteří však byla významná i méně známá díla světové operní literatury. Značný počet inscenací dosáhl mezinárodního uznání. Kromě toho, pro své velké technické možnosti, bylo divadlo užíváno především pro hostování zahraničních operních, baletních a činoherních souborů a spatřilo také celou řadu světových operních hvězd, které do Prahy přijely. Vrcholné zážitky uchystalo návštěvníkům Velké divadlo z Moskvy (23.–28. května 1973) a Vídeňská státní opera se dvěma představeními Straussovy opery \"Ariadna na Naxu\" (25. a 27. dubna 1979) pod taktovkou Karla Böhma a s Editou Gruberovou v roli Zerbinetty.\n\nPo sametové revoluci v listopadu 1989 bylo úsilí o znovunabytí nezávislosti Smetanova divadla nakonec korunováno úspěchem a 1. dubna 1992 byla zřízena Státní opera Praha jako samostatný právní subjekt. Prvním ředitelem se stal Karel Drgáč. Repertoár rozšířil o další stěžejní díla světové operní literatury, jednoznačné uznání kritiky si však dobyl především soustavnou péčí o odkaz 20. století (Alexander Zemlinsky, Hans Krása, Gottfried von Einem). Nový styl práce a zdůrazňovaná orientace na tradice Nového německého divadla se nesetkávaly vždy s porozuměním. Karel Drgáč tak musel – obrazně řečeno – vybojovat řadu bitev, aby vyhrál válku o existenci Státní opery, a zároveň prohrál svou vlastní, když po uplynutí jeho tříletého funkčního období vyšla v roce 1995 z konkurzu na post ředitele vítězně mezzosopranistka Eva Randová. Ani tato pěvkyně se zkušenostmi z nejpřednějších světových scén se nevyhnula za vedení divadla kritice. Její nástupce, akad. arch. Daniel Dvořák, v mnohém navázal na Karla Drgáče. Státní operu Praha chápal jako divadlo, které je třeba začlenit do evropského kontextu, operu jako žánr, jehož rozvoji je nutné napomáhat podporou nových děl. Během jeho čtyř sezon (1998–2002) tak Praha poznala nebývalý počet světových premiér, často velice problematických děl (\"Dorian Gray\", \"Circus Terra\").\n\nPo Dvořákově odchodu na místo ředitele Národního divadla od sezony 2002/2003 jmenoval ministr kultury do čela Státní opery Praha jejího dosavadního správního ředitele Mgr. Jaroslava Vocelku, kterému se povedl plynulý přechod do další sezony. Po finančně náročných Dvořákových projektech se Vocelkovo období vyznačuje střízlivým ekonomickým přístupem a hledáním nezbytných kompromisů mezi uměleckými ambicemi a reálnými možnostmi divadla. Státní opera Praha nadále pokračovala v progresivní dramaturgii, jako například uvádění neprávem opomíjených oper (\"Treemonisha\" Scotta Joplina, \"Dimitrij\" Antonína Dvořáka, \"Bohéma\" Ruggera Leoncavalla, \"Nížina\" Eugena d'Alberta) či děl v Česku zcela neznámých (\"Candide\" Leonard Bernsteina). 1. ledna 2003 byl spojen operní balet s Pražským komorním baletem v jeden celek – Balet Státní opery Praha.\n\nZa Vocelkova ředitelství také došlo k otevření divadla i významným kulturním a společenským událostem, které pomáhají vylepšit ekonomickou situaci domu. Významnou součástí Státní opery Praha je její dokumentační centrum. Vedle průběžné archivace divadelního dění se zaměřuje zejména na rekonstrukci nedochovaného archivu Nového německého divadla. Státní opera Praha ročně uvede jedno, nanejvýš dvě díla progresivní dramaturgie, většinu repertoáru tvoří inscenace často staré několik desetiletí.\n\nV květnu 2010 byl ředitelem SOP jmenován Oliver Dohnányi. 20. prosince 2010 však na svou funkci rezignoval a ministr kultury pověřil řízením Radima Dolanského. 3. března 2011 ministr kultury Jiří Besser odvolal pověřeného ředitele Dolanského a na jeho místo dosadil Ondřeje Černého, ředitele Národního divadla. Ministerstvo oznámilo plán sloučit baletní a operní soubory obou institucí, s čímž se Radim Dolanský odmítl ztotožnit. Definitivně bylo o sloučení rozhodnuto na přelomu září a října 2011, první fáze procesu byla zahájena k 1. lednu 2012, celá transformace podle plánu skončila v roce 2015. Sloučili se baletní soubory a sólisté, naopak orchestry a sbory obou divadel zůstaly samostatné.\n\nV srpnu 2011 hostila Státní opera koncert britského zpěváka George Michaela, který zde započal svou Symphonica Tour 2011.\n\nV červenci 2016 (posledním představením byla 2. července Pucciniho Turandot) byla opera na základě plánované rekonstrukce obou jejích budov, historické i provozní, zavřena. Původně měla rekonstrukce začít na podzim téhož roku, ale proti výsledku výběrového řízení, které probíhalo v únoru, bylo ze strany soutěžících firem vznešeno několik námitek a začátek rekonstrukce se tak posunul. Její plánované dokončení by mělo být v roce 2018. Soubor Státní opery Praha (orchestr a sbor) působil po dobu rekonstrukce v ostatních budovách Národního divadla, v Hudebním divadle Karlín a v sále Forum Karlín. Během rekonstrukce ve finální hodnotě 1,3 miliardy korun získala budova velkorysé moderní technické zařízení včetně nové točny, zároveň se vizuálně co možná vrátila k původnímu řešení z doby vzniku. Výtvarník a scénograf Martin Černý vytvořil podle staré černobílé fotografie repliku původní opony Eduarda Veitha, která roku 1945 za nevyjasněných okolností zmizela. Provoz divadla byl znovu zahájen 5. ledna 2020 (132. výročí původního otevření) slavnostním koncertem orchestru a sboru Státní opery pod vedením jejího hudebního ředitele a dirigenta Karl-Heinz Steffense a v režii Alice Nellis.\n\nOd roku 1888, kdy byl zahájen provoz Nového německého divadla, zde působila celá řada umělců světového významu:\n\n"}
{"id": "163832", "url": "https://cs.wikipedia.org/wiki?curid=163832", "title": "Státní opera", "text": "Státní opera\n\nStátní opera se nachází ve více městech:\n"}
{"id": "163833", "url": "https://cs.wikipedia.org/wiki?curid=163833", "title": "Ježíšův kostel v Těšíně", "text": "Ježíšův kostel v Těšíně\n\nJežíšův kostel v Těšíně neboli Kostel milosti v Těšíně (pol. \"Kościół Jezusowy\", \"Kościół łaski\"; něm. \"Jesuskirche\", \"Gnadenkirche\") je největším luterským kostelem ve středovýchodní Evropě; sehrál významnou roli i v dějinách českého protestantismu.\n\nStavba luterského kostela v Těšíně byla povolena císařem Josefem I. roku 1709 tzv. \"exekučním recesem\" k altranstädtské smlouvě. Pozemek pod kostel zakoupili téhož roku těšínští evangeličtí stavové za Horní branou města Těšína, vně městských zdí. Základní kámen ke zděnému kostelu byl položen 13. října 1710, při slavnosti položení základního kamene byl kostel nazván \"Ježíšův kostel\". Kostel byl postaven podle plánu opavského architekta Jana Hausrückera. Dokončen byl výstavbou věže roku 1772.\n\nByl to jediný nekatolický kostel na území Horního Slezska; poté, co převážnou část Slezska připojil k Prusku Fridrich II., stal se Ježíšův kostel jediným nekatolickým kostelem v českých zemích (s výjimkou Ašska).\n\nDíky tomu, že byl kostel potupně vykázán za brány města, unikl požárům, které město Těšín postihly, a zachoval se v původním stavu.\n\nPo rozdělení Těšínska mezi Československo a Polsko roku 1920 se kostel ocitnul v Polském Těšíně.\n\nJežíšův kostel je reprezentantem rakouského baroka, ovšem protestantsky střízlivého. Je pětilodní bazilikou na půdorysu kříže s půlkruhovým presbytářem. Z výzdoby interiéru stojí za povšimnutí oltář a obrazem Poslední večeře Páně se sochami čtyř evangelistů z roku 1766; kazatelna se sochou zmrtvýchstalého Krista z roku 1782, klasicistní křtitelnice a varhany.\n\nV kostele je v současnosti 3500 míst k sezení; pojme však více než 6000 osob.\n\nKostel je 54,5 m dlouhý a 38,5 m široký, šířka hlavní lodi činí 14,05 m. Uvnitř je kostel vysoký 24 m, výška věže činí 72 m.\n\n\n"}
{"id": "163834", "url": "https://cs.wikipedia.org/wiki?curid=163834", "title": "Mešita Arnaudija", "text": "Mešita Arnaudija\n\nMešita Arnaudija byla jedna z 15 mešit v Banja Luce. Roku 1993 (přesněji v noci z 6. na 7. května) byla spolu s mnohými dalšími zničena při občanské válce srbskými silami. Postavena byla v roce 1594 a již od roku 1950 byla stavba zařazena mezi jugoslávské kulturní památky.\n\nRoku 2003 začala obnova celé stavby, která bude mít několik fází.\n\n"}
{"id": "163835", "url": "https://cs.wikipedia.org/wiki?curid=163835", "title": "Charlotte (Severní Karolína)", "text": "Charlotte (Severní Karolína)\n\nCharlotte je největší město amerického státu Severní Karolína a 18. největší ve Spojených státech. Podle odhadu z roku 2005 má město 610 949 obyvatel a celá metropolitní oblast 2 420 745 obyvatel. Metropolitní oblast je jedna z nejrychleji rostoucích v USA. Městu se přezdívá \"The Queen City\" (Královnino město). Charlotte je pojmenováno po královně Charlottě, manželce Jiřího III., krále Velké Británie.\n\nCharlotte bylo založeno 20. července 1768 na křižovatce dvou indiánských obchodních cest. Jedna z nich, Great Wagon Road (Cesta velkého vozu), vedla od severu k jihu, její trasu dnes přibližně kopíruje U.S Route 21. Druhá spojovala východ a západ podél dnešní moderní Trade Street (Obchodní ulice). Na počátku 18. století přišli po Great Wagon Road na úpatí Carolina osadníci z Pensylvánie německého a Ulstersko-Irského původu. Charlotte se přezdívá \"The City of Trees (Město stromů)\" a \"The City of Churches (Město kostelů)\".\n\nV roce 1755 si Thomas Polk, jeden z prvních osadníků a strýc prezidenta Spojených států Jamese K. Polka, postavil dům na křižovatce obchodní indiánské cesty a Great Wagon Road, na tomto místě následně vznikla komunita „Charlotte Town“, ze které se oficiálně stalo město v roce 1768. Tato křižovatka, situovaná na vrcholu dlouhého stoupání úpatí hor, dnes tvoří střed Uptown Charlotte. Z obchodní cesty se stala Trade Street (Obchodní ulice) a Great Wagon Road se dnes jmenuje Tryon Street (Tryonova ulice) na počest Williama Tryoana, královského guvernéra koloniální Severní Karolíny. Křižovatka těchto dvou ulic je známá pod jménem Trade & Tryon nebo se jí jednoduše říká The Square (Náměstí).\n\nJak město, tak i okres jsou pojmenovány po německé princezně Charlotte Mecklenburg-Strelitz, manželce britského krále Jiřího III. Oddanost králi Jiřímu a jeho choti ale neměla dlouhého trvání. 20. května 1775 měšťané údajně podepsali prohlášení, které se později stalo známé jako Mecklenburg Declaration of Independence (Meklenburská deklarace nezávislosti), jejíž kopie byla o rok později údajně zaslána, ačkoli nikdy nebyla oficiálně doložena, kontinentálnímu kongresu. Toto datum je vyobrazeno na státní vlajce Severní Karolíny. Za jedenáct dní se titíž měšťané sešli, aby vytvořili a schválili Mecklenburg Resolves (Meklenburská usnesení), seznam zákonů pro nově nezávislé město.\n\nV průběhu války za nezávislost měly v Charlotte svá tábořiště americká i britská armáda. Během bojů Britských vojsk s obyvateli Charlotte vesnice získala od frustrovaného lorda generála Charlese Cornwallise trvalou přezdívku Hornet's Nest (Sršní hnízdo). Pojmenování různých míst, jako Independence Boulevard (bulvár Nezávislosti), Independence High School (střední škola Nezávislosti), Independence Center (Centrum nezávislosti), Freedom Park (park Svobody), Freedom Drive (cesta Svobody), nebo jméno bývalého týmu NBA Charlotte Hornets jsou pozůstatky doby, kdy Charlotte byla ideologickým ohniskem revolucionářského cítění – během války za nezávislost a ještě nějakou dobu poté.\n\nV roce 1799 přinesl dvanáctiletý Conrad Reed domů kámen, který vážil téměř osm kilogramů (17 liber). Ten pak rodina tři roky používala jako mohutný práh. Poté v něm jeden klenotník rozpoznal téměř čisté zlato, které pak koupil za směšnou částku – $3.50. Objev mladého Reeda (první ověřený nález zlata v mladém USA) dal podnět ke zrodu první zlaté horečky. V této oblasti bylo během 19., dokonce až do počátku 20. století, objeveno mnoho zlatých žil, díky tomu byla v roce 1837 založena Charlotte Mint (Charlottská mincovna). Severní Karolína vedla v národní produkci zlata až do kalifornské zlaté horečky v roce 1848; celkový objem výroby byl pak následujícími horečkami zmenšován. Některé místní skupiny stále příležitostně zlato rýžují ve (většinou venkovských) potocích a malých řekách. Těžební důl Reed fungoval do roku 1912. Charlottská mincovna byla aktivní do roku 1861, kdy ji získali při vypuknutí americké občanské války ozbrojené síly Konfederace. Po skončení války už mincovna nebyla znovu otevřena, v její budově dnes sídlí Mint Museum of Art (Mincovní muzeum umění).\n\nNa počátku 19. století začaly ve městě vznikat nové kostely, především presbyteriánské, ale také baptistické, metodistické, episkopalistické, luteránské a katolické víry. Podle nich pak Charlotte získalo svou přezdívku „The City of Churches“.\n\nMěsto zažilo svůj první rozkvět po občanské válce, Charlotte bylo centrem výroby bavlny a železničním uzlem. Po první světové válce, kdy americká vláda založila severně od dnešního Wilkinsonova bulváru Camp Greene, počet obyvatel opět vzrostl. Mnoho vojáků a válečných dodavatelů zde navíc zůstalo i po skončení války, což přispělo i z dlouhodobého hlediska k nárůstu obyvatel.\n\nCharlottský moderní bankovnický průmysl získal na důležitosti v sedmdesátých a devadesátých letech minulého století, především díky finančníkovi Hugh McCollovi. Pod jeho vedením se z North Carolina National Bank (Národní banky Severní Karolíny) stal impozantní národní hráč, a nakonec, skrze řadu agresivních zisků, Bank of America. Další banka, First Union, zaznamenala podobný růst, a nyní je po fúzi známá jako Wachovia. Dnes je, na základě vlastnictví aktiv, Charlotte po New York City druhé největší bankovní centrum ve Spojených státech\n\nPodle sčítání lidu z roku 2010 zde žilo 731 424 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 13,1% populace.\n\nNa základě odhadu z roku 2005 se odhaduje, že ve městě Charlotte žije 610 949 a v okrese Mecklenburg 896 372 lidí. Předpokládá se, že počet obyvatel žijících v mecklenburském okrese překročí v roce 2010 1 milion. Kombinovaná statistická oblast Charlotte-Gastonia-Concord (pokud jsou splněna určitá kritéria, mohou se sousední statistické oblasti spojit) má 2 420 745 obyvatel.\nPodle výsledků komplexnějšího sčítání lidu z roku 2000 je hustota charlottských obyvatel 861.9/km². Při průměrné hustotě 367.2/km² nalezneme 230 434 obytných jednotek.\n\nPrůměrný příjem domácnosti činí $46,975 a průměrný příjem rodiny je $56,517. Muži průměrně vydělávají $38,767, zatímco ženy $29,218. Průměrný příjem na jednoho obyvatele je $26,823. 10,6 % všech obyvatel a 7,8 % rodin žije pod hranicí chudoby. Pod hranicí chudoby žije i 13,8 % lidí mladších osmnácti let a 7,8 % starších šedesáti pěti let.\n\nMěsto se rozkládá na 629 km², z toho 627,5 km² tvoří pevnina a 1,6 km² voda.\n\nCharlotte tvoří většinu Mecklelnburg County (okresu) v Carolina Piedmont (oblast náhorní plošiny na východě Spojených států, která leží mezi Atlantskou nížinou a Appalačským pohořím). Uptown Charlotte (horní část města) bylo postaveno na místě dvou bývalých povrchových dolů zlata – Catherine's a Rudisill. Svůj název získala tato část města podle polohy, je totiž situována na vrcholu dlouhého stoupání mezi dvěma říčkami.\n\nCharlotte leží v nadmořské výšce 228 metrů (Charlotte Douglas mezinárodní letiště).\n\nAmerican Lung Association (Americká plicní asociace) zařadila ve své zprávě z roku 2007 Charlotte na šestnácté místo žebříčku amerických měst nejvíce znečištěných smogem.\nCharlotte se nachází v severoamerickém vlhkém subtropickém pásmu. Město má mírné zimy a teplá vlhká léta. Lednová ranní minima se pohybují kolem 0 °C (32 °F) a odpolední maxima kolem 11 °C (51 °F). V červenci jsou minima průměrně 22 °C (71 °F) a maxima 32 °C (90 °F). Nejvyšší zaznamenaná teplota byla 40 °C (104 °F) 6. září 1954. Naopak nejnižší zaznamenaní teplota, -21 °C (-5 °F), byla naměřena v lednu 1985. Charlotte je díky své poloze ovlivňováno Golfským proudem – proudí sem subtropická vlhkost. Během roku má tak dostatek srážek, ale také množství jasných slunečných a příjemně teplých dní. Průměrně spadne v Charlotte za rok 1105,3 mm (43,52 in) srážek, včetně sněhu a v důsledku vnitrozemní polohy mnohem častějších ledových bouří.\n\nVýznamné bouře\nV roce 1989 město přímo zasáhl hurikán Hugo. Městem se prohnal rychlostí přes 160 km/h a způsobil tak obrovské škody na majetku. 98 procent obyvatel se ocitlo bez elektřiny. Elektrická vedení byla na některých místech opravena až po několika týdnech a odstraňování škod trvalo měsíce. V Charlotte bylo tehdy zničeno přes 80 000 stromů. Protože Charlotte leží daleko od pobřeží, obyvatelé, vedení města ani technické vybavení nebylo připraveno na tak silný hurikán.\n\nV prosinci 2002 zasáhla Charlotte (a většinu centrální Severní Karolíny) obrovská lední bouře. 1,2 milionů zákazníků Duke Power (dodavatel elektrické energie) se ocitlo bez elektřiny. Podle zástupce Duke Energy: „Tahle ledová bouře překonává škody způsobené hurikánem Hugem v roce 1989, který způsobil 696 000 výpadků proudu.“ Během výjimečně chladného prosince bylo mnoho lidí bez elektrického proudu více než dva týdny.\n\nŘízení města je založeno na tzv. council-manager systému. To znamená, že město je řízeno zastupitelstvem (\"council\"), které představuje výkonnou moc (vydává nařízení, určuje hlasovací práva…), zatímco starosta (\"mayor\") město pouze reprezentuje. Starosta a zastupitelstvo jsou voleni každé dva roky a to na neomezený počet funkčních období. Starosta je předsedou zastupitelstva z úřední moci (\"ex officio\"), hlasuje pouze v případě nerozhodného hlasování zastupitelstva. Charlottský starosta, na rozdíl od ostatních starostů tohoto vládního systému, má právo vetovat předpisy vydané zastupitelstvem. Starostovo veto může být přehlasováno dvoutřetinovou většinou v zastupitelstvu. Zastupitelstvo jmenuje městského tajemníka (city manager), který vykonává funkci hlavního vládního úředníka.\n\nVolby, na rozdíl od ostatních měst v Severní Karolíně, jsou založeny na stranictví. Současný starosta se jmenuje Pat McCrory a je členem republikánské strany. McCroy zastává funkci starosty od svého zvolení v roce 1995. Starosta je volen každé dva roky, počet jeho funkčních období není omezen.\n\nZastupitelstvo se skládá z 11 členů: 7 z volebních obvodů a 4 at-large (ti reprezentují město jako celek, nikoliv pouze jeho jednotlivé volební okresy). V současném zastupitelstvu mají většinu, v poměru 7:4, demokrati. V minulosti měli v Charlotte silnou pozici severokarolínští republikáni, ale rychle se měnící složení obyvatelstva naopak upevňuje postavení demokratické strany.\n\nProtože samosprávní obce v Severní Karolíně nejsou autonomní, musí být mnoho vládních rozhodnutí, přestože za vydávání nařízení je zodpovědné zastupitelstvo, schváleno North Carolina General Assembly (Valným shromážděním Severní Karolíny). Od šedesátých let 20. století byly pravomoci samosprávních obcí široce interpretovány.\n\nI když všichni zvolení starostové jsou od roku 1987 republikáni, Charlotte inklinuje spíše k demokratům. Nicméně voliči jsou nakloněni zástupcům obou stran.\n\nCo se týče celostátního uspořádání, Charlotte je rozdělena mezi tři parlamentní volební okresy. Osmý okres je zastoupen republikánem Robinem Hayesem, devátý Sue Myrickovou, taktéž členkou republikánské strany, a dvanáctý okres reprezentuje demokrat Mel Watt.\n\n\nCharlotte bylo a stále je známé jako město kostelů. Většina věřících obyvatel jsou křesťané různých protestantských denominací. V minulosti byly většinou nejvýznamnější presbyteriánské kostely, ale změny ve složení obyvatelstva způsobené rychlým růstem, s sebou přináší množství nových denominací a věr. Celkově se v Charlotte nachází 700 sakrálních míst.\n\nCharlotte Area Transit System – CATS (Charlottský dopravní systém) provozuje ve městě historické tramvaje, spěšnou kyvadlovou dopravu a autobusy, které jezdí po Charlotte a nejbližších předměstích. Na rok 2025 je naplánováno dokončení systému koridorů, který by měl doplnit zavedenou autobusovou dopravu o železniční dvojího typu: Lynx (jedná se o vlaky obsluhující město a jeho předměstí – commuter rail) a jeden typ tramvajové dopravy – light rail. Tento systém bude dopravovat cestující v 5 klíčových koridorech. Odhadovaná cena tohoto projektu byla $1,7 miliard, nedávno však byla přehodnocena na $6 miliard.\n\nMezinárodní letiště Charlotte/Douglas je jedno z nejrušnějších na světě (podle pohybu dopravy i podle počtu přepravených cestujících). Letiště je využíváno mnoha mezinárodními i domácími leteckými společnostmi. Má čtyři runwaye, bylo založeno v roce 1935.\n\nCharlotte se nachází mezi severovýchodním a jihovýchodním populačními centrem. V důsledku toho je důležitým dopravním uzlem a hlavním distribučním centrem. Charlotte křižují dvě hlavní mezistátní silnice I-85 a I-77, které se setkávají v blízkosti centra. Okružní silnice, I-485, přezdívaná Outerbelt (vnější pás) je částečně hotová, ale momentálně je její stavba přerušena kvůli financování. Nový projekt má v plánu tuto silnici dokončit v roce 2013. Po dokončení bude Outerbelt po obvodu měřit přibližně 108 km. Kolem centra města vede dálnice I-277 (ve tvaru smyčky). Její dvě části se nazývají dálnice John Belk a Brookshire. Charlotte Route 4 spojuje důležité silnice ve smyčce mezi I-277 a I-458.\n\nAmtrak's Crescent a vlaky Carolinian a Piedmont spojují Charlotte na severu s New Yorkem, Philadelphií, Baltomorem, Washingtonem, Richmondem a Raleigh a na jihu s Atlantou, Birminghamem a New Orleans. Železniční stanice Amtrak se nachází na adrese North Tryon 1914.\n\n"}
{"id": "163837", "url": "https://cs.wikipedia.org/wiki?curid=163837", "title": "Mešita Husejnija", "text": "Mešita Husejnija\n\nMešita Husejnija je mešita v Gradačaci a historická památka Bosny a Hercegoviny. Nechal ji postavit Husein-kapetan Gradaščević, bojovník za autonomii Bosny a Hercegoviny v rámci Osmanské říše v roce 1826. Je to jeho nejznámější stavba a též i největší.\n\nStejně jako mnohé bosenské mešity i tato má kupoli posazenou na osmistěnných základech. Minaret je jeden, o výšce 25 m. Celá stavba se nachází zhruba 40 až 50 metrů od Gradačacké pevnosti. V 60. letech 20. století prošla celá stavba rekonstrukcí.\n\n"}
{"id": "163839", "url": "https://cs.wikipedia.org/wiki?curid=163839", "title": "Azizova mešita", "text": "Azizova mešita\n\nAzizova mešita se nacházela v Bosanském Šamacu.\n\nSvůj název měla podle osmanského sultána Abdülazize (). Vznikla v roce 1866, současný název měla od roku 1878. Až do občanské války byla jednou z nejstarších staveb ve městě; poté však byla zničena srbskými silami, které ve válečných časech město obsadily. Sdílela tak osud až 1500 dalších mešit, které ve válce zničili Srbové a Chorvati. Od roku 2004 je plánována obnova mešity podle předválečných plánů a na původním místě.\n"}
{"id": "163841", "url": "https://cs.wikipedia.org/wiki?curid=163841", "title": "Okres Bulqizë", "text": "Okres Bulqizë\n\nMimo Bulqizë jsou v okrese významnějšími obcemi ještě obce Fushë Bulqiza, Gjorica, Martanesh, Ostren, Shupenza, Trebisht a Zerqan.\n"}
{"id": "163842", "url": "https://cs.wikipedia.org/wiki?curid=163842", "title": "Javorový vrch (Javoří hory)", "text": "Javorový vrch (Javoří hory)\n\nJavorový vrch, v některých mapách je označen i jako Hraniční vrch (německy \"Urlis\", polsky \"Góra Płoniec\") je hora v hraničním hřebeni Javořích hor, severovýchodně od vesnice Ruprechtice. Dosahuje nadmořské výšky 777 metrů, někdy se uvádí i 776 metrů nebo jiná výška. Vrchol leží na hranici ČR a Polska; česká strana hory katastrálně přísluší k obci Heřmánkovice.\n\nHora náleží do povodí Odry. Vody odvádějí přítoky Stěnavy, např. Uhlířský potok, severní polské svahy odvodňují přítoky potoka Złota Woda, což je přítok řeky Bystrzyca.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko.\n"}
{"id": "163843", "url": "https://cs.wikipedia.org/wiki?curid=163843", "title": "Hraniční vrch", "text": "Hraniční vrch\n\nHraniční vrch může být:\n\n\n\n"}
{"id": "163846", "url": "https://cs.wikipedia.org/wiki?curid=163846", "title": "Rozafa", "text": "Rozafa\n\nRozafa je pevnost, nacházející se jižně od města Skadar v Albánii. Rozkládá se na skále nad řekou Drin, její celková rozloha je 9 ha. Většina staveb v pevnosti tvoří rozvaliny; jen málo se dochovalo do dnešních dob. Dříve se zde nacházel hrad, jež střežil přístupové cesty do města. Jedna část hradeb pochází z časů vlády vlády královny Ardieanů, ti ve 3. století př. n. l. založili ve Skadaru své hlavní město. Později město i s hradem spadalo pod vládu Římanů a poté pod Byzantské a Osmanské impérium; v těchto dobách však již zcela ztratilo svůj význam. Celá pevnost je přístupná veřejnosti.\n"}
{"id": "163854", "url": "https://cs.wikipedia.org/wiki?curid=163854", "title": "Lipáza", "text": "Lipáza\n\nLipáza (triacylglycerol acylhydroláza EC 3.1.1.3.) je enzym ze skupiny hydroláz, rozkládající tuky na glycerol a mastné kyseliny (na absorbovatelnou formu). Lipáza tak řídí množství syntetizovaného tuku, zajišťuje redukci tukové zásoby a v dostatečném množství je schopna pomoci při jeho spalování.\n\nLipázy jsou v živé tkáni téměř všudypřítomné, neboť jsou pro život zásadní. Mají je rostliny, živočichové, hlavně pak bakterie a houby. U živočichů se rozlišují tři funkční třídy lipáz: první jsou vylučovány do trávicí soustavy, druhé jsou v tkáních a třetí v mléce. Lipázy jsou v podstatě přítomny ve všech důležitých orgánech lidského těla. Do trávicí soustavy je vylučují zejména žlázy v ústech (na jazyku) a v slinivce břišní.\n\n\n"}
{"id": "163862", "url": "https://cs.wikipedia.org/wiki?curid=163862", "title": "Šišman Ibrahim-pašova mešita", "text": "Šišman Ibrahim-pašova mešita\n\nŠišman Ibrahim-pašova mešita ( či ) se nachází ve městě Počitelj. Pojmenovaná je po vezírovi z poloviny 17. století.\n\nJedná se o jednu z historických mešit vzniklých na začátku vlády Osmanské říše v Bosně a Hercegovině. Postavena byla na přelomu let 1562 a 1563 Alijou Mujezinovićem; patří k těm z mála, jejichž součástí není hřbitov ani harém (vzhledem k náročnosti terénu). Stavba vydržela v téměř nezměněné podobně až do 90. let 20. století, kdy ji zničila dělostřelecká palba srbských a minometné odstřelování chorvatských vojsk. Na počátku 21. století byla rekonstruována do původní podoby.\n"}
{"id": "163863", "url": "https://cs.wikipedia.org/wiki?curid=163863", "title": "Období Edo", "text": "Období Edo\n\nObdobí Edo (: 江戸時代; \"Edo džidai\"), také nazývané období Tokugawa, je období japonských dějin mezi lety 1603 až 1867. V roce 1603 byl oficiálně založen šógunát Tokugawa, když byl prvním šógunem rodu Tokugawa jmenován Iejasu Tokugawa. Poté až do roku 1867 vládli Japonsku jako šógunové Iejasuovi potomci. Mocenské centrum se na počátku 17. století přesunulo z Kjóta v regionu Kansai do města Edo (dnes Tokio) v regionu Kantó. Vláda tokugawských šógunů skončila s nástupem reforem Meidži, kdy 15. šógun Jošinobu Tokugawa předal moc symbolicky zpět do rukou císaře.\n\n\n\n"}
{"id": "163864", "url": "https://cs.wikipedia.org/wiki?curid=163864", "title": "Česká kongregace sester dominikánek", "text": "Česká kongregace sester dominikánek\n\nČeská kongregace sester dominikánek je česká katolická kongregace. Je součástí Rodiny svatého Dominika (do níž byla přijata v roce 1908) a hlavní náplní její činnosti je výchova a vzdělávání české dívčí mládeže. K 20. prosinci 2004 čítala kongregace 84 sester.\n\nKongregace byla založena v roce 1889. Postupně vybudovala rozsáhlou síť výchovných a vzdělávacích ústavů (sirotčinců, učitelských ústavů a škol), jakož i dalších zařízení souvisejících s výchovou a vzděláváním (např. ubytovacích zařízení pro studenty a studentky). Období kontinuálního rozkvětu kongregace bylo narušeno první světovou válkou (zejména díky existenčním potížím a zajištěním stravy pro chovanky i sestry samotné). Po válce pokračovala stagnace v letech 1919-1921, kdy kongregace trpěla politikou a společenským klimatem vedenou v intencích hnutí \"Pryč od Říma\", což vedlo k sekularizaci školství, omezování činnosti katolických školských ústavů a podobně.\n\nPo změně výše zmíněných intencí v průběhu 20. let, kdy byla silně protikatolická politika Československem opuštěna, se kongregace postupně opět rozvíjela až po období Mnichovské dohody. Se ztrátou pohraničí přišel rozvrat nejprve ústavů v odstoupených oblastech, odkud většinou sestry musely rychle uprchnout, po celkové okupaci a vzniku Protektorátu Čechy a Morava pak došlo k likvidaci ústavů kongregace a částečně i její struktury a byly jí zabrány některé kláštery.\n\nBěhem války byly uzavírány její školy i výchovná zařízení, některé sestry skončily v koncentračních táborech (sestra Marie Filomena Dolanská zemřela v koncentračním táboře v Ravensbrücku). Ze Slovenska byly vyháněny sestry české národnosti. Sestry, které nemohly pracovat v původních mantinelech činností kongregace, se soustředily na domácí výrobu - vyráběly pantofle, kabelky a podobné věci.\n\nV poválečné době došlo k postupnému obnovování činnosti a ústavů kongregace, která však byla přerušena a zmařena nástupem komunistického režimu, který zahájil proces terorizování a postupné likvidace kongregace. V této době (k 31. prosinci 1948) měla kongregace 377 sester.\n\nPostupně došlo k likvidaci většiny ústavů i konventů sester, které byly bez jakýchkoli zákonných podkladů internovány v naprosto nevyhovujících životních podmínkách (v koncentračních klášterech nebo v malých roztříštěných skupinkách) a v některých případech nuceny pracovat v továrnách za velmi špatných pracovních podmínek. Běžně jim bylo bráněno v nošení řeholního oděvu a plnění řeholních a náboženských povinností. Několik sester bylo odsouzeno ve vykonstruovaných procesech a uvězněno či podrobeno intenzívní převýchově (vesměs totálně neúspěšné). Bylo též znemožněno přijímat novicky (poslední obláčka proběhla v roce 1950, pár dalších pak v krátkém období oslabení útlaku v letech 1968-1969 a poté byly až tajné a „ilegální“ obláčky v letech osmdesátých.\n\nPo roce 1989 došlo k obnově některých ústavů a konventů, ovšem v rozměrech odpovídajících stavu čtyřicetiletým útlakem těžce zdecimované kongregace.\n\n\n\n\n"}
{"id": "163875", "url": "https://cs.wikipedia.org/wiki?curid=163875", "title": "MyISAM", "text": "MyISAM\n\nMyISAM je nejpoužívanější a až do verze 5.1 výchozí formát úložiště dat (storage engine) v databázovém systému MySQL. Je následovníkem formátu ISAM (Indexed Sequential Access Method). \n\nMyISAM obvykle ukládá každou tabulku ve dvou souborech:\nFormát MyISAM je platformově neutrální, což znamená, že můžete bez jakýchkoliv potíží zkopírovat datové a indexové soubory ze serveru založeného na Intelu na PowerPC nebo na Sun SPARC.\nTabulky MyISAM mohou obsahovat buď dynamické řádky, nebo statické řádky (pevné délky). MySQL se rozhodne o tom, který formát použije na základě definice tabulky. To, kolik řádků celkem může tabulka MyISAM obsahovat, je primárně limitováno velikostí volného místa na disku na databázovém serveru a na tom, jak velký soubor povoluje vytvořit operační systém.\nTabulky MyISAM, které jsou vytvářeny v MySQL 5.0 s proměnlivou délkou řádků, jsou standardně nakonfigurovány tak, aby zvládly 256 TB dat pomocí 6-bajtových ukazatelů na datové záznamy. Dřívější verze MySQL měly jako standard 4-bajtové ukazatele pro maximálně 4 GB dat. Všechny verze MySQL umějí zpracovávat ukazatele až do velikosti 8 bajtů.\n\nProtože MyISAM je jeden z nejstarších úložných enginů, které byly zařazeny do MySQL, obsahuje velké množství funkcí, které byly vyvinuty během let jeho existence, aby uspokojily potřeby požadované jeho uživateli.\n\nMyISAM uzamyká celé tabulky, ne řádky. Čtenáři obdrží sdílené (čtecí) zámky na všechny tabulky, z nichž potřebují číst. Zapisovatelé obdrží výlučné (zapisovací) zámky. Ovšem i když nad tabulkou běží výběrové dotazy, dají se do tabulky vkládat nové řádky (tzv. souběžné vkládání, concurrent inserts). Je to významná a užitečná funkce.\n\nMySQL podporuje automatickou kontrolu a opravu tabulek MyISAM.\n\nPomocí příkazů \"CHECK TABLE\" a \"REPAIR\" je možno zkontrolovat, jestli v tabulce nejsou chyby, a poté provést opravu. Pokud je server offline, lze kontrolovat a opravovat tabulky nástrojem příkazového řádku \"myisamcheck\".\n\nV tabulkách MyISAM můžete vytvářet indexy na prvních 500 znacích sloupců \"BLOB\" a \"TEXT\". MyISAM podporuje fulltextové indexy, v nichž se indexují jednotlivá slova pro potřeby složitých vyhledávacích operací.\n\nTabulky MyISAM, pro které byla při vytvoření volba \"DELAY_KEY_WRITE\", nezapisují na konci dotazu změněná data na disk. MyISAM ukládá změny do bufferu klíčů (key buffer), který je umístěn v paměti. Bloky indexu jsou \"spláchnuty\" (flush) na disk tehdy, když je buffer \"pročišťován\" (prune; tj. jsou odstraňována stará data) nebo když je uzavírána tabulka. Tím se může rapidně zvýšit výkon u intenzivně používaných tabulek, které se často mění. Jestliže však zhavaruje systém nebo server, budou indexy s velkou pravděpodobností narušené, takže se budou muset opravit.\n\nTabulky, které se po naplnění daty už nikdy nemění a pouze se čtou, se dají zkomprimovat prostřednictvím utility \"myisampack\". Ačkoliv zkomprimované tabulky se nedají modifikovat, zabírají mnohem méně místa na disku. Důsledkem je, že nabízejí lepší výkon, protože jejich menší velikost implikuje méně hledání na disku při vyhledávání záznamů. Zkomprimované tabulky MyISAM mohou mít indexy, jsou ovšem určeny pouze ke čtení. Dodatečné režijní náklady na dekomprimaci dat při jejich čtení jsou u většiny aplikací na moderním hardwaru nepodstatné, protože opravdové zisky plynou z redukce diskových operací I/O. Protože se řádky komprimují jednotlivě, MySQL nemusí dekomprimovat celou tabulku (dokonce ani stránku ne), když potřebuje načíst jediný řádek.\n\n\n"}
{"id": "163878", "url": "https://cs.wikipedia.org/wiki?curid=163878", "title": "InnoDB", "text": "InnoDB\n\nInnoDB je jeden z několika formátů úložiště dat () v databázovém systému MySQL. Storage engine je softwarová komponenta, kterou DBMS používá ke CRUD operacím nad databází. Řídící systém (DBMS) má obvykle API, díky kterému může uživatel přímo ovládat engine, aniž by použil uživatelské rozhraní nadřazeného DBMS.\n\nInnoDB byl navržen pro zpracování transakcí - konkrétně pro zpracování mnoha krátkodobých transakcí, které se málokdy anulují.\n\n\nMySQL má uloženy informace o všech tabulkách v databázi information_schema. Informace o tabulkách InnoDB jsou uloženy v této databázi v tabulkách: INNODB_BUFFER_PAGE, INNODB_BUFFER_PAGE_LRU, INNODB_BUFFER_POOL_STATS, INNODB_CMP, INNODB_CMPMEM, INNODB_CMPMEM_RESET, INNODB_CMP_PER_INDEX, INNODB_CMP_PER_INDEX_RESET, INNODB_CMP_RESET, INNODB_FT_BEING_DELETED, INNODB_FT_CONFIG, INNODB_FT_DEFAULT_STOPWORD, INNODB_FT_DELETED, INNODB_FT_INDEX_CACHE, INNODB_FT_INDEX_TABLE, INNODB_LOCKS, INNODB_LOCK_WAITS, INNODB_METRICS, INNODB_SYS_COLUMNS, INNODB_SYS_DATAFILES, INNODB_SYS_FIELDS, INNODB_SYS_FOREIGN, INNODB_SYS_FOREIGN_COLS, INNODB_SYS_INDEXES, INNODB_SYS_TABLES, INNODB_SYS_TABLESPACES, INNODB_SYS_TABLESTATS a INNODB_TRX.\n\n\n\n"}
{"id": "163881", "url": "https://cs.wikipedia.org/wiki?curid=163881", "title": "Osman-pašova mešita", "text": "Osman-pašova mešita\n\nOsman-pašova mešita se nachází v centru města Trebinje v Bosně a Hercegovině.\n\nMešita byla postavena v roce 1726 a své jméno má po prvním správci města, Osman-pašovi Resulbegovićovi. Je nejstarší stavbou svého druhu ve městě. Roku 1993 byla za války zapálena a poté zničena srbskými silami. Při prvních pokusech o obnovu stavby v roce 2001 však začali Srbové demonstrovat. Nakonec mešita přece jen obnovena byla; znovu slouží věřícím od 10. července 2005.\n\n"}
{"id": "163882", "url": "https://cs.wikipedia.org/wiki?curid=163882", "title": "Axis of Justice", "text": "Axis of Justice\n\nAxis Of Justice je nezisková organizace založená Serjem Tankianem ze System Of A Down a Tomem Morellem z Audioslave (dříve v Rage Against The Machine). Jejím cílem je spojit hudebníky, fanoušky hudby a politické organizacace podporující decentralizaci moci, aby společně bojovali proti společenským předsudkům.\n\nAxis of Justice se objevuje na hudebních festivalech, kde se vyskytují buďto Audioslave nebo System Of A Down, jako například na Lollapalooze 2003. Axis of Justice také vysílá dvakrát měsíčně rádiovou show (rádio KPFK v Los Angeles a XM Satellite Radio). Tyto show jsou archivovány ve formátu MP3 a zpřístupněny pro volné stahování z internetu. Na svých internetových stránkách také doporučují několik knih, jejichž názory podporují.\n\nČlenové\n\n"}
{"id": "163883", "url": "https://cs.wikipedia.org/wiki?curid=163883", "title": "Horní Lhota (okres Ostrava-město)", "text": "Horní Lhota (okres Ostrava-město)\n\nObec Horní Lhota se nachází v okrese Ostrava-město v Moravskoslezském kraji, leží ve východní části Opavska, asi 10 km západně od Ostravy-Poruby. Žije zde obyvatel.\n\nPrvní písemná zmínka o obci pochází z roku 1446. Obec byla během druhé světové války osvobozena Rudou armádou dne 28. dubna 1945.\n\nJejí částí je také samota \"Stará pila\", která se nachází v hlubokém zalesněném údolí řeky Porubky. Je to větší osada s rekreačními chatami i rodinnými domy. Ve 40. letech 20. století zde byl ukončen provoz pily. Starou Pilou také prochází ostravská tramvajová linka č. 5 Poruba - Zátiší. Blízko se nachází lyžařské středisko Vaňkův kopec.\n\n"}
{"id": "163884", "url": "https://cs.wikipedia.org/wiki?curid=163884", "title": "Atle Selberg", "text": "Atle Selberg\n\nAtle Selberg (14. června 1917 Langesund, Norsko – 6. srpna 2007 Princeton, New Jersey) byl norský matematik známý především svými pracemi z analytické teorie čísel, a teorie automorfních forem.\n\nJiž od mládí ho fascinovaly práce indického matematika Šrínivásy Rámanudžana. Vystudoval matematiku na univerzitě v Oslu, kde v roce 1943 získal doktorát.\n\nBěhem druhé světové války pracoval v osamocení kvůli německé vojenské okupaci Norska. Po válce se jeho práce staly známými, včetně důkazu tvrzení, že nenulový podíl netriviálních nul Riemannovy zeta-funkce leží na kritické přímce Re(s)=1/2, což byla první verze později vylepšené tzv. věty o kritické přímce. V roce 1948 Selberg podal elementární důkaz věty o prvočíslech.\n\nZa své úspěchy Selberg obdržel v roce 1950 Fieldsovu medaili.\n\nSelberg se přestěhoval do Spojených států a v roce 1950 se stal členem Institute for Advanced Study v Princetonu, kde zůstal až do důchodu. Jeho nejslavnějším výsledkem je objevení duality mezi délkovým spektrem kompaktní Riemannovy plochy a vlastní hodnotou laplaciánu, což je analogií k dualitě vztahu mezi prvočísly a nulami Riemannovy zeta-funkce. V roce 1986 byl oceněný Wolfovou cenou.\n\nPrvní výsledek objevil Selberg už ve svých čtrnácti letech. Jednalo se o vztah\n\n\n"}
{"id": "163887", "url": "https://cs.wikipedia.org/wiki?curid=163887", "title": "MySQL AB", "text": "MySQL AB\n\nMySQL AB byla softwarová společnost, vyvíjející relační databázový systém MySQL a související produkty (MySQL Cluster). Jejími zakladateli v roce 1995 byli Michael Widenius, David Axmark a Allan Larsson. Ústředí měla ve švédské Uppsale a kalifornském městě Cupertino, s pobočkami v dalších městech světa. Od roku 2001 byl výkonným ředitelem společnosti Mårten Mickos. V lednu 2008 měla přibližně 400 zaměstnanců ve 25 zemích, byla to tedy jedna z největších open source společností na světě. Podle jejích tvrzení bylo provedeno více než 5 milionů instalací MySQL a v roce 2004 bylo staženo více než 10 milionů produktů.\n\nObchodní model MySQL AB spočíval v duálním licencování – zatímco jednotlivcům nabízela MySQL bezplatně pod licencí GPL, tak prominentnějším klientům, většinou firmám vyvíjejícím uzavřený software, MySQL prodávala (ať už samo o sobě, v podobě know-how, spolupráce při vývoji jejích proprietárních verzí, atd.). Další zdroje příjmu zahrnovaly podporu a konzultování, stejně tak certifikace pro MySQL server.\n\n16. ledna 2008 byla oznámena akvizice MySQL AB společností Sun Microsystems za přibližně 1 miliardu dolarů. Akvizice byla dokončena 26. února 2008. V roce 2010 byla oznámena akvizice Oracle Corporation.\n"}
{"id": "163888", "url": "https://cs.wikipedia.org/wiki?curid=163888", "title": "Okres Delvina", "text": "Okres Delvina\n\nOkres Delvina nebo také okres Delvinë ( ) je jedním z 36 albánských okresů. Má okolo 11 000 obyvatel (odhad z roku 2004), významně zastoupena je řecká menšina. Rozloha okresu je 367 km². Nachází se na jihu země a administrativním centrem je město Delvina. Dalšími obcemi jsou Finiq, Mesopotam a Vergo.\n"}
{"id": "163889", "url": "https://cs.wikipedia.org/wiki?curid=163889", "title": "Selaginella lepidophylla", "text": "Selaginella lepidophylla\n\nSelaginella lepidophylla je druh vranečku, pocházející ze suchých oblastí Texasu a Mexika. Je znám též pod názvem růže z Jericha, častěji se však tímto názvem označuje jiná podobná rostlina z čeledi brukvovité - choulivka jerišská (\"Anastatica hierochuntica\").\n\nRostlina v těchto nehostinných oblastech přežívá velmi ojedinělým způsobem. Když vyschne, stočí se její větévky do pevného a přitom lehkého klubíčka. Pokud se rostlina dostane k vlhkosti, během krátké doby se béžově šedivé klubíčko opět rozvine do růžice která je uvnitř zelená, a začne po dobu, kdy je ve vlhku, provádět fotosyntézu a růst. Odtud je její název „květina vzkříšení“. Rostlina tak nabere síly na další suché období.\n\n\n\n \n"}
{"id": "163891", "url": "https://cs.wikipedia.org/wiki?curid=163891", "title": "CIC", "text": "CIC\n\nZkratka CIC má několik významů:\n\n\n"}
{"id": "163896", "url": "https://cs.wikipedia.org/wiki?curid=163896", "title": "Krakonoš a lyžníci", "text": "Krakonoš a lyžníci\n\nKrakonoš a lyžníci je československá rodinná komedie z roku 1980 režisérky Věry Plívové-Šimkové. Odehrává se v Krkonoších na počátku 20. století, kdy do Krkonoš poprvé přicházejí lyže (tenkrát nazývané \"ski\").\n\nPříběh se odehrává v Krkonoších. Hlavní hrdinové Jeník a Matěj zde vypomáhájí ve sklářských\nhutích. Jednoho dne se setkávají s pašerákem (Karel Heřmánek), který je ale v jejich očích tím pravým Krakonošem. Pohybuje se na zvláštních prkýnkách – lyžích, které jsou zde do té doby neznámým pojmem. Kluci mu pomáhají prchnout před zákonem.\n\nFilm se natáčel v Rokytnici nad Jizerou, zejména v její malebné části Rokytno. Odsud pochází záběry většiny lyžařských sjezdů a padání do sněhu i natáčení na hřebenech, stejně tak i některé chalupy. Například chalupy ukazované při koledě, nebo při návratu kluků domů z koledy, kde je možno si všimnout Lysé hory v pozadí (momentálně chata horské služby na Dvoračkách). Stejně tak například závěrečná slavnost se závodem a kapličkou. Během natáčení jednoho ze záběrů u této kapličky zemřel na třetí infarkt herec Václav Lohniský.\n\nDále se natáčelo v Pasekách nad Jizerou (budova školy a některé další exteriéry) a ve vsi Roprachtice (Trompetrova hospoda, kostel, Vichrovo kolářství a celkové pohledy na zasněženou vesnici).\n\nJednotlivá místa s fotografiemi lze najít například zde.\n\n"}
{"id": "163902", "url": "https://cs.wikipedia.org/wiki?curid=163902", "title": "Seznam prezidentů Moldavska", "text": "Seznam prezidentů Moldavska\n\nPrezident Moldavska je hlavou země. Je volen od roku 1990 vždy na čtyřleté období. Volbu musí schválit parlament alespoň dvoutřetinovou většinou.\n\n"}
{"id": "163904", "url": "https://cs.wikipedia.org/wiki?curid=163904", "title": "Karađoz-begova mešita", "text": "Karađoz-begova mešita\n\nKarađoz-begova mešita ( ) se nachází v bosenském Mostaru. Jedná se o jednu z nejrozsáhlejších staveb svého druhu v zemi. Postavena byla mezi lety 1557 a 1558, navrhl ji známý osmanský architekt Sinan. Financování celé stavby zajistil Mehmed-beg Karađoz, synovec bosenského vezíra Rustema, který již zajistil výstavbu jedné mešity, medresy i dalších staveb dříve. Během války v 90. letech tato stavba velmi utrpěla, rekonstruována byla na počátku 21. století.\n\n"}
{"id": "163905", "url": "https://cs.wikipedia.org/wiki?curid=163905", "title": "Univerzitní informační systém Mendelovy univerzity v Brně", "text": "Univerzitní informační systém Mendelovy univerzity v Brně\n\nUniverzitní informační systém je webový informační systém, původně vytvořený domácím vývojem na Mendelově univerzitě v Brně za účelem automatizace její studijní a vědecko-výzkumné agendy. V současné době tento školní informační systém pokrývá všechny hlavní činnosti univerzity a postupně automatizuje další provozní a administrativní agendy. Programový soubor je také postupně zaváděn na dalších univerzitách v České a Slovenské republice. Informační systém je rozvíjen postupně od roku 2000.\n\nInformační systém získal již v roce 2002 3. místo v soutěži EUNIS Elite Award, v roce 2007 byl pak v téže soutěži doporučen jako High Recommended a získal 2. místo.\n\nV současné době rozvoj tohoto informačního systému probíhá pod udělenou licencí ve společnosti s ručením omezeným IS4U.\n\nV současné době je informační systém členěn do následujících modulů (abecední pořadí):\n\nDo konce roku 2005 byl eLearning vyvíjen jako samostatný informační systém ELIS, později došlo k akvizici a nadále je rozvíjen jako modul eLearning v rámci UIS. Modul eAgenda je v současné době vyvíjen a postupně nasazován pouze na domácí univerzitě.\n\nInformační systém je vyvíjen nad relačním databázovým systémem Oracle Database 12c s využitím možností jazyků SQL a PL/SQL. Aplikační vrstva je tvořena pomocí původně vlastního programového jádra a soustavy modulů a aplikačních skriptů v programovacím jazyce Perl za využití dalších externích aplikací – zejména sázecího systému LaTeX. Na různých instalacích je provozován informační systém nad operačními systémy Linux (Red Hat Enterprise Linux, Fedora Core, CentOS) a Solaris. Nejmenší instalace informačního systému (pro testování) zahrnuje jeden počítač s procesorem Opteron, nejrozsáhlejší instalace (produkční instalace na MENDELU) je provozována na 32 procesorech Opteron v šestnáctiuzlovém clusteru (aplikační strana) a 16 jádrech Sun Sparc ve dvouuzlovém clusteru (databázová strana).\n\nOd 1. ledna 2008 do 3. ledna 2008 byl Univerzitní informační systém MENDELU nedostupný po nejdelší dobu svého života, po nestandardní dodávce proudu od dodavatele selhala klimatizace budovy, avšak servery pracovaly dál až do úplné likvidace diskových polí. Data byla bez významných ztrát obnovena ze záloh systému.\n\nZačátkem roku 2016 byl informační systém zaveden postupně na následujících univerzitách:\n\nNa jiných univerzitách je tento informační systém prodáván pod jinými obchodními názvy (zvyklosti místních škol) - např. Akademický informační systém (STU) nebo Integrovaný studijní informační systém (VŠE).\n\n"}
{"id": "163907", "url": "https://cs.wikipedia.org/wiki?curid=163907", "title": "Angelo Quaglio", "text": "Angelo Quaglio\n\nAngelo Quaglio (13. prosince 1829 – 5. ledna 1890) byl německý designér kulis italského původu.\n\nPracoval převážně v Mnichově a asistoval i Richardu Wagnerovi při premiérách mnoha jeho děl. Pocházel z města Laino, četní příslušníci jeho rodiny měli stejné povolání. V oblasti designu kulis navrhla jeho rodina četné inovace. \n"}
{"id": "163910", "url": "https://cs.wikipedia.org/wiki?curid=163910", "title": "Anja Gockel", "text": "Anja Gockel\n\nAnja Gockelová (* 1968 Mohuč) je německá modní návrhářka.\n\nStudovala v Hamburku a Londýně (Central Saint Martins School) a poté začala pracovat pro Vivienne Westwoodovou.\n\nJejí modely jsou ženské a barevné. Pracuje ve staré tovární budově v mohučské čtvrti Hartenberg-Münchfeld a prodává svoje díla do více než dvaceti zemí včetně Saúdské Arábie.\n\nJe vdaná a má tři děti.\n\n"}
{"id": "163914", "url": "https://cs.wikipedia.org/wiki?curid=163914", "title": "Šrínivása Rámanudžan", "text": "Šrínivása Rámanudžan\n\nŠrínivása Rámanudžan (tamilsky: சீனிவாச இராமானுஜன், v přepisu \"Šrínivása Rámánudžan\"; 22. prosince 1887 Írótu, Britská Indie – 26. dubna 1920, Madrás, Britská Indie) byl mimořádně talentovaný indický matematik. Do široké oblasti jeho matematických zájmů patřily např. heuristické aspekty v teorii čísel nebo sumační formule pro matematické konstanty jako π.\n\nRámanudžan byl nejstarším ze tří synů. Jeho otec byl účetním v obchodě s oděvy v Kumbakonamu. Jeho matka byla přesvědčena o velikosti svého syna a po celý život ho chránila a snažila se mu pomáhat.\nKdyž bylo Rámanudžanovi sedm let, byl poslán do základní školy v Kumbakonamu. Během školní docházky překvapoval své spolužáky a učitele neobyčejnou představivostí a neuvěřitelnou zběhlostí v aritmetice, algebře, geometrii, v teorii čísel a trigonometrii.\nJeden z učitelů základní školy měl takovou důvěru v matematické schopnosti Rámanudžana, že mu svěřil sestavení bezkonfliktního rozvrhu hodin 30 učitelů.\nV listopadu 1897 při oblastních zkouškách základních škol byl Rámanudžan nejúspěšnějším žákem a díky tomu mohl začít studovat na městské střední škole v Kumbakonamu. Zde studoval v letech 1897 až 1903, kdy úspěšně vykonal maturitní zkoušku. Během studia na této škole Rámanudžan získal řadu cen za své matematické dovednosti.\n\nV roce 1903 Rámanudžan získal knihu, která probudila jeho matematického génia. Šlo o dílo G. S. Carra \"A synopsis of Elementary Results, a book of Pure Mathematics\" publikovanou v roce 1896, která obsahovala věty, vzorce a analytické metody s řadou příkladů. Carr v knize uvedl 4865 vzorců bez důkazů z oborů algebry, trigonometrie, analytické geometrie a z matematické analýzy. Rámanudžan se rozhodl bez pomoci jakýchkoli dalších knih dokázat vztahy a vzorce uvedené v knize. Důkazem každého vztahu Rámanudžan obvykle objevil řadu dalších a tak sám pro sebe položil základy vyšší matematiky. V té době začal publikovat první výsledky ve svých Poznámkách.\n\nV roce 1904 začal studovat na Univerzitě v Madrasu. Kvůli zájmu o matematiku zanedbával studium ostatních předmětů. Svému učiteli matematiky však přinášel řadu originálních výsledků týkajících se konečných a nekonečných řad. Jelikož však neprospěl z angličtiny a fyziologie, nepostoupil v lednu 1905 do vyšší třídy a ztratil stipendium. O rok později se sice ke studiu vrátil, v roce 1907 ale při zkouškách uspěl bez problémů pouze v matematice, v ostatních předmětech nezískal dostatek bodů. Tím skončilo jeho formální vzdělání.\n\nV letech 1907 až 1912 Rámanudžan zoufale hledal nějakého mecenáše a začal navazovat kontakty s lidmi, kteří mu mohli pomoci při hledání práce pro zajištění živobytí. Ve svých 18 až 25 letech se tak dostal do krize, která ohrozila jeho matematickou kariéru. Přes obtížné životní podmínky a boj o každodenní přežití Rámanudžan dál zaznamenával své matematické výsledky ve svých Poznámkách.\nV této době se zabýval např. metodou konstrukce magických čtverců, studiem zlomků, prvočísel, divergentních a hypergeometrických řad, modulárních rovnic, Bernoulliho čísel, Riemannovy zeta funkce nebo eliptických funkcí.\n\nV roce 1908 se zasnoubil s devítiletou Janaki, s níž se v následujícím roce oženil.\n\nV roce 1910 se Rámanudžanovi konečně podařilo získat mecenáše, profesora V. Ramaswamyho Iyera, zakladatele Indické matematické společnosti. V roce 1912 začal pracovat jako úředník, později získal špatně placené místo v účetním oddělení společnosti Madras Port Trust.\n\nV té době Rámanudžan zjistil, že dosud nebyl nalezen žádný určitý výraz pro počet prvočísel menších než dané číslo. Byl přesvědčen, že se mu takový výsledek podařilo najít. Díky tomu se dostal do kontaktu s významným anglickým matematikem G. H. Hardym, členem britské Královské společnosti a přednášejícím matematiky na Univerzitě v Cambridge, který pak dalších deset let vedl jeho práci.\n\nNa jaře 1914 přijel Rámanudžan do Londýna. Přestože do té doby prostudoval kromě zmíněné knihy G. S. Carra jen několik dalších knih, v Anglii brzy držel krok a někdy měl dokonce náskok před tehdejším matematickým poznáním. Doplnil si znalosti a brzy svými brilantními schopnostmi přispěl k evropské matematice první poloviny 20. století. Studoval v té době známé i dosud neprobádané problémy. Nalezl například funkcionální rovnici zeta funkce, zabýval se významnými problémy analytické teorie čísel, a přitom nic nevěděl o dvojitě periodické funkci nebo Cauchyově větě a měl jen mlhavé představy o funkci komplexní proměnné. Matematické důkazy neprováděl standardním způsobem, byly výsledkem uvažování, představ a indukce, a jeho výsledky snad mohly být i výsledkem intuice, vnuknutí či zjevení.\n\nV únoru 1918 byl Rámanudžan zvolen členem Královské společnosti, přičemž tehdy bylo vyzdviženo zejména jeho badání v oblasti eliptických funkcí a teorie čísel.\n\nV říjnu téhož roku se Rámanudžan stal členem Trinity College. Zvolení bylo spojeno s cenou ve výši 250 liber ročně po dobu šesti let, což pro něj bylo velkou pobídkou. V té době objevil některé ze svých nejkrásnějších matematických tvrzení.\n\nCelkem v letech 1914 až 1918 Rámanudžan na Univerzitě v Cambridge zformuloval na 3000 pouček. Jeho rovnice byly přesto teprve nedávno aplikovány na poli krystalografie a ve fyzice.\n\nPoté se však začal zhoršovat jeho zdravotní stav. Trpěl horečkami, ztrácel na váze a propadal se do depresí. Na jaře 1919 se vrátil do Indie, kde se chtěl zotavit. Jeho zdravotní stav se tam však ještě zhoršil, znovu trpěl horečkami a těžkými záchvaty bolestí žaludku. Navzdory nemoci se Rámanudžan snažil vědecky pracovat. V posledním dopise profesoru G. H. Hardymu v lednu 1920 napsal, že připravuje práci o tom, co nazýval „klamné\" theta funkce.\nRámanudžan zemřel na jaře 1920 ve věku 32 let.\n\nProfesor Hardy byl Rámanudžanovou smrtí těžce zasažen. Srovnával ji se smrtí jiných velkých matematiků, jako byli Évariste Galois, který zemřel jako dvacetiletý, Niels Henrik Abel, který se dožil 26 let, nebo Bernhard Riemann, který zemřel ve věku 39 let.\n\nV roce 2015 o něm byl natočen britský životopisný film \"Muž, který poznal nekonečno\".\n\n\n\n\n\n"}
{"id": "163916", "url": "https://cs.wikipedia.org/wiki?curid=163916", "title": "Veli-dedova mešita", "text": "Veli-dedova mešita\n\nVeli-dedova mešita ( ) byla jedna z nejstarších mešit svého druhu v Bosně a Hercegovině.\n\nNacházela se v pevnosti nad městem Stolac. Vznikla na kdysi křesťanském poutním místě na počátku 16. století. Mešita byla zbořena v roce 1906, avšak ještě dlouhou dobu poté zde zůstaly části mihrábu – výklenku, k němuž se modlí věřící. Během války došlo ve Stolci k velkým změnám (etnické čistky) a převahu získali nakonec Chorvati, vyznávající katolické náboženství; ti nedaleko místa zbořené mešity umístili kříže, podobně jako například nad Mostarem.\n"}
{"id": "163917", "url": "https://cs.wikipedia.org/wiki?curid=163917", "title": "Johnson (Vermont)", "text": "Johnson (Vermont)\n\nJohnson je městem v Lamoille County ve státě Vermont v USA. Jeho území má rozlohu 116,8 km², v roce 2000 zde žilo 3 274 obyvatel. Hlavním ekonomickým motorem obce je Johnson State College, která sídlí v budovách nad městským centrem. Johnson je sídlem uměleckého centra Vermont Studio Center.\n\n"}
{"id": "163919", "url": "https://cs.wikipedia.org/wiki?curid=163919", "title": "Pavel Padrnos", "text": "Pavel Padrnos\n\nPavel Padrnos (* 17. prosince 1970 v Petrovicích u Třebíče) je český profesionální silniční cyklista. \n\nProfesionálem je od roku 1996. Byl členem Discovery Channel Pro Cycling Team (předtím US Postal Service), ve kterém pomáhal Lanci Armstrongovi zvítězit v Tour de France v letech 2002–2005. Jeho největším individuálním úspěchem je vítězství v Závodu míru v roce 1995.\n\nTýmy v Pro-tour:\n\nJeho synem je hokejový obránce Martin Padrnos.\n\n"}
{"id": "163920", "url": "https://cs.wikipedia.org/wiki?curid=163920", "title": "Pseudoarcheologie", "text": "Pseudoarcheologie\n\nPseudoarcheologie představuje široké spektrum aktivit, které samy sebe považují za archeologické. Ve skutečnosti ale porušují základní vědecké postupy. Patří sem množství činností, od vymyšlených (podvodných) vykopávek resp. prezentace podvodných nálezů a napodobenin, až po provádění různých aktivit prohlašovaných za archeologii, jako je například vlastní interpretace známých nálezů pomocí fantaskních teorií.\n\nPříkladem pseudoarcheologa – z pohledu akademických archeologů – je švýcarský spisovatel Erich von Däniken. Je ale třeba dodat, že jeho knihy nejsou zaměřené přímo na archeologii, ale spíše na historii. Jeho kniha \"Vzpomínky na budoucnost\" (1968), spolu s mnoha dalšími, přináší teorii o kontaktu starověkých civilizací s mimozemšťany. Tato teorie, která našla mnoho zastánců (například český autor Ludvík Souček, který zmiňovanou knihu přeložil do češtiny), dostala název Paleokontaktní teorie.\n\nZřeknutí se klasických teorií, manipulace a nedostatečné důkazy, omezené znalosti původní problematiky, aplikování nepřiměřených analogií – to vše je základ pro vytváření nových pseudoarcheologických teorií.\n"}
{"id": "163921", "url": "https://cs.wikipedia.org/wiki?curid=163921", "title": "Nemocnice Milosrdných sester sv. Karla Boromejského", "text": "Nemocnice Milosrdných sester sv. Karla Boromejského\n\nNemocnice Milosrdných sester sv. Karla Boromejského (též Nemocnice pod Petřínem) je pražská nemocnice provozovaná Kongregací Milosrdných sester svatého Karla Boromejského. V současné době je jedinou církevní nemocnicí s akutní péčí na území České republiky. V roce 2006 zvítězila v internetové anketě o nejlepší nemocnici v očích pacientů v kategoriích nejlepší nemocnice Hlavního města Prahy a nejlepší nemocnice České republiky, o rok později skončila v téže anketě na druhém místě a v roce 2008 byla čtvrtá.\n\nSoučástí nemocnice je kompresorová stanice pro výrobu kyslíkem obohaceného vzduchu a medicinálního vzduchu. Nemocnice spolupracuje s řadou škol v oblasti praktické výuky týkající se zdravotnictví a sociální péče.\n\nNemocnice se nachází v Praze 1 pod Petřínem a má kapacitu 266 lůžek v 5 odděleních (Interním (99), Chirurgickém (98), Anesteziologicko-resuscitačním (5), Rehabilitačním (16) a Dětském a dorostovém detoxikačním centru (v prostorách zrušeného dětského oddělení). Mimo má nemocnice Radiodiagnostické oddělení, laboratoře, lékárnu a autoprovoz. Součástí nemocnice je v roce 2007 renovovaná kompresorová stanice pro výrobu kyslíkem obohaceného vzduchu a medicinálního vzduchu.\n\nNemocnice spolupracuje s řadou škol v oblasti praktické výuky týkající se zdravotnictví a sociální péče, mimo jiné s Karlovou univerzitou, VOŠZ Suverénního řádu maltézských rytířů, CSZŠ Jana Pavla II. a Dívčí katolickou střední školou. Dětskému a dorostovému detoxikačnímu centru pomáhá zajistit výuku pacientů Základní škola praktická a Praktická škola Karla Herforta.\n\nMimořádný důraz je kladen na duchovní potřeby nemocných: areál nemocnice je spojen s kostelem sv. Karla Boromejského, kde se denně konají bohoslužby, které jsou rozhlasem přenášeny na nemocniční pokoje. Nemocní mají denně možnost hovořit s knězem a přijmout svátost smíření, svaté přijímání či pomazání nemocných.\n\nPočátky historie malostranského špitálu sahají do 16. století, kdy v místech dnešní nemocnice bývaly již od středověku vinice strahovských premonstrátů. Jeden ze zdejších domů (dnes č.p. 337) roku 1842 zakoupil řád Milosrdných sester, a v jeho okolí byla v letech 1851–1854 vystavěna hlavní budova nemocnice a také mateřince kongregace podle návrhu architekta Adalberta Gudera. Patronaci nad nemocnicí převzal kníže František Jiří z Lobkovic a jeho sestra Helena. V roce 1854 pak byla dokončená stavba vysvěcena a nemocnice, zpočátku pouze pro ženské pacientky, zahájila svou činnost.\nV roce 1855 nemocnice, kterou některé sestry původně považovaly za zbytečně velkou, nestačila návalu pacientů a proto byla v roce 1856 zahájena přístavba nového křídla budovy. V téže době byl též dokončen kostel. V roce 1893 přibyly další nemocniční objekty.\n\nV době nacistické okupace nemocnice fungovala bez větších problémů, přestože řada sester podporovala protinacistický odboj. V téže době zároveň došlo k realizaci dávného plánu na zřízení vlastní řádové zdravotnické školy.\n\nBěhem květnového povstání pak byla jakousi hlavní nemocnicí povstalců, bylo sem převezeno množství raněných, ale také vězňů propuštěných z koncentračního tábora v Terezíně ad. Budovy nemocnice byly poškozeny několika zásahy dělostřeleckých granátů, z nichž jeden (zápalný) způsobil požár, který se ale podařilo uhasit. Ani tyto události (ani skutečnost, že nemocnici vedla Češka), však neuchránily sestry boromejky před nařčením z kolaborace. Komunisty ovládané úřady a akční výbor vytvořený civilními zaměstnanci nemocnice prohlásily nemocnici za konfiskát podle Benešových dekretů (generální představená kongregace boromejek byla německé národnosti, stejně jako asi jako 1/4 sester), zabraly ji a snažily se vyštvat sestry mimo Prahu. Všechny tyto kroky však musely být v prosinci 1945 zrušeny jako nezákonné.\n\nPo komunistickém převratu, 31. prosince 1948 byla nemocnice bez náhrady znárodněna. Sestry pracovaly dál u nemocných až do 13. srpna 1952, kdy byly všechny na hodinu propuštěny. Ředitel nemocnice Dr. Kopřiva to oznámil na schůzi lékařů, kde to odůvodnil přáním lékařského kolektivu. Na protesty lékařů, kteří takové odůvodnění odmítli, zareagoval zopakováním tohoto odůvodnění, nařídil jim, že mají dohlédnout na provoz nemocnice a její vyklizení od sester a celé sezení ukončil. Sestry byly ještě týž den násilím eskortovány do internačních klášterů či na jiná místa, kde byly drženy v nezákonné internaci (44 sester bylo odvezeno do Trutnova jakožto nové dělnice pro tamní továrny). Při jejich odvozu museli příslušníci StB a policie násilím vyklidit dvůr nemocnice a Vlašskou ulici, protože jinak by vozy nemohly pro masy protestujících pacientů a místních obyvatel projet.\n\nBěhem komunistického hospodaření nemocnice měnila jméno (nejprve byla nemocnicí Dr. Budína, posléze nemocnicí Pod Petřínem) a dočkala se několika necitlivých přestaveb a přístaveb. Celkově však její areál značně zchátral. Formálně příslušela pod Fakultní nemocnici. \n\nPo Sametové revoluci v roce 1989 nastal postupný návrat boromejek do nemocnice. V roce 1990 nastoupily do nemocnice celkem tři sestry, v roce 1992 Fakultní nemocnice uznala areál za vlastnictví kongregace a 1. října 1993 se nemocnice osamostatnila pod současným jménem. Boromejky tvoří jen malou část zaměstnanců nemocnice a neslouží ani na všech odděleních. V červnu 2006 jich v nemocnici pracovalo dvacet. V nemocnici působí Duchovní péče a centrum \"Boromeum\", kterou zajišťuje P. ThLic. Marek František Drábek, DiS., O.Praem.\n\nVe dvoře proti vstupu do nemocnice je umístěno barokní sousoší \"Piety\", Marie oplakávající Krista sejmutého z Kříže a doprovázená dvěma anděly. Jedná se o dílo Jana Brokoffa z let 1695-1696, které bylo první barokní kamennou sochou na Karlově mostě. Roku 1859 ji nahradila Pieta s Marií Magdalénou a Janem Evangelistou od Emanuela Maxe, která lépe odpovídala dobovému klasicisujícímu vkusu.\n\n"}
{"id": "163923", "url": "https://cs.wikipedia.org/wiki?curid=163923", "title": "Věta o kritické přímce", "text": "Věta o kritické přímce\n\nVěta o kritické přímce je matematická věta tvrdící, že jisté, nenulové procento netriviálních nul Riemannovy funkce zeta leží na kritické přímce \"Re(s) = 1/2\".\n\nRiemannova funkce zeta vznikne holomorfním rozšířením funkce formula_1 na celou komplexní rovinu s výjimkou bodu \"s = 1\". Takto definovaná funkce nabývá nulové hodnoty v každém záporném sudém čísle. Tato čísla se nazývají \"triviální nuly\" Riemannovy zeta-funkce. Ostatní body, v nichž je funkce nulová, se nazývají \"netriviální nuly\". Podle Riemannovy hypotézy mají všechny netriviální nuly funkce zeta reálnou část rovnou 1/2, tedy leží na přímce {\"s | Re(s) = 1/2\"} v komplexní rovině. Tato přímka se nazývá \"kritická přímka\".\n\nPrvní verzi věty o kritické přímce (pro jisté malé procento) dokázal Atle Selberg, čímž značně vylepšil do té doby nejsilnější známý výsledek Hardyho a Littlewooda, podle kterých leží na kritické přímce nekonečně mnoho netriviálních nul.\n\nNorman Levinson vylepšil odhad ve větě na jednu třetinu nul, a Conrey na dvě pětiny.\n\nVětu o kritické přímce lze považovat za částečné (slabé) řešení Riemannovy hypotézy. Důsledkem Riemannovy hypotézy je, že skutečná hodnota se rovná 1. Ovšem opačná implikace neplatí – tvrzení, že skoro všechny netriviální nuly leží na kritické přímce, pro důkaz Riemannovy hypotézy nestačí.\n"}
{"id": "163924", "url": "https://cs.wikipedia.org/wiki?curid=163924", "title": "American Idiot", "text": "American Idiot\n\nAmerican Idiot je sedmé album americké skupiny Green Day, které vyšlo v roce 2004. Pro skupinu znamenalo velký comeback po takřka deseti letech, songy jako \"Boulevard Of Broken Dreams\" či \"Wake Me Up When September Ends\" okamžitě obsadily první příčky hitparád a to jak evropských, tak amerických. Album totiž (jako první) vyšlo zároveň v Evropě i v Americe. Green Day za něj získali mnoho ocenění. V roce 2005 bylo nejprodávanějším na světě, když se ho prodalo téměř 8 milionů kopií.\n\nKoncepčně se jedná o rockovou operu kritizující situaci v Americe po 11. září 2001, americký styl života jako takový a výrazně též amerického prezidenta George W. Bushe.\n\nAlbum vypráví příběh mladého punkera \"JOS\"e (\"Jesus of Suburbia\" = Ježíš z předměstí). Ten si stěžuje nejen na uvíznutí v „buranském“ předměstí, ale i na celkovou situaci ve světě vůbec. Svou beznadějnost řeší alkoholem a drogami, v té chvíli potkává i jistý spekulativní charakter: St. Jimmyho. Je několik názorů, co tato postava představuje. Zda drogu, JOSovu druhou osobnost či jen normálního člověka. Tak jako tak, JOS se stane na přítomnosti St. Jimmyho závislý. Později v příběhu potkává dívku jménem \"Whatsername\" (česky „jaksemenuje“), která ho záhy právě kvůli jeho závislosti na St. Jimmym opouští. V poslední nahrávce už JOS jen prozrazuje, že ač si nemůže vzpomenout na její jméno, navždy si bude pamatovat její tvář.\n"}
{"id": "163926", "url": "https://cs.wikipedia.org/wiki?curid=163926", "title": "Jehněda", "text": "Jehněda\n\nJehněda (nebo také amentum) je květenství, kdy jsou na nitkovitém vřetenu nahloučeny nestopkaté přisedlé květy. Jehněda může být tzv. \"nicí\" (např. líska obecná) nebo tzv. \"vzpřímená\" (např. vrba jíva).\n\nProf. Dr. Gottfried Amann: Stromy a keře lesa, nakladatelství J. Steinbrener Vimperk, 1997\n"}
{"id": "163931", "url": "https://cs.wikipedia.org/wiki?curid=163931", "title": "Košinář", "text": "Košinář\n\nKošinář je průtočný rybník, součást rybniční soustavy na Boleveckém potoce na severním okraji města Plzně. Rybník byl založen v roce 1694 na orné půdě. Jeho jméno má souvislost s vrbami, které v jeho okolí vždy rostly a jejichž proutí se používalo pro pletení košíků. Rybník je oválný ve směru severozápad-jihovýchod, severovýchodní břeh na pískovcovém základu má charakter pláže. Pod hrází je olšina s bylinným podrostem a vlhká louka, které končí u severního zálivu Velkého Boleveckého rybníka. Rybník je v současnosti využíván jako rekreační a rybochovný. Voda je průměrně znečištěna. Při povodních v létě 2002 byl poškozen přeliv a hráz, v roce 2005 byl rybník odbahněn.\n\nNad rybníkem bývalo několik malých výtěrových rybníčků, pod rybníkem je pět nádrží rybích sádek zřízených městem po druhé světové válce před znárodněním majetku města. Při jejich zřízení se narazilo na ulehlé rybniční bahno, které možná patřilo rybníku Volšinka z původní středověké soustavy, o němž poslední písemná zpráva pochází z roku 1671.\nÚdaje z roku 1972 a 1998.\n\nPo severním břehu prochází žlutá turistická trasa 6624 z Doubravky do Starého Plzence, po hrázi zelená turistická trasa 3609 z Bílé Hory do Kaznějova a žlutý místní okruh 9230 z Bolevce přes Třemošnou.\n\n\n"}
{"id": "163934", "url": "https://cs.wikipedia.org/wiki?curid=163934", "title": "Vodní nádrž Hostivař", "text": "Vodní nádrž Hostivař\n\nHostivařská přehrada (vodní nádrž Hostivař) je přehradní nádrž na potoce Botiči na jihovýchodním okraji Prahy. Její vodní plocha zasahuje do městských částí Praha 11, 15 a Praha-Petrovice. Dosahuje maximální rozlohy 42 ha a objemu 1 845 000 m³ při hladině v nadmořské výšce 248 m. Přehrada je dlouhá 2,5 km a široká až 400 m, její maximální hloubka dosahuje 12 m. Jde o největší vodní plochu v Praze.\n\nVodní plocha má tvar hada. Ze severní a částečně i jižní strany je přehrada obklopena lesoparkem, který je součástí přírodního parku Hostivař-Záběhlice. Jižní strana však patří především plážím, a to jak travnatým, tak i písčitým. Dno tvoří písek a bahno.\n\nZemní sypaná hráz je vysoká 13 m a v koruně je její délka 110 m. Byla vytvořena z písčitých hlín, přičemž na návodní těsnění byly použity sprašové hlíny. Hráz leží na říčním kilometru 13,50. Bezpečnostní přeliv vytvářejí 4 přelivná pole, která jsou hrazená dřevěnými stavidly, vyrobenými z trámů.\n\nNádrží protéká potok Botič. Dalším přítokem je Hájský potok z jižní levé strany. Průměrný dlouhodobý roční průtok vody činí 0,35 m³/s. Úroveň stoleté vody je 60 m³/s. Dřívější nejvyšší známý průtok nastal při povodni r. 1958, kdy korytem Botiče protékalo 75 m³/s (údaje dle informační tabule na hrázi). Tyto hodnoty překonala povodeň z 2. června 2013, kdy korytem protékalo 91 m³/s. Pod hrází je malá vyrovnávací nádrž. Nádrž má povodí o ploše 94,8 km². Akumulační součinitel nádrže činí 0,076.\n\nPřehrada slouží především k ochraně proti povodním, k rekreačním účelům a rybářství. Její součástí je také malá vodní elektrárna.\n\nMVE Hostivař má celkový výkon 0,019 MW. Je na říčním kilometru 12.72000. K roku 2002 ji provozovala společnost Sdružení pro výuku a výzkum - MVE. \n\nVětší přední pláž (ve směru od Hostivaře, sídliště Košík a Slunečného vršku) je částečně travnatá, částečně písečná a jsou na ní kromě obvyklého vybavení také hřiště na plážový volejbal, tenis, nohejbal apod. Na konci pláže je půjčovna loděk a windsurfingů. Zadní menší pláž (s hlavním příchodem od Jižního Města a od Petrovic) je nudistická. V poslední době se okolí nádrže stává během léta také místem kulturních akcí, např. koncertů.\n\nJde o mimopstruhový revír označovaný jako \"Botič 2\". Kromě kaprů, cejnů a některých dravých ryb jsou zde loveni také úhoři.\n\nV místech nynější Hostivařské přehrady bylo Petrovické údolí; potok zde protékal podobnou krajinou, jaká je nyní v oblasti přírodní památky Meandry Botiče, pod hrází přehrady. Nedaleko hráze se nacházel od roku 1734 Mouchův mlýn, jehož náhon vedl souběžně s Botičem ve značné části délky údolí.\n\nNejstarší návrh hráze pochází z roku 1906. V této oblasti bylo už dříve postaveno několik koupališť. První zaznamenaný pokus je z roku 1924, kdy fotbalisté SK Hostivař přehradili tzv. pátou tůň. Toto jednoduché koupaliště však už po roce zničila menší povodeň. Nejdéle vydrželo koupaliště z roku 1950, které postavili členové Sokola Hostivař. Kromě hlavního 50m bazénu mělo ještě dva menší bazény a další vybavení. Fungovalo až do výstavby hostivařské přehrady, podle informace provozovatele dnešního koupaliště dnes leží na jejím dně, avšak při vypuštění přehrady v roce 2010 se žádné zřetelné zbytky bazénů neobjevily.\n\nPo velké povodni z 8. července 1958 bylo rozhodnuto vybudovat přehradu. Její výstavba probíhala v letech 1961–1963, napuštěna byla v roce 1964. Pro rekreační účely bylo na sousedním úbočí vysazeno 240 ha lesa a náhorní část byla upravena jako park. V okolí přehrady byly vybudovány vycházkové cesty.\n\nPřehrada se brzy po svém napuštění stala oblíbeným místem rekreace Pražanů, i když zpočátku ještě celá neležela na území města. Největší slávu zažila zřejmě v 70. letech. Od otevření přehrady k přehradě o letních víkendech jezdila rekreační autobusová linka (226 nebo 224 – číslo 224 však měla linka ze Smíchova do Chuchle) z náměstí Míru, roku 1966 přibyla druhá linka z náměstí J. Marata. nějakou dobu jezdila na náměstí J. Marata i speciální rekreační tramvajová linka. Obě autobusové rekreační linky byly nejprve roku 1970 v rámci unifikace značení pražských účelových linek označeny písmeny, 9. května 1974 pak na čísla z řady 50 (v roce 1978 nesla linka z náměstí Marata číslo 56, linka z Vinohrad byla nejprve zkrácena k Orionce a v roce 1978 již není uváděna); přečíslování účelových linek do řady 450 v roce 1983 se však již ani jedna z těchto linek nedožila. Linky byly zrušeny v roce 1981 (někde se uvádí rok 1992). Po přehradě byla několik let provozována i lodní doprava, a to motorovým katamaranem Želva II.\n\nV roce 2010 byla přehrada poprvé od založení zcela vypuštěna za účelem komplexní revitalizace, která spočívala především v odbahnění. Množství bahna při dně snižovalo hloubku vody, což vedlo v letních měsících k rychlejšímu prohřátí, podporujícímu přemnožení sinic. Ze dna bylo na jaře a v létě roku 2011 odvezeno celkem 198 tisíc m³ usazenin. Maximální naměřená hloubka sedimentu ve střední části přehrady byla 2,7 metru, v nátokové části byla tloušťka sedimentu 0,5 až 1 metr.\n\nV horní části nádrže byly vytvořeny dva oblázkové ostrůvky, sloužící jako hnízdiště ptáků a dále nevelký mokřad pro obojživelníky. Na pravém břehu bylo vybudováno dřevěné odpočinkové molo o délce 70 m. Na pravé straně, podél vycházkového chodníku spojeného s cyklostezkou, byly provedeny úpravy podemletých břehů, nepůvodní akáty byly nahrazeny vrbami a olšemi. Na levém břehu byl odstraněn nefunkční tobogán, dřívější symbol přehrady. Odbahnění a s ním spojené práce byly ukončeny v roce 2012.\n\nV současné době vodní dílo spravuje organizace Lesy hlavního města Prahy a o rekreační zařízení na březích se stará Městská část Praha 15.\n\nHydrologické pořadí je 1-12-01-020, identifikátor HEIS 137630000100 a identifikátor vodního útvaru 13769000.\n\n\n"}
{"id": "163937", "url": "https://cs.wikipedia.org/wiki?curid=163937", "title": "Tholos", "text": "Tholos\n\nTholos ( , plurál θόλοι tholoi) je označení pro kruhovou stavbu s kuželovou střechou nebo klenbou, které se poprvé vyskytuje u Homéra. \n\nTholos byla též kruhová stavba prytaneia na athénské agoře. \n\nDnes se slovo používá pro označení kruhových staveb, často s nepravou kuželovou klenbou, zejména pro monumentální hrobky úlovitého tvaru (angl. \"Bee-hive tomb\") z doby bronzové. Poprvé se vyskytují v dnešní Sýrii a Turecku i na Arabském poloostrově koncem 4. tisíciletí př. n. l. Od počátku 3. tisíciletí př. n. l. se objevují na Kypru (Chirokitia), na Iberském poloostrově a ve velkém množství na Sardinii a Korsice (několik tisíc známých tholů, které se zde nazývají \"nuraghi\"); typicky měly průměr kolem 10 m a výšku až 15 m. Do téže tradice patří i mykénské komorové hrobky z pozdní doby bronzové a mohylové pohřby ze střední doby bronzové.\n\nTholy se výrazně rozšířily po roce 1500 př. n. l.. Stavěly se jako nepravé klenby, kde jedna vrstva kamenů vždy přečnívala tu spodní. Tento způsob výstavby pravděpodobně pochází z Mínojské civilizace. Většinou obsahují jeden pohřeb, a to buď na zemi, v jámách nebo nádobách, nebo na lavicích vytesaných z kamene, často s velkou výbavou. Poté, co byl zemřelý pohřben, vchod do hrobu byl zasypán zeminou a nad zemí byla ponechána pouze malá mohyla.\n\nNejznámějším příkladem tholu je Atreova pokladnice v Mykénách.\n\n"}
{"id": "163940", "url": "https://cs.wikipedia.org/wiki?curid=163940", "title": "Koperníkovský obrat", "text": "Koperníkovský obrat\n\nKoperníkovský obrat či Koperníkova nebo koperníkovská revoluce znamená zásadní změnu hlediska, stanoviska nebo paradigmatu.\n\nPůvodně označuje změnu náhledu na svět, kterou způsobil polský astronom Mikuláš Koperník, když starší geocentrický systém nahradil heliocentrickým.\n\nJako metafora se používá v různých oblastech:\n\n\n\n"}
{"id": "163941", "url": "https://cs.wikipedia.org/wiki?curid=163941", "title": "Pošumaví", "text": "Pošumaví\n\nPošumaví je etnografický region v podhůří Šumavy, zhruba mezi městy Prachatice a Klatovy. Zasahuje na území Jihočeského a Plzeňského kraje. Sousedí s etnografickými regiony Povltaví a Západní Čechy. Lidová kultura byla ovlivňována přírodními podmínkami podhorské krajiny a do roku 1945 česko-německým národnostním prostředím. Z hlediska architektury jde o oblast roubeného domu. Na velkých statcích nebo na samotách bývala na střeše domů zvonička. Asi v 16. století pronikl na Volarsko mezi české formy lidového domu rozložitý alpský typ architektury. Od konce 18. století se rozšířeným lidovým prvkem v Pošumaví (a také v Novohradských horách) stala podmalba na skle. Její výroba byla soustředěna především v okolí Nýrska, na Kvildsku a Volarsku.\n\nPošumaví se člení na tři etnografické subregiony:\n\n"}
{"id": "163942", "url": "https://cs.wikipedia.org/wiki?curid=163942", "title": "ECity", "text": "ECity\n\neCity byla česká online hra – simulace internetového města, která probíhala od 1. března 1999 do 28. února 2003.\n\nHra byla založena třemi společnostmi: Expandia Bankou (od roku 2001 eBanka, dnes součást Raiffeisen International), SPT Telecomem (dnes O2 Czech Republic) a RadioMobilem (dnes T-Mobile Czech Republic). Ve hře měl člověk svůj virtuální účet v eKorunách, spojen s účtem u Expandia Banky, mohl nakupovat ve virtuálním obchodě Psion, mohl nakupovat pozemky a vybírat nájemné. Taktéž mohl získávat body za plnění úkolů a podle počtu bodů stoupal na společenském žebříčku, přičemž se zvyšujícím se platem musel platit i vyšší daně.\n\nJiž v prvních dnech ale byly hlášeny problémy s konektivitou nebo se špatnou ochranou uživatelských dat. Později začala Expandia Banka vybírat za účet v eCity peníze a „město“ poté pomalu začalo upadat. V roce 2003 skončilo svůj provoz.\n\n"}
{"id": "163956", "url": "https://cs.wikipedia.org/wiki?curid=163956", "title": "Kopica", "text": "Kopica\n\nKopica ( , český název asi nemá) je hora v hraničním hřebeni Javořích hor, severovýchodně vesnice Vižňov, severně od hory Světlina. Dosahuje nadmořské výšky 803 metrů. Vrchol leží na hranici ČR a Polska.\n\nHora náleží do povodí Odry. Vody odvádějí přítoky Stěnavy.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko.\n"}
{"id": "163957", "url": "https://cs.wikipedia.org/wiki?curid=163957", "title": "Dálnice A26 (Itálie)", "text": "Dálnice A26 (Itálie)\n\nDálnice A26 vede na severu země, spojuje pobřeží Středozemního moře (Ligurie) s městem Verbania v Piemontu (vedena je severo-jižním směrem). Její délka činí celkem 197 km; dálnice prochází Apeninami průsmykem Passo del Turchino ve výšce 532 m n. m.; její severní část je vedena v Pádské nížině. Ve své jižní části tato dálnice vede souběžně s dálnicí A7.\n"}
{"id": "163962", "url": "https://cs.wikipedia.org/wiki?curid=163962", "title": "Skien", "text": "Skien\n\nSkien [šíjen] je město v Norsku. Je jedním ze správních středisek kraje Vestfold og Telemark. Skien má obyvatel a rozlohu 778 km².\n\nSkien hraničí na severu s obcemi Sauherad a Kongsberg, na východě s Siljanem, na jihu s obcemi Porsgrunn a Bamble, a na západě s obcemi Drangedal a Nome.\n\nSkienská konurbace je sedmou největší v Norsku a rozprostírá se na územích tří obcí: Skien (kolem 52 %), Porsgrunn (35 %) a Bamble (12 %), a postupně se rozrůstá do celého území, známého jako Grenland, ten je domovem více než 100 000 obyvatel.\n\nIntravilán města leží východně od jižní části jezera Norsjø na soutoku Skienselvy a Bøelvy.\n\nNejvyšší horou je Skårrafjellet (814 m) v severní části území, nad jezerem Eiangen.\n\nMěsto pravděpodobně vzniklo na místě, kde se setkávali sedláci z vnitrozemí s připlouvajícími obchodníky. Osídlení lze vysledovat až do 11. století. Skienu byl v roce 1358 dánskou korunou udělen status města a přiznána tržní práva. Historicky nejvíce se dařilo vývozu dřeva. Nejstarší stojící budovou je gjerpenský kostel. V roce 1964 byly k Skienu připojeny vsi Solum a Gjerpen.\n\nVe Skienu se narodil roku 1828 světoznámý dramatik a básník Henrik Ibsen.\n\n\n"}
{"id": "163974", "url": "https://cs.wikipedia.org/wiki?curid=163974", "title": "Bursitida", "text": "Bursitida\n\nBursitida (\"lat. bursitis\") je zánět tíhového váčku (bursy). \n\nV lidském těle se nachází více než 150 burs. Bursa je váček, který je vmezeřen mezi svaly nebo do oblasti kloubů. Tyto malé, tekutinou naplněné váčky lubrikují a odlehčují třecí místa mezi kostmi, šlachami a úpony svalů v blízkosti kloubů a napomáhají jejich volnému a lehkému pohybu. \n\nK bursitidě dojde, pokud se bursa zanítí. V takovém případě je pohyb kloubu nebo tlak na kloub bolestivý. \n\nBursitida nejčastěji postihuje oblasti ramen, kolen, loktů, příp. kyčlí, může však postihnout i klouby jiné. Objevuje se i u zvířat.\n\nBolesti spojené s bursitidou by při včasné a řádné léčbě měly obvykle odeznít během jednoho týdne, avšak opakující se časté záněty bursy jsou poměrně běžné.\n\nPři bursitidě se objevují tyto symptomy:\n\n\nBursitida v oblasti kyčle nezpůsobuje viditelný otok nebo zarudnutí kůže, jelikož bursy jsou zde umístěny pod silnými svaly. V tomto případě se bolest objevuje nad velkým trochanterem (\"trochanter major\"), tj. v místě, kde se kost napojuje na kyčelní kloub.\n\nNejčastějšími příčinami bursitidy je nadměrné namáhání, přetížení nebo akutní trauma kloubu, jako jsou např. opakované údery nebo u kolen dlouhodobé zatížení při klečení. Bursitida může být zapříčiněna i infekcí, artritidou či dnou. Často nemusí být příčina zjištěna.\n\nBursitida ramene nejčastěji plyne z poruchy rotátorové manžety, tj. čtyř svalových úponů na hlavici kosti pažní, které spojují pažní kost (\"humerus\") s lopatkou, a která je zodpovědná za zvednutí paže nad úroveň ramene. Příčinou bursitidy může být vyosení ramene vlivem svalové dysbalance, pád na rameno, prudký švih, pád na zem se zapaženou horní končetinou či opakované úkony se vzpaženou horní končetinou. Někdy bývá obtížné rozlišit mezi bolestí způsobenou bursitidou a bolestí způsobenou poraněním rotátorové manžety.\n\nBursitida lokte je spojena s pohybem vyžadujícím časté opakující se ohnutí a napřímení předloktí, např. házení basketbalovým míčem, tenisový nebo golfový švih či podobné opakující se úkony. K bursitidě může vést i prosté opírání se o lokty v leže na břiše.\n\nBursitida v oblasti hýždí může být způsobena např. dlouhodobým sezením na tvrdé podložce. Jinou příčinou bývá jízda na kole.\n\nBursitida kyčle bývá obvykle spojena s artritidou nebo úrazem v oblasti kyčelního kloubu. Další obvyklou příčinou je dlouhodobé zatěžování kyčle, např. dlouhotrvajícím stáním.\n\nV případě bursitidy kolene se na přední straně kolene objevuje měkká vejcovitá boule. Příčinou bývá časté klečení např. při dláždění či jiných činnostech vykonávaných v kleče na tvrdé podložce. Zánět bursy v oblasti čéšky může způsobit i úder do kolene. Bursitida v kolenním kloubu se často rozvíjí u lidí trpících nadváhou či artritidou.\n\nBursitida v oblasti kotníku se nejčastěji objevuje jako důsledek nošení nevhodné obuvi, při nevhodném odvíjení nohou při chůzi nebo při sportovních aktivitách, jako je bruslení.\n\nVýkon profese nebo volnočasové aktivity vyžadující časté opakující se pohyby zatěžující kloubní aparát jsou významným rizikovým faktorem. Riziko se zvyšuje také s postupujícím věkem, příp. s určitými chorobami, jako jsou:\n\nBěžné domácí ošetření obvykle k léčbě bursitidy postačuje. Nicméně je dobré vyhledat lékařskou pomoc, pokud:\n\nLéčba bursitidy je většinou jednoduchá a zahrnuje odpočinek s příp. znehybněním postiženého kloubu, přikládáním ledu, jemnou masáží či podáním nesteroidních protizánětlivých léčiv pro potlačení zánětu. Účinné jsou měkké manuální techniky, kombinované např. s cvičením posilujícím svalstvo v postižené oblasti. \n\nRychlou úlevu od bolesti skýtá i injekční aplikace kortikosteroidu, přímo do zanícené bursy.V případě, že je bursitida způsobena infekcí, je možné užívat antibiotika.V některých případech je nutné bursu chirurgicky drenovat, výjimečně zcela odstranit.\n\n\nTyto preventivní postupy nedokáží zabránit bursitidě v případě artritidy, infekce apod.\n\n"}
{"id": "163976", "url": "https://cs.wikipedia.org/wiki?curid=163976", "title": "Cejnek malý", "text": "Cejnek malý\n\nCejnek malý (\"Blicca bjoerkna\"; Linné, 1758) je sladkovodní evropská kaprovitá ryba, jde o běžný druh ryb v českých vodách.\n\nTělo je vysoké, z boků zploštělé. Párové ploutve jsou načervenalé, ostatní tmavé.Šupiny má větší než Cejn velký. Dožívá se přibližně 15 let. Dorůstá délky až 45 cm a hmotnosti 1,8 kg.\n\nVyskytuje se v dolních úsecích toků a ve stojatých vodách mírného pásu.\n\nŽiví se bentosem a planktonem. Příležitostně také částmi rostlin.\n\nCejnek pohlavně dospívá ve věku kolem 4 let. Tření probíhá v období od května do června. Samice klade jikry na zatopené pobřežní rostliny. Plodnost cejnka se pohybuje v rozmezí 10 000–80 000 jiker na samici. Často se kříží s ostatními druhy cejnů, ploticemi nebo s perlíny.\n\nHospodářsky není tento druh nijak významný.Je oblíbenou sportovní rybou. Rybáři je loven společně s cejnem velkým a ostatními druhy bílé ryby.\n\n"}
{"id": "163977", "url": "https://cs.wikipedia.org/wiki?curid=163977", "title": "Kontingenční tabulka", "text": "Kontingenční tabulka\n\nKontingenční tabulka se ve statistice užívá k přehledné vizualizaci vzájemného vztahu dvou statistických znaků. V tabulkových procesorech (především v nejrozšířenějším Microsoft Excel) je tak pojmenovaný jeden konkrétní nástroj na zpracování dat – ten však nemusí vyhodnocovat dva znaky, může vyhodnocovat i jeden nebo více znaků. \n\nŘádky kontingenční tabulky odpovídají možným hodnotám prvního znaku, sloupce pak možným hodnotám druhého znaku. V příslušné buňce kontingenční tabulky je pak zařazen počet případů, kdy zároveň měl první znak hodnotu odpovídající příslušnému řádku a druhý znak hodnotu odpovídající příslušnému sloupci. Například prvním znakem může být pohlaví člověka a druhým znakem měsíc jeho narození. Kontingenční tabulka o 2 řádcích (žena, muž) a 12 sloupcích (leden, únor,…, prosinec) pak popisuje počty výskytů všech kombinací pohlaví a měsíce v nějakém souboru sledovaných jedinců.\n\nJe možné, aby jeden řádek či sloupec odpovídal více možným hodnotám znaku. To se použije v případě, kdy znak nabývá některých hodnot příliš zřídka, takže je vhodné spojit více možných hodnot.\n\nSoučty (mezisoučty) všech hodnot v každém řádku, resp. sloupci nesou informaci o počtu výskytů jevů, při nichž nabyl první (resp. druhý znak) příslušné hodnoty bez ohledu na hodnotu druhého (resp. prvního) znaku.\n\nKromě prostého popisu četností kombinací hodnot dvou znaků nabízí kontingenční tabulka možnost testovat, zda mezi oběma znaky existuje nějaký vztah. K tomu lze užít např. test dobré shody. Znaky užité k zobrazení v kontingenční tabulce pak musí představovat diskrétní hodnoty (je možné tedy využít kvalitativní, diskrétně kvantitativní či spojitě kvantitativní znaky, v posledním případě však pouze s rozdělením jednotlivých znaků do skupin – tzv. skupinové třídění).\n\nTyp kontingenční tabulky se určuje počtem řádků formula_1 a sloupců formula_2 jako formula_3. Kontingenční tabulka typu formula_4 se nazývá čtyřpolní tabulka a slouží ke srovnání dvou dichotomických znaků.\n\nPříkladem kontingenční tabulky typu 2×2 může být následující smyšlený průzkum zastoupení leváků a praváků mezi ženami a muži.\n\nKontingenční tabulky umožňují testování různých statistických hypotéz, mezi nejobvyklejší testované hypotézy pak patří:\n\nNezávislost v kontingenční tabulce znamená, že se oba znaky navzájem neovlivňují v tom, jakých konkrétních hodnot nabývají. Homogenita kontingenční tabulky znamená, že očekávané četnosti jsou v políčcích každého řádku ve stejném vzájemném poměru bez ohledu na konkrétní volbu řádku.\n\nVe výše uvedeném příkladu tedy hypotéza nezávislosti znamená, že \"pohlaví nemá žádný vliv na pravorukost/levorukost\". Hypotéza homogenity pak znamená, že \"rozložení pravorukosti a levorukosti je stejné u mužů i žen\".\n\nObě hypotézy znamenají z hlediska pravděpodobnosti zcela totéž, takže se pro jejich ověření používá stejný test.\n\nKlasický test nezávislosti nebo homogenity je založen na testu dobré shody, tedy porovnání očekávaných četností v jednotlivých políčcích tabulky za předpokladu, že hodnoty obou sledovaných znaků na sobě nezávisí, a skutečných četností.\n\n\nPotom za platnosti hypotézy nezávislosti (resp. homogenity) je očekávaná četnost v řádku \"i\" a sloupci \"j\" rovna:\n\nformula_9\n\na testování hypotézy je založeno na hodnotě testové statistiky\n\nformula_10\n\nPokud hypotéza nezávislosti (resp. homogenity) platí, má testová statistika přibližně rozdělení chí kvadrát o (\"r\"-1)(\"s\"-1) stupních volnosti. Hodnota testové statistiky se tedy porovná s kritickou hodnotou (kvantilem) příslušné hladiny významnosti.\n\nVe výše uvedeném příkladu je hodnota testové statistiky rovna 1,78 a kritická hodnota rozdělení formula_11 s jedním stupněm volnosti pro nejpoužívanější 5% hladiny významnosti je 3,84. Jelikož kritická hodnota není překročena, nelze hypotézu zamítnout a je tedy možné, že rozložení praváků a leváků v populaci nezávisí na pohlaví.\n\nPro použití testů založených na testu dobré shody (zde test nezávislosti nebo homogenity) je třeba, aby se v tabulce vyskytlo méně než 20 % políček, v nichž by očekávané četnosti byly menší než 5. V případě, že se tak stane, můžeme zvážit transformaci — sloučení některých méně obsazených kategorií (např. \"ano\" a \"spíše ano\"). Tímto testem posuzujeme celou tabulku.\n\nStatistika chí kvadrát nevypovídá nic o síle vztahu, pouze zamítá/nezamítá nulovou hypotézu o závislosti nebo homogenitě na dané hladině významnosti alfa. Pro zjištění síly vztahu používáme upravené koeficienty, případně testování založené na podílu šancí, eventuálně u ordinálních (tj. uspořádaných) veličin na pořadí. Odlišně testujeme nominální a ordinální veličiny.\n\n\nPoměr šancí – anglicky \"odds ratio\"; formula_12 \n\nPoměr počtu zdarů k počtu nezdarů je za jedněch podmínek a/c a za druhých b/d. Podíl těchto výrazů je roven OR.\nStřední chyba výrazu log(OR) se dá vyjádřit jako :formula_13\n\nPři dostatečně velkých četnostech je přibližný interval spolehlivosti (log (OR)- S.E.(log(OR))z(alfa/2); log (OR)+ S.E.(log(OR))z(alfa/2))\n\nTest hypotézy o rovnosti šancí OR a OR2 formula_14\n\nTuto statistiku můžeme použít např. při fiktivním testování hypotézy souvislosti pohlaví a přijetí k zaměstnavatelům A a B.\n\nSpočítáme OR = 18.59/(40.12)= 2,2125 ; zjistíme log(OR) = 0,344; spočítáme střední chybu = cca 0,425; pak (0,344 - 1,96 . 0,425; 0,344 + 1,96 . 0,425) což vychází jako 95% interval spolehlivosti pro populační protějšek log(OR) (-0,489; 1,1177), odlogaritmováním získáme 95% interval spolehlivosti pro podíl šancí. Stejně budeme postupovat pro zaměstnavatele B.\n\nJe důležité odlišit případy, kdy je ordinálního charakteru pouze jedna proměnná a kdy obě. V případech, kdy jsou obě sledované proměnné ordinálního charakteru, můžeme použít testování, založené na pořadí.\nPokud je ordinální jen jedna, pak:\n\nNamísto dvou znaků lze sledovat obecně libovolné množství znaků. Kontingenční tabulka se pak tvoří pomocí stejného principu (v každém políčku je počet výskytů kombinací určitých hodnot jednotlivých znaků), avšak není již možné ji tak snadno znázornit. Ve vícerozměrné tabulce lze testovat mnohem víc typů závislostí mezi jednotlivými znaky, testování je však technicky mnohem komplikovanější než u dvojrozměrné tabulky.\n\n\n"}
{"id": "163980", "url": "https://cs.wikipedia.org/wiki?curid=163980", "title": "Kościelec (Javoří hory)", "text": "Kościelec (Javoří hory)\n\nKościelec (německy \"Hüttenberg\", český název asi nemá) je hora v hraničním hřebeni Javořích hor, severozápadně od obce Heřmánkovice. Dosahuje nadmořské výšky 805 metrů, ale údaje se mírně liší. Vrchol leží těsně za hranicí v Polsku, ale část svahů náleží ještě do ČR.\n\nHora náleží do povodí Odry. Vody odvádějí přítoky Stěnavy, např. Heřmánkovický potok, Uhlířský potok, severní polské svahy odvodňují přítoky potoka Złota Woda, což je přítok řeky Bystrzyca.\n\nHora je převážně zalesněná, jen místy najdeme menší paseky. Často se jedná o smrkové monokultury, dochovaly se zde rozsáhlejší lesy smíšené nebo listnaté, zpravidla horské bučiny, tedy bučiny s výskytem určitého množství přirozeného smrku ztepilého. Na strmých svazích rostou suťové lesy.\n\nČeská část hory leží v CHKO Broumovsko\n"}
{"id": "163984", "url": "https://cs.wikipedia.org/wiki?curid=163984", "title": "Jelení vrch (Javoří hory)", "text": "Jelení vrch (Javoří hory)\n\nJelení vrch ( ) je hora v Javořích horách, severozápadně od obce Heřmánkovice. Dosahuje nadmořské výšky 751 metrů. Hora leží zcela v ČR.\n\nHora náleží do povodí Odry. Vody odvádějí přítoky Stěnavy, např. Heřmánkovický potok, Uhlířský potok.\n\nHora je převážně zalesněná, jen místy najdeme menší paseky. Často se jedná o smrkové monokultury, jen místy najdeme smíšené nebo listnaté, zpravidla horské bučiny, tedy bučiny s výskytem určitého množství přirozeného smrku ztepilého.\n\nHora leží v CHKO Broumovsko\n"}
{"id": "163987", "url": "https://cs.wikipedia.org/wiki?curid=163987", "title": "Slovenská technická univerzita v Bratislavě", "text": "Slovenská technická univerzita v Bratislavě\n\nSlovenská technická univerzita v Bratislavě (), do 1. dubna 1991 Slovenská vysoká škola technická v Bratislavě, je technická vysoká škola na Slovensku, sídlící v Bratislavě. Současný název je dán zákonem Slovenské národní rady číslo 93/1991 Zb. z 13. února 1991 o změně názvu Slovenské vysoké školy technické v Bratislavě. Ve Webometrics Ranking of Science se univerzita umístila na 468. místě z 500 univerzit světa, což je nejlepší výsledek mezi slovenskými vysokými školami.\n\nSlovenská technická univerzita má 7 fakult:\n\n\nSlovenská technická univerzita v Bratislavě užívá pro řízení svého studijního informačního systému Akademický informační systém, při jehož zavádění je jí partnerem česká Mendelova zemědělská a lesnická univerzita v Brně.\n\n"}
{"id": "163988", "url": "https://cs.wikipedia.org/wiki?curid=163988", "title": "Kamenný rybník", "text": "Kamenný rybník\n\nNázev Kamenný rybník má více rybníků:\n\n\n… nebo také chráněné území:\n"}
{"id": "163993", "url": "https://cs.wikipedia.org/wiki?curid=163993", "title": "Richard Winters", "text": "Richard Winters\n\nMajor Richard D. Winters (21. ledna 1918 – 2. ledna 2011) byl důstojník Armády Spojených států amerických, který během druhé světové války velel rotě E (Easy Company) 2. praporu 506. výsadkového pluku 101. Výsadkové divize. Jeho jednotka byla během Operace Overlord vysazena nad Francií a postupně se probojovala přes Holandsko, Belgii, až do Německa. Právě jednotka „Easy Company“ se stala předlohou pro natočení minisérie HBO \"Bratrstvo neohrožených\", kde postavu majora Winterse ztvárnil britský herec Damian Lewis.\n\nNarodil se roku 1918 v Lancasteru v Pensylvánii a vyrostl v blízké Ephratě. Vystudoval \"Franklin and Marshall College\", kde roku 1941 získal titul v ekonomii.\n\nDo armády vstoupil v roce 1941. Po ukončení základního výcviku byl vybrán do rozšiřujícího výcviku pro důstojníky na základně Fort Benning v Georgii. Tam se poprvé setkal s Lewisem Nixonem, se kterým prošel téměř celou válkou. Po ukončení tohoto výcviku byl povýšen do hodnosti podporučíka. Následně se sám přihlásil do školy pro parašutisty v Camp Toccoa v Georgii. Zde zastával funkci zástupce velitele roty. Jeho nadřízeným byl kapitán Herbert Sobel.\n\nV září 1943 byla jeho jednotka převelena do Anglie. Zde byl po několika měsících z postu velícího důstojníka odvolán kapitán Sobel. Na jeho místo nastoupil poručík Thomas Meehan III.. To už bylo krátce před vyloděním v Normandii. Nicméně 6. června 1944 v den zahájení Operace Overlord, když byla 101. výsadková divize přepravována nad území Francie, letadlo, ve kterém seděl poručík Meehan a celé velení roty E, bylo sestřeleno. Nikdo nepřežil.\n\nPřežil seskok a přistál u městečka Sainte-Mère-Église. Ztratil zbraň, ale nakonec se mu podařilo zorientovat a spolu s dalšími vojáky, které potkal cestou, se přemístil k vesnici Sainte-Marie-du-Mont, u které měla jeho jednotka provést původní cíl mise. S tím, že nikdo nevěděl, jak dopadl poručík Meehan, Winters se jako jeho zástupce stal de facto velitelem jednotky.\n\nPozději téhož dne vedl jednotku, která zaútočila na postavení německých 105mm houfnic, které ostřelovaly vyloďovací pláž Utah a působily Spojencům těžké ztráty. Tato akce se zapsala do historie jako ukázková akce postupu a krycí palby proti mnohonásobné přesile. Měl toho dne jen třináct mužů a stála proti němu celá německá četa, která bránila postavení houfnic. Tato akce se dnes vyučuje na vojenské akademii ve West Pointu jako jedna z mnoha modelových situací.\n\nZa svoji odvahu na statku \"Brécourt\" byl navržen Medaili cti, ale nakonec mu byl udělen Kříž za mimořádné služby, druhé nejvyšší vyznamenání Spojených států amerických za chrabrost v boji.\n\nJeho kvality prověřila i Operace Market Garden, během které vedl útok na německé postavení s 20 muži z roty E proti desetinásobné přesile německých vojáků.\n\nDne 16. prosince 1944 Němci zahájili protiútok proti postupujícím Spojencům. Jeho jednotka byla do oblasti přemístěna 18. prosince 1944 a měla za úkol bránit pozice severovýchodně od městečka Foy. Byla zde jen část 101. Výsadkové divize a část 10. Obrněné divize, které čelily více jak jednotýdennímu útoku německých elitních jednotek. Tato bitva vstoupila do historie jako začátek Bitvy v Ardenách. Následně byl povýšen na majora a v Evropě zůstal až do října/listopadu 1945\n\nPo válce pracoval pro rodinný podnik svého kamaráda z války Lewise Nixona. Během Války v Koreji byl povolán zpátky do armády, aby cvičil pěchotu a elitní jednotky Rangers.\n\nPo definitivním odchodu z armády začal prodávat krmivo pro zvířata. Nakonec si Winters a jeho žena Ethel koupili malou farmu, kde postavil jejich dům kámen po kameni a vychovali dvě děti.\n\nMezi jeho nejoblíbenější věty patří ta, kterou si vypůjčil od jednoho ze svých spolubojovníku Mike Ranneyho a nezapomene ji zmínit v žádném rozhovoru: „Nikdy nezapomenu, jak se mě můj vnuk zeptal: Dědo, byl jsi za války hrdina? a děda odpoví: Ne, ale sloužil jsem v rotě plné hrdinů“.\n"}
{"id": "163995", "url": "https://cs.wikipedia.org/wiki?curid=163995", "title": "Technická univerzita ve Zvolenu", "text": "Technická univerzita ve Zvolenu\n\nTechnická univerzita ve Zvolenu () je slovenská veřejná vysoká škola univerzitního typu se sídlem ve Zvolenu.\n\nPředchůdcem Technické univerzity ve Zvolenu byla Vysoká škola lesnická a dřevařská, která byla zřízena v roce 1952 vládním nařízením č. 30/1952 Sb. Zákonem NR SR č. 26/1992 Sb. ze dne 17. prosince 1991 byl její název změněn na dnešní název Technická univerzita ve Zvolenu.\n\n\nTechnická univerzita ve Zvolenu užívá pro řízení svého studijního informačního systému Univerzitní informační systém, při jehož zavádění je jí partnerem česká Mendelova zemědělská a lesnická univerzita v Brně.\n\n"}
{"id": "163996", "url": "https://cs.wikipedia.org/wiki?curid=163996", "title": "Čertův vrch (Javoří hory)", "text": "Čertův vrch (Javoří hory)\n\nČertův vrch ( , ) je hora o nadmořské výšce 790 m v hraničním hřebeni Javořích hor, severně od obce Heřmánkovice. Postavení hory není zcela jasné. Většina zdrojů se shoduje, že název Čertův vrch je správný pro horu nazývanou polsky Słodna, německy Süsse Loch Berg. Ale například mapa 1:10000 klade Čertův vrch (asi chybně) na hřeben k Jelenímu vrchu. Samotný vrchol hory se nachází těsně za hranicí v Polsku. České mapy často udávají nadmořskou výšku jen 779 metrů, asi proto, že to berou jako nejvyšší bod hory na českém území, nikoliv jako absolutní vrchol.\n\nHora náleží do povodí Odry. Vody odvádějí přítoky Stěnavy, např. Heřmánkovický potok, severní polské svahy odvodňují přítoky potoka Złota Woda, což je přítok řeky Bystrzyca.\n\nHora je převážně zalesněná, jen místy najdeme menší paseky. Často se jedná o smrkové monokultury, ale dochovaly se i rozsáhlejší plochy lesů smíšených nebo listnatých. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého. Na strmých svazích rostou suťové lesy.\n\nČeská část hory leží v CHKO Broumovsko.\n"}
{"id": "164003", "url": "https://cs.wikipedia.org/wiki?curid=164003", "title": "Andrés Gimeno", "text": "Andrés Gimeno\n\nAndrés Gimeno (3. srpen, 1937 – 9. října 2019) byl španělský tenista.\n\nGimeno vyhrál French Open v roce 1972. Je nejstarším vítězem tohoto turnaje v historii. Kromě toho vyhrál další čtyři turnaje ATP ve dvouhře a tři turnaje ve čtyřhře.\n"}
{"id": "164006", "url": "https://cs.wikipedia.org/wiki?curid=164006", "title": "Bell 412", "text": "Bell 412\n\nBell 412 je dvoumotorový víceúčelový vrtulník střední váhové kategorie s čtyřlistým nosným a dvoulistým tažným vyrovnávacím rotorem. Vrtulník vyrábí americká společnost Bell Helicopter Textron a licenčně také italská společnost Agusta. Vrtulník vychází z vývoje modelu Bell 212. Hlavním rozdílem je čtyřlistý kompozitní nosný rotor. Vrtulník je po celém světě oblíben především u policejních sborů, pobřežních hlídek a je často nasazován pro potřeby letecké záchranné služby. Některé země disponují i vojenskými verzemi.\n\nVývoj modelu Bell 412 započal na konci 70. let přestavěním dvou Bellů 212. Jednalo se tak o první dva prototypy, které měly čtyřlistý hlavní nosný rotor s menším průměrem oproti modelu Bell 212, který disponoval dvoulistým hlavním nosným rotorem s větším průměrem. První prototyp vzlétnul v srpnu 1979. První varianty získaly certifikaci v lednu 1981 a ještě v témže měsíci se začaly prodávat.\n\nVerze 412 byla následovaná verzí 412SP (Special Performance), která měla vyšší kapacitu palivových nádrží, zvýšenou maximální vzletovou hmotnost a volitelné uspořádání sedadel. V roce 1991 vystřídala starší verze vrtulníku nová varianta s označením 412HP (High Performance). Současná vyráběná verze, 412EP (Enhanced Performance), je vybavena automatickým digitálním letovým řídícím systémem (DDAFCS). Celkově bylo vyrobebo přes 850 kusů (zahrnuto je i 260 kusů vyrobených společností Agusta).\n\n\nNa počátku 90. let hledala Policie ČR vhodné vrtulníky střední kategorie. V Česku tou dobou sloužily pouze lehké vrtulníky Mil Mi-2 (které byly také na počátku 90. let nahrazovány stroji MBB Bo 105) a dva těžké vrtulníky Mil Mi-8. V Česku byl zároveň představován americký Bell 412 a Ministerstvo vnitra České republiky rozhodlo o nákupu těchto strojů. První dva Belly 412HP (imatrikulace B-4362, B-4363) obdržela Letecká služba Policie ČR v roce 1993. V roce 1994 byly dodány další dva kusy Bell 412HP (B-4369, B-4370). Dva vrtulníky byly dodány ve zdravotnické konfiguraci pro potřeby letecké záchranné služby, aby nahradily dosluhující vrtulníky Mil Mi-2. Letecká služba Policie ČR provozovala do konce roku 2008 leteckou záchrannou službu na stanicích v Praze (Kryštof 01), Brně (Kryštof 04), a Hradci Králové (Kryštof 06). V Praze byl od roku 1993 do prosince 2005 nasazen trvale jeden vrtulník Bell 412 pro potřeby letecké záchranné služby, v Hradci Králové sloužil stroj MBB Bo 105. Jeden vrtulník sloužil mezi 20. prosincem 1997 a 1. květnem 1998 také na stanici letecké záchranné služby v Plzni (Kryštof 07), kde nebyl nestátní provozovatel schopen zajistit chod letecké záchranné služby. V roce 2001 byl dodán pátý Bell 412, ale v novější verzi EP (B-4071). Po roce 2000 byly všechny vrtulníky přeznačeny s výjimkou stroje s imatrikulací B-4369, který byl v roce 2006 odprodán. Peníze z prodeje byly použity na nákup nového Bellu 412EP, který byl dodán v říjnu 2006 (OK-BYP). Poslední vrtulník Bell 412EP byl dodán v říjnu 2009 (OK-BYS). \n\nV současné době (2011) má Letecká služba Policie ČR k dispozici pět těchto strojů, avšak pro účely letecké záchranné služby neslouží už ani jeden. Největší význam vrtulníků se mimo leteckou záchrannou službu projevil při povodních na Moravě v roce 1997 a při povodních v Čechách v roce 2002. České vrtulníky Bell 412 byly použity také při hašení lesních požárů na Slovensku a v Severní Makedonii. V roce 2010 nebo 2011 byl odprodán vrtulník s imatrikulací OK-BYO do Indonésie. V srpnu 2011 tento stroj havaroval a byl vyřazen z letecké evidence.\n\n\"Data podle The International Directory of Civil Aircraft\"\n\n\n\n"}
{"id": "164010", "url": "https://cs.wikipedia.org/wiki?curid=164010", "title": "Johnson", "text": "Johnson\n\nSlovo Johnson [\"džonsn\"] má více významů:\n\n\n\n\n\n"}
{"id": "164017", "url": "https://cs.wikipedia.org/wiki?curid=164017", "title": "Jedlový vrch", "text": "Jedlový vrch\n\nJedlový vrch (polsky \"Bukowa Góra\", německy \"Langer Berg\") je hora v hraničním hřebeni Javořích hor, severovýchodně od obce Heřmánkovice. Vrchol hory se nachází na hranici mez ČR a Polskem.\n\nHora náleží do povodí Odry. Vody odvádějí přítoky Stěnavy, např. Heřmánkovický potok, severovýchodní polské svahy odvodňují přítoky potoka Otłuczyna, což je přítok řeky Bystrzyca.\n\nHora je převážně zalesněná, jen místy najdeme menší paseky. Často se jedná o smrkové monokultury, ale dochovaly se i plochy lesů smíšených nebo listnatých. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého. Na strmých svazích rostou suťové lesy.\n\nČeská část hory leží v CHKO Broumovsko\n"}
{"id": "164018", "url": "https://cs.wikipedia.org/wiki?curid=164018", "title": "Divadlo Bez zábradlí", "text": "Divadlo Bez zábradlí\n\nDivadlo Bez zábradlí sídlí v Jungmannově ulici č. 36/31, v paláci Adria, v Praze 1-Nové Město.\n\nDivadlo Bez zábradlí založil v roce 1990 Karel Heřmánek, jako tehdy první soukromé divadlo v Česku. Karel Heřmánek je zároveň principálem a také hercem divadla. K založení nové společnosti se rozhodl po rozpadu scény Divadla Na zábradlí, kde hrál. Manažerkou divadla je jeho manželka Hana Heřmánková.\n\nSpolečnost nejdříve sídlila v Žižkovském divadle Járy Cimrmana, odtud se stěhovalo do divadla Ta Fantastika, po roce do Vysočan. Nakonec se divadlo přestěhovalo do rozestavěného sálu Adrie v centru Prahy, kde působí dodnes.\nOd roku 1996 divadlo Bez zábradlí pořádá festival s názvem Slovenské divadlo v Praze, kde uvádí známé slovenské divadelní hry. Od roku 2004 soubor vyjíždí i do Městského divadla v Karlových Varech, které získal Karel Heřmánek do pronájmu.\n\nDivadlo Bez zábradlí nemá stálý soubor, a v představeních se můžete setkat s řadou hostujících herců a hereček. V Divadle Bez zábradlí se postupně vytvořil okruh herců a hereček, kteří se souborem často spolupracují. Patří mezi ně např.: Jiří Bartoška, Josef Carda, Veronika Freimanová, Rudolf Hrušínský, Dana Morávková, Petr Pospíchal, Jana Švandová, Václav Vydra, Zdeněk Žák.\n\n"}
{"id": "164019", "url": "https://cs.wikipedia.org/wiki?curid=164019", "title": "Robert Jordan", "text": "Robert Jordan\n\nRobert Jordan je pseudonym pro amerického spisovatele James Oliver Rigney, Jr. (17. října 1948 — 16. září 2007). Pod tímto pseudonymem je znám jako autor slavného fantasy cyklu Kolo času (v anglickém originálu ). Píše také pod pseudonymem Reagan O'Neal. Kromě cyklu Kolo času psal také fantasy romány o Conanovi.\n\nJordan se narodil v Charlestonu v Jižní Karolíně. V letech 1968 až 1970 sloužil dva cykly ve Vietnamu v americké armádě. Za svoje zásluhy zde získal několik vyznamenání. Po návratu z Vietnamu získal titul ve fyzice. Po promoci byl zaměstnán jako jaderný inženýr amerického námořnictva. Svoji spisovatelskou kariéru začal v roce 1977. Mezi jeho koníčky patřila historie, lov, rybaření, námořní plavba, poker, šachy, kulečník a sběr dýmek. Žil v domě postaveném v roce 1797 se svojí ženou Harriet McDougal, která pracuje jako knižní editor pro Tor Books.\n\n"}
{"id": "164021", "url": "https://cs.wikipedia.org/wiki?curid=164021", "title": "Evangelická akademie", "text": "Evangelická akademie\n\nEvangelická akademie je název pro školy, které zřídila Českobratrská církev evangelická. \nV roce 2019 sdružuje celkem sedm škol ve čtyřech městech České republiky (Praha, Brno, Olomouc, Náchod), které přijímají zájemce o studium bez rozdílu náboženského vyznání. Ústředí Evangelické akademie – koordinátor EA – je v Praze.\n\nJe církevní základní škola v Praze - Holešovicích - nabízí rozšířenou výuku výtvarné a dramatické výchovy v českém i anglickém jazyce na 1. stupni denního studia a také v programu individuálního (domácího) vzdělávání. Školu vyhledávají rodiče dětí, které potřebují speciální logopedickou péči, rodiče dětí s dalšími specifickými potřebami a také děti s nadprůměrným nadáním. Škola je známá svým komunitním charakterem, spolupracuje s rodiči např. v přípravě pravidelného divadelního představení - projektu pro celou školu. V současné době připravuje zřizovatel školy - \"Českobratrská církev evangelická\" společnou stavbu nové školní budovy s Městskou částí Praha 7, kde bude otevřen i 2. stupeň základní školy.\n\nŠkola příběhem - církevní základní škola v Brně -Židenicích zahájila svou činnost zápisem prvních žáků v dubnu letošního roku. Alternativní vzdělávací program nové církevní základní školy se soustředí na rozvoj čtenářské gramotnosti, výtvarnou výchovu a ekologickou výchovu. Chce být školou komunitního charakteru, která podpoří také žáky ze sociálně slabého prostředí a rozšíří nabídku kvalitních alternativních škol v Brně a okolí.\n\nŠkola sídlí v Praze v Hrusické ul.7 a společně se svým zřizovatelem připravuje stavbu nové budovy v Praze -Modřanech. Připravuje budoucí sociální pracovníky a odborné pracovníky v sociálních službách a od roku 2010 také studenty v novém oboru: \"pedagogické lyceum.\" Škola ve svých studijních programech - denního i dálkového studia - klade velký důraz na kultivaci etických postojů studentů. Spolupracuje s mnoha institucemi neziskového sektoru (nejen zřizovanými církvemi a náboženskými organizacemi), stovky jejích absolventů oboru \"sociální práce\" pracují ve významných sociálních službách - pobytových, terénních i v metodickém vedení organizací. Ve svém unikátním studijním programu \"sociální činnost v prostředí etnických minorit\", za který obdržela cenu Roma spirit, připravuje dospělé k terénní sociální činnosti také ve vyloučených lokalitách v ČR. Mnozí absolventi tohoto programu získali tzv. druhou šanci a znovu se zařadili na trh práce. Společně s \"Evangelickou akademií VOŠ v Brně\" si absolventi mohou své studium doplnit na Evangelické teologické fakultě UK v Praze ve studijním oboru \"\"Pastorační a sociální práce\"\" a získat titul \"\"bakalář\"\" (Bc.).\nZároveň škola umožňuje studium akreditovaného kurzu - \"asistenta pedagoga.\"\n\nŠkola sídlí v Brně na Opletalově ul.6 blízko tzv.\"Červeného kostela\" za budovou JAMU. Je školou církevní, ale otevřenou pro nejširší zájemce. Studují zde budoucí sociální pracovníci v oboru \"\"Sociálně právní činnost\".\" Absolventi se uplatní v různých státních i nestátních organizacích činných v sociální oblasti (státní správa a samospráva, církevní organizace, občanská sdružení, zdravotnická zařízení, školská zařízení, nadace aj.) a nebo jako samostatně působící sociální pracovníci.\nUmí pracovat s různými cílovými skupinami: děti, rodiny, mladiství, senioři, azylanti, nemocní, zdravotně postižení aj. \nJsou schopni působit ve všech oblastech sociální práce: prevence, sociálně právní poradenství, psychosociální pomoc, sociálně právní ochrana dětí, materiálně technická a informativní pomoc, depistáž, terénní práce, komunitní práce, krizová intervence, sociální analýza a informační činnost směrem k dalším orgánům a organizacím a koordinace služeb v sociální síti.\n\nŠkola sídlí v Brně-Líšni, Šimáčkova ulice č.1 (blízko náměstí Karla IV.). Je školou církevní, ale otevřenou pro každého, kdo toto prostředí toleruje a přijímá s pochopením. Na škole se připravují budoucí zdravotničtí pracovníci v oboru \"\"Praktická sestra\"\" (4letý obor ukončený maturitou) a \"\"Ošetřovatel/-ka\"(\"3letý obor ukončený výučním listem). Mezi obory existuje propustnost. Absolventi často pokračují i ve studiu na EA,VOŠ sociálně právní, což je další škola EA v Brně, personálně propojená s touto školou. Ke studiu jsou vítáni i hoši. Jejich uplatnění v praxi je velmi žádané.\n\nŠkola rodinného typu nabízí denní studijní obory:\n\nKonzervatoř byla založena v roce 1990 z iniciativy hymnologického poradního sboru \"Českobratrské církve evangelické.\" Výuka na konzervatoři byla zahájena 1. září roku 1991. Původně akademie sídlila v Kroměříži, ale později se přemístila do Olomouce. Od 1. září 2008 se výuka školy přesunula do prostor bývalé kanovnické rezidence na ulici Wurmova 13.Konzervatoř je otevřená všem talentovaným žákům bez rozdílu náboženského vyznání. Po svém přestěhování významně rozšířila svou nabídku studijních oborů a stala se svými abonentními koncerty známou nejen v městě Olomouc, ale i v celém regionu. Spolupracuje se základními uměleckými školami a účastní se projektů s \"Moravskou filharmonií.\" Kromě výuky sólových hudebních a pěveckých oborů pořádá mistrovské interpretační \"kurzy Olmik.\" Je členem \"Mezinárodní asociace pro hymnologii v Grazu\" a členem \"Společnosti pro duchovní hudbu.\" Ve spolupráci se svým zřizovatelem \"- Českobratrskou církví evangelickou\" pořádá kurzy pro varhaníky a sbormistry v \"Semináři církevní hudby Evangelické akademie.\"\n\n"}
{"id": "164025", "url": "https://cs.wikipedia.org/wiki?curid=164025", "title": "Velbloudí vrch", "text": "Velbloudí vrch\n\nVelbloudí vrch ( ) je kopec spíše už v podhůří Javořích hor, severovýchodně od horního konce obce Heřmánkovice. Celý kopec se nachází zcela v ČR.\n\nHora náleží do povodí Odry. Vody odvádějí přítoky Stěnavy, např. Heřmánkovický potok.\n\nKopec je převážně zalesněný, většinou se jedná o smrkové monokultury. Potenciální přirozenou vegetací jsou zde většinou bučiny.\n\nČeská část hory leží v CHKO Broumovsko\n"}
{"id": "164029", "url": "https://cs.wikipedia.org/wiki?curid=164029", "title": "Kropiwiec", "text": "Kropiwiec\n\nKropiwiec (polsky též \"Kopiniec\", ) je hora v hraničním hřebeni Javořích hor, severozápadně od vesnice Janovičky. Vrchol hory se nachází těsně za hranicí v Polsku, ale jihozápadní svahy hory patří do ČR. Dosahuje nadmořské výšky 706 metrů.\n\nHora náleží do povodí Odry. Vody odvádějí přítoky Stěnavy, např. Heřmánkovický potok, severovýchodní polské svahy odvodňují přítoky potoka Otłuczyna, což je přítok řeky Bystrzyca.\n\nHora je převážně zalesněná, jen místy najdeme menší paseky. Často se jedná o smrkové monokultury, ale dochovaly se i plochy lesů smíšených nebo listnatých. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko\n"}
{"id": "164031", "url": "https://cs.wikipedia.org/wiki?curid=164031", "title": "Sulejmanova mešita (Travnik)", "text": "Sulejmanova mešita (Travnik)\n\nSulejmanova mešita ( ) se nachází v Travniku v Bosně a Hercegovině, v centru města.\n\nJe to jedna z nejstarších staveb ve městě; postavena byla po roce 1815. Na rozdíl od ostatních mešit je z vnější strany neobvykle bohatě zdobená, neobvyklé je též i umístění minaretu na levé místo na pravé straně. Budova vyhořela v roce 1903, přežila však bez vážnějších škod druhou světovou válku i pozdější války při rozpadu Jugoslávie. Dnes se jedná o významnou travnickou památku navštěvovanou turisty.\n\n"}
{"id": "164035", "url": "https://cs.wikipedia.org/wiki?curid=164035", "title": "Thrákové", "text": "Thrákové\n\nThrákové (, ) byli skupinou indoevropských kmenů mluvících thráckým nebo dáckým jazykem. Obývali Balkánský poloostrov a přilehlé oblasti jihovýchodní a východní Evropy.\n\nThrákové osídlili území pojmenované podle pozdějších římských provincií Thrákie, Moesie, Dácie, Malá Skythie, Bithýnie, Mýsie, Makedonie, Panonie a v menším počtu i některé další. Tyto provincie pokrývají většinu balkánského poloostrova na sever od Řecka. Severní thrácké kmeny – Getové, žili na území od Dunaje až k Jižnímu Bugu.\n\nJejich původ je nejasný, protože se nám dochovalo jen minimum písemných zpráv. Předpokládá se, že Thrákové vznikli smíšením původních obyvatel balkánského poloostrova s indoevropskými kmeny, které přišly do Evropy v rané době bronzové.\n\nPodle moderních jazykovědců patří Thrákové, spolu s Íránci, Slovany a Baltskými národy, do východní skupiny indo-evropských národů. Příbuznost se staro-íránskými národy (Skythové, Sarmati, Kimmeriové) je podpořena i archeologickými nálezy a historickými důkazy o způsobu života, umění a způsobu pohřbívání. Vinko Pribojević se ve svém spisu O původu a dějinách Slovanů z poloviny 16. století pokoušel objasnit, že Thrákové jsou předchůdci dnešních Slovanů.\n\nNěkteří historikové (Alexander Fol, Ivan Marazov, Elka Penkova) si myslí, že Thrákové byli součástí větší „thrácko-pelasgické“ skupiny národů. K tomuto názoru dospěli porovnáním thrácké kultury s frýžskou, mínojskou a mykénskou kulturou.\n\nPrvní historické zmínky o Thrácích nalézáme v Iliadě, kde jsou spojenci Trójanů.\n\nHérodotos je v 5. století př. n. l. považoval za druhý nejpočetnější národ na světě (po Indech), a pokud by se sjednotili, stali by se pode něj i nejmocnějším národem na světě. Až na výjimky typu Odryského království nebo Dácie pod vedením Burebisty však zůstaly thrácké kmeny nesjednocené.\n\nV této době styky mezi Thrákií a Řeckem zintenzivněly, což vedlo k posílení řeckého vlivu na thráckou společnost, kulturu a řemesla. Protože jejich jazyk neměl žádnou tradici, přijali členové aristokratických rodin v některých oblastech klasickou řečtinu za svůj vlastní jazyk. Thráčtí obchodníci používali řečtinu jako \"lingua franca\" při svých kontaktech se sousedními kmeny a národy.\nPoté, co byli podmaněni makedonským králem a následně i římskou říší, byli Thrákové buď helenizováni nebo romanizováni. Romanizované kmeny v Dácii se staly etnickými předky Valachů, o nichž existují první zmínky z 10. století a z nichž se vyvinuli dnešní Rumuni.\nV 6. století byli Thrákové žijící jižně od řeky Dunaj poslovanštěni nově příchozími slovanskými kmeny. V 8. a 9. století se stali jedním ze základních prvků při formování bulharského národa. Kvůli tomu thrácký jazyk a kultura postupně vymizely.\n\n\n\n\n"}
{"id": "164036", "url": "https://cs.wikipedia.org/wiki?curid=164036", "title": "Czarnoch", "text": "Czarnoch\n\nCzarnoch ( ) je hora v hraničním hřebeni Javořích hor, severovýchodně od vesnice Janovičky. Vrchol hory se nachází na hranici mez ČR a Polskem, ale leží už těsně za hranicí v Polsku. Hora dosahuje nadmořské výšky 733 m, někdy se udávají i výšky 718 a 725 m, což jsou asi výšky dosažené na české straně.\n\nHora náleží do povodí Odry. Vody odvádějí přítoky Stěnavy, např. Benešovský potok, severovýchodní polské svahy odvodňují přítoky potoka Otłuczyna, což je přítok řeky Bystrzyca.\n\nHora je převážně zalesněná, jen místy najdeme menší paseky. Většinou se jedná o smrkové monokultury, ale dochovaly se i plochy lesů smíšených nebo listnatých. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko\n"}
{"id": "164037", "url": "https://cs.wikipedia.org/wiki?curid=164037", "title": "Wii", "text": "Wii\n\nWii (má asociovat anglické slovo „We“ – tedy „my“) je pátá videoherní stolní konzole vyráběná Nintendem. Dříve byla známa pod jménem Nintendo Revolution, po E3 2006 už jen Nintendo Wii. Wii je jedním z účastníků souboje konzolí 7. generace. Jejími protivníky jsou Xbox 360 od Microsoftu a PlayStation 3 od Sony. Konkurence se snažila jít cestou vyššího výkonu, na rozdíl od nich ale jde Wii jinou cestou a zlepšeným ovládáním pomocí takzvaného ovladače Wii Remote, který reaguje s objekty jak namířením na obrazovku, tak pohybem ve volném prostoru – a to ve všech osách (dopředu/dozadu, nahoru/dolu, doprava/doleva). Důležitá je i služba WiiConnect24, která umožňuje bez zásahu uživatele stahovat emaily, aktualizace a další.\n\nWii (tehdy ještě pod názvem Revolution) bylo poprvé ohlášeno na E3 2004, první bližší detaily ale byly oznámeny až na E3 2005. Na Tokyo Game Show 2005 Satoru Iwata poprvé předvedl prototyp ovladače. Na E3 2006 došlo k přejmenování na Wii a Nintendo slavilo s konzolí první velký úspěch, když se Wii stala největším hitem výstavy a strhlo veškerou pozornost na sebe. 8. prosince 2006 už byla konzole dostupná na všech klíčových trzích.\n\nKonzole se stala nejúspěšnějším modelem firmy Nintendo, díky více jak 101 milionům prodaných kusů a statisticky tak poráží PlayStation 3 (87 milionů) a Xbox 360 (cca 84 milionů kusů). V listopadu 2012 přišel nástupce konzole, Wii U.\n\nKonzole byla koncipována již od roku 2000, od prvního uvedení GameCube. Podle herního designéra Šigeru Mijamota bylo Wii od začátku stavěno s myšlenkou interakce hráče více, než jenom mačkáním tlačítek na ovladači. \"„Myšlenkou bylo, že síla není u konzolí všechno. Příliš mnoho výkonově silných konzolí nemůže společně na trhu koexistovat a spíše by šlo o dinosaury, kteří navzájem urychlí svoje vyhynutí.“\"\n\nO dva roky později se spojily týmy designérů a inženýrů, aby koncept posunuli blíže k realizaci. Roku 2005 bylo původně plánované představení na E3 staženo. Mijamoto stažení shrnul: \"„Vývoj provázely některé problémy a tak jsme se rozhodli pouze vystavit samotnou konzoli bez ovladačů.“\" Původní plány stále zvažovali inspiraci v systému DS a dokonce se navrhl plán přenosu stejného principu dotykové obrazovky na novou stolní konzoli. Později byl nápad zamítnut s tím, že Nintendo nechce přenést DS z rukou na televizi ale vytvořit novou, originální.\n\nKonzole byla známá pod kódovým označením \"Revolution\" a to až do 27. dubna 2006, kdy bylo oficiálně představeno na výstavě E3. Jde tak o první konzoli, kde výrobce neudává své jméno jako součást registrované značky a jde tedy o „Wii“, nikoliv o „Nintendo Wii“. Nintendo také stanovilo, že množné číslo nebude \"Wiis\", ale plurály se budou tvořit za pomoci dalšího slova, tedy „Wii konzole“ nebo „Wii systémy“. Dvojice měkkých \"i\" v názvu symbolizuje dvě postavy stojící vedle sebe, coby hráče, stejně tak reprezentují unikátní ovládání s WiiMote a nunchuckem.\n\nPo změněn názvu se však ozvali vývojáři videoher a tisk, kteří namítali, že Revolution byl lepší název, než Wii. Časopis Forbes dokonce vyjádřil obavu, že díky názvu bude konzole pojímána jako příliš dětská. Televize BBC druhý den po oznámení názvu odvysílala reportáž, kde uvedla řadu nových vtipů týkajících se nového jména, které se objevily na internetu. Prezident americké pobočky Nintenda, Reggie Fils-Aime se ke změně názvu dodal:\n\nV roce 2006, 14. září Nintendo oznámilo, kdy bude v jednotlivých částech světa nová konzole Wii k dispozici, zároveň byly oznámeny i ceny titulů, konzolí i příslušenství. Plány Nintenda byly prodat do konce fiskálního roku 6 milionů (z toho zhruba 4 miliony do konce kalendářního roku) jednotek Wii a 16 milionů her, software. Nakonec šlo vše mnohem lépe – Wii se prodávalo naprosto úžasně a ještě na začátku května 2007 bylo Wii nedostatkovým zbožím. Mohli jsme se setkat se situacemi, kdy v amerických obchodech bylo vše naopak proti původním očekáváním a konkurenční PlayStation 3 ležela v regálech, kdežto Wii bylo téměř nesehnatelné. To vše způsobilo, že Nintendo muselo zvýšit svůj odhadovaný zisk o zhruba 200 milionů dolarů. V kombinaci se skvělými prodeji Nintenda DS se rok 2006 bezesporu stal tím nejlepším v dosavadní historii Nintenda.\n\n\nOd začátku prodeje byl měsíční odbyt konzolí Wii vyšší, než tomu bylo u konkurenčního Playstationu 3 a Xbox 360. Podle statistické společnosti NPD Group se ve Spojených státech prodalo více kusů Wii za první pololetí 2007, než obou konkurenčních konzolí dohromady za stejné období. V Japonsku, kde byl dosavadní poměr konzole Nintenda oproti konkurenčním 2:1 se najednou změnil na 6:1. V Austrálii Wii překonalo rekord „Nejrychleji se prodávané konzole“, který do té doby držel XBOX 360.\n\n12. září 2007 vyšel článek britských novin \"Financial Times\", který informoval, že Wii překonalo v prodejích XBOX 360, jež byl vydán o rok dříve. Konzole Nintenda se tak ujímá vedoucí pozice na trhu. Nintendo tak se svým produktem zaujalo vedoucí pozici v souboji dané generace herních konzolí, což se mu naposledy podařilo u systému Super Nintendo Entertainment System.\n\nZa fiskální rok 2009/2010 Nintendo dosáhlo celkem 70.93 milionů prodaných kusů Wii, čímž překonalo vlastní rekord držený systémem Nintendo Entertainment System (67 milionů) a Wii se stalo nejúspěšněji prodávanou konzolí v historii firmy Nintendo.\n\nNintendo Wii je rozměrově nejmenší z konzolí sedmé generace. Rozměry jsou 44mm výška, 157mm šířka, a 215,4mm hloubka, což je zhruba velikost tří standardních obalů od DVD vedle sebe. Váží 1.2 kilogramu. Součástí je také plastový stojánek, který umožňuje postavit konzoli vertikálně. Na přední straně je štěrbinová DVD mechanika pro Wii a hry pro GameCube. Mechanika je modře podsvícená. Při zapnutí konzole tak na půl sekundy problikne, jinak začne svítit ve chvíli, kdy uživatel má nepřečtenou zprávu ve WiiConnect24. Pod bílým krytem je slot pro SD kartu a tlačítka na synchronizaci s ovladači. Poslední je tlačítko na zapnutí – svítí červeně (vypnuto), zeleně (zapnuto) a oranžově (stand-by režim, ale konzole připojena internetu) – a tlačítko na vysunutí disku. Z horní strany (pod krytem) jsou čtyři sloty pro ovladače GameCube a dva sloty pro paměťové karty GameCube. Na zadní straně jsou umístěny všechny porty – pro připojení zdroje, propojení s TV, pro připojení Sensor Baru a dva USB porty.\n\nCo se týče hardware, tak je jen o něco výkonnější než předchozí stolní konzole od Nintenda – Nintendo GameCube. Procesor pohánějící konzoli navrhla společnost IBM, kódové označení je Broadway. Grafickým procesorem je Hollywood od společnosti ATI. Paměť 88 MB GDDR3 s 512 interní paměti NAND flash určené k ukládání stavu her, zpráv, her z Virtual Console atd. Posledním důležitým komponentem je zabudované Wi-Fi, které umožňuje připojení k Internetu, ale i propojení s Nintendem DS. Díky poměrně slabší konfiguraci má Wii také několikrát menší spotřebu energie v průběhu hraní her oproti PC, Xbox 360 nebo Playstation 3.\n\n\nPři uvedení Wii bylo představeno v několika barevných variací včetně stříbrné, černé, zelené a červené. První 2,5 roku však byla k dispozici pouze standardní, bílá verze a teprve od prosince 2009 je nabízena také černá varianta. V říjnu 2010 bylo pro evropský trh potvrzeno červené Wii, jako speciální edice k 25. výročí postavičky Mario.\n\n11. července 2007 Nintendo představilo na výstavě E3 Wii Balance Board, jakožto součást balíku Wii Fit. Balanční podložka slouží k zapojení celého těla pro ovládání her nebo cvičení.\n\nUnikátní, bezdrátový ovládací prvek je nejblíže podobný dálkovému ovladači televize. Je vybaven směrovým tlačítkem, tlačítky A, B, Menu a další dvojicí tlačítek označených jako 1 a 2. Tlačítko B je umístěné ve spodní části a při hrách je zpravidla využíváno jako kohoutek střelné zbraně. Ovladač je již z výroby vybaven poutkem a každá hra upozorňuje hráče na nutnost upnutí Wii Remote k zápěstí, aby nedošlo k vyklouznutí a následnému rozbití televizoru. V přední části je IR senzor vydávající signály o pozici ovladače tzv. Sensor baru, což je přijímač připojený ke konzoli a umístěný nad nebo pod televizní obrazovkou.\n\nV zadní části Wii Remote se připojuje tzv. \"Nunchuck\" (česky: \"Nunčak\"). Název je odvozen od podobnosti kompletu se stejnojmennou asijskou, ruční zbraní. Nunchuck pak obsahuje analogovou páčku, využívanou k udání směru a dvojici tlačítek v přední části. S Wii Remote se propojuje vlastním kabelem, ale v současnosti je nabízena i bezdrátová alternativa. Wii Remote s Nunchuckem tak dávají dohromady ovládací prvek pro obě ruce, přičemž každý reaguje na změnu pozice zvlášť. Oba prvky bez zvláštní ergonomie, která by je určovala pro levou nebo pravou ruku, ale standardně hry vyžadují držet Nunchuck v levé a Wii Remote v pravé ruce.\n\nPostupem času k Wii Remote přibývaly další a další ovládací prvky, které se buď přímo propojily s Wii Remote nebo fungují jako samostatné ovládání. V současnosti je trhu velká řada plastových nástavců, které neobsahují žádnou elektroniku, ale pouze slouží k upnutí Wii Remote a simulaci např. volantu, golfové hole, ping-pongové pálky apod.\n\n\nZásadním mezníkem se stal Wii MotionPlus, doplněk pro Wii Remote, který rapidně zvyšuje přesnost ovladače a snímání senzorů. Sami tvůrci her tvrdí, že před příchodem MotionPlus nemělo smysl na některých hrách jako např. Red Steel 2 pracovat, protože přesnost samotného ovladače je dobrá pro přibližné rozpoznání pohybu a místa ovladače, ale už tolik ne pro stanovení síly švihu, pomalém otáčení okolo vlastní osy, a vlastně vyobrazní pohybů hráče - postavičky v poměru 1:1, které využívá např. Grand Slam Tennis od Electronic Arts.\n\nVůbec prvním titulem, který podporoval Wii MotionPlus bylo pokračování Wii Sports pod názvem Wii Sports Resort, kde se také objevil první náznak ovládání meče, které doposavad nebylo bez vylepšení možné.\n\nWii Channels v podstatě tvoří jak menu, tak operační systém Nintenda Wii. Hlavní obrazovka nabídky je seřazena jakoby televizní kanály vedle sebe a lze upravovat jejich počet a rozložení. V základu jsou k dispozici tyto kanály:\n\nPostupně přibyly tyto další kanály:\n\nKromě standardních kanálů Nintenda lze získat další kanály z her nebo programů, jako například kanál Wii Fit pro rychlé zvážení.\n\nNintendo Wii dovoluje hrát hry v podstatě ze všech Nintendo konzolí. Přes Virtual Console můžete hrát hry pro konzole NES, SNES, N64, ale také TurboGrafx-16, Sega Mega Drive, MSX, NEO GEO a Commodore 64. Plná podpora je pro hry na GameCube. Proto jsou přímo na konzoli 4 sloty pro GameCube ovladače a 2 sloty na Memory Karty. Nutno podotknout, že není možno použít ovladač Classic Controler, který se připojuje k Wii Remote, jelikož GameCube firmware ve Wii obsažený nepodporuje komunikaci s bezdrátovými ovladači. Originální GameCube Memory karta taktéž je nutná, protože ukládání do interní paměti není podporováno.\n\nDíky Wi-Fi přítomné jak ve Wii, tak v DS, bude v dalších firmware možno obě konzole propojit. Toto spojení by mělo umožňovat například stahování DS demoverzí do Wii a poté přenést do Nintenda DS. Další možností by měla být možnost využívat mikrofonu a dotykového displeje DS. A do třetice by měla být možnost spolupráce některých her stejně jako to bylo možné mezi GameCube a Game Boyem Advance. Například rozšíření obsahu v jednotlivých hrách po propojení konzolí, nebo použití DS jako malé mapy pro Wii hry. Takovou spolupráci by měly umožňovat například Pokémon Battle Revolution (Wii) a Pokémon Diamond/Pearl (DS)\n\nJako první konzole vůbec Nintendo Wii umožňuje kontrolu hraných her rodiči. V nastavení se rodič může nastavit věkové omezení a konzoli zamknout. Wii poté odmítne pustit hráče do hry s vyšším věkovým ratingem, než který je nastavený. Každá hra má věkový rating určený přímo na disku, kontrolu tedy – pokud dítě nezjistí heslo k systému – není možno obejít. Podporovány jsou tyto systémy hodnocení her : BBFC, CERO, ESRB, OFLC, OFLC (NZ), PEGI, USK. Součástí rodičovské kontroly je také funkce v obsluze elektronické pošty, kde je každý den uvedeno aktualizované hlášení o tom, kolik času bylo stráveno hráním jednotlivých her nebo procházením různých kanálů.\n\nDíky integrovanému Wi-Fi rozhraní, potažmo USB, je možno připojit Nintendo Wii k internetu. Wi-Fi podporuje šifrování v podobě WEP, WPA (TKIP/RC4) a WPA2 (CCMP/AES).\n\nZ online možností je důležité automatické updatování firmware (lze odmítnout), díky kterému může Nintendo pravidelně vydávat opravu starších verzí a postupně konzoli optimalizovat, nebo přidávat nové vlastnosti. První chyba ve firmware byla objevena na začátku roku 2006 a ihned byla vydána nová záplata tak, aby se do Wii nemohl nikdo nepovolaný nalogovat.\n\nKaždá Wii konzole má svůj tzv. Friend code, díky kterému si jednotliví uživatelé mohou posílat zprávy a obrázky. Kdo má zájem, může si na svojí Wii přesměrovat emaily. Wii má plnou podporu externí USB klávesnice, takže psaní je komfortní. Internet využívají i jednotlivé kanály jako – Shop Channel, Internet Channel, Forecast Channel, News Channel a Nintendo Channel. Již existuje několik her podporujících multiplayer skrz internetové připojení. Jedná se například o tituly Mario Football, Battalion Wars 2, MarioKart Wii, Super Smash Bros. Brawl nebo Medal of Honor: Heroes 2. Podle dostupných informací by mělo být možné vytvořit síť pro hraní i mezi dvěma konzolemi, které budou vzájemně v dosahu WiFi, bez toho aby musely být připojeny k internetu. 20. května 2008 byla spuštěna služba WiiWare. V jejím rámci lze stahovat originální herní hříčky z internetu přímo do konzole. Jde o jednodušší hry, které stojí od 500 do 1500 Wii bodů. V den spuštění bylo v Evropě na výběr z následujících her: LostWinds, TV Show King, Final Fantasy Crystal Chronicles: My Life as a King, Dr. Mario & Germ Buster, Star Soldier R a Toki Tori.\n\nNintendo samotné zveřejnilo jen několik z hardwarových specifikací o Wii, ale některé z nich se dostaly k novinářům, ostatní zjistili zvídaví čtenáři. Časem snad budou k dispozici i kompletní oficiální specifikace.\n<nowiki>*</nowiki> Frekvence procesorů nebyly potvrzeny Nintendem, IBM ani ATI.\n\nVýše byly zmíněny hry dostupné při začátku prodeje. Server GameRankings.com uvedl seznam padesáti nejkvalitnějších podle, který průměruje hodnocení v recenzích z velkého množství zdrojů. Umístily se tyto hry:\n\n\n\n"}
{"id": "164038", "url": "https://cs.wikipedia.org/wiki?curid=164038", "title": "2005 v dopravě", "text": "2005 v dopravě\n\nTento článek obsahuje seznam událostí souvisejících s dopravou, které proběhly roku 2005.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "164045", "url": "https://cs.wikipedia.org/wiki?curid=164045", "title": "Těrek", "text": "Těrek\n\nTěrek ( , [Tergi], [Terka], ingušsky Тийрк [Tijrk]) je řeka na severu Kavkazu pramenící v Gruzii, dále protéká Severní Osetií-Alanií, Kabardsko-Balkarskem, Stavropolským krajem, Čečenskem a Dagestánem. Je dlouhá 623 km. Povodí má rozlohu 43 200 km².\n\nPramení na svahu hlavního rozvodňového hřebenu Velkého Kavkazu z ledovce hory Zilgachoch jihozápadně od 5037 m vysokého Kazbeku v severní Gruzii. Prvních 30 km protéká mezi hlavním hřebenem a Bočním kavkazským hřbetem, a pak se obrací severním směrem k Darialské soutěsce, kde protíná Boční kavkazský hřbet do Severní Osetie-Alanie. Dále protéká skrze Skalistý hřbet a Černé hory. U severoosetského hlavního města Vladikavkaz vtéká do podhorské roviny a stáčí se na východ. Přijímá vodné řeky Gizeldon, Ardon, Uruch, Malku s Baksanem. Pod ústím Malky je koryto písčito-hlinité a nachází se v něm mnoho ostrovů, kos a mělčin. Pod ústím Sunži se řeka rozděluje na několik ramen a průtoků a dvěma se poté vlévá do Argachanského zálivu Kaspického moře. U města Kizljar tvoří bažinatou 100 km širokou deltu o rozloze 4000 km². Poloha hlavního koryta v deltě se několikrát měnila. Od roku 1941 protéká převážná část vody Kargalinskou průrvou.\n\nZdroj vody je smíšený, přičemž 70 % připadá na jarní a letní období. Nejvyšších vodních stavů dosahuje od července do srpna a nejmenších v únoru. Průměrný roční průtok vody u Vladikavkazu ve vzdálenosti 530 km od ústí činí 34 m³/s a ve vzdálenosti 16 km od ústí činí 305 m³/s. Kalnost dosahuje 400 až 500 g/m³ a za rok řeka odnese 9 až 26 Mt pevných částic. Řeka nezamrzá pravidelně, ale pouze ve velmi chladných zimách.\n\nŘeka je jednou z nejdelších a největších řek Kavkazu. Na dolním toku je bohatá na ryby (losos, pstruh, kapr, candát). Na horním toku je několik vodních elektráren a na dolním toku se voda řeky používá pro zavlažování (Tersko-kumský kanál, Kanál imeni Lenina aj.). Na řece leží města Vladikavkaz, Mozdok, Kizljar. Fotbalový klub 1. ruské ligy v Grozném se jmenuje \"Terek\". Údolím řeky částečně prochází Gruzínská vojenská cesta.\n"}
{"id": "164049", "url": "https://cs.wikipedia.org/wiki?curid=164049", "title": "Psycholingvistika", "text": "Psycholingvistika\n\nPsycholingvistika (občas také v anglické literatuře nazývaná i psychologie jazyka) je vědní obor, který se zabývá vztahem jazyka a vědomí (či restriktivněji myšlení). Je to do značné míry obor interdisciplinární (z názvu je jasný vliv psychologie a lingvistiky, nicméně psycholingvistika zahrnuje celou řadu dalších disciplín, jako například kognitivní vědu, sociologii, neurologii a jiné). Studuje mentální aspekty jazyka. Mezi hlavní otázky psycholingvistiky patří rozumění a produkce řeči, rozvoj řeči u dětí, učení a používání cizího jazyka či mentální a neurobiologická reprezentace jazyka.\n\nVznik psycholingvistiky jako samostatné disciplíny se datuje do roku 1951, kdy psychologové J. W. Gardner a J. B. Carroll zorganizovali na Cornellově univerzitě seminář, kterého se zúčastnili především psychologové a lingvisté. Hlavním tématem byly psychologické problémy osvojování cizích jazyků. Mnozí připisují vznik a zejména rozšíření psycholingvistiky i psychologovi C. E. Osgoodovi a lingvistovi T. A. Sebeokovi, kteří v roce 1954 vydali sborník prací týkajících se oboru.\n\nPsycholingvistika je od svého počátku značně interdisciplinární obor. Vyvinul se v 50. letech na poznatcích ze tří hlavních oblastí: lingvistický základ oboru poskytla strukturální jazykověda, z psychologického hlediska obor ve svých počátcích čerpal zejména z behaviorismu, který měl historicky v americké psychologii dominantní postavení. Třetím zdrojem pak byla v té době nová vědní disciplína zabývající se způsoby přenosu a kódování informace - teorie informace. Celkově se dá vývoj psycholingvistiky rozdělit do čtyř hlavních etap:\n\nZ historického vývoje je zjevné, že v jednotlivých obdobích se zkoumání psycholingvistů ubíralo různým směrem. Jiří Černý v Dějinách lingvistiky na základě názoru několika psycholingvistů zkompiloval seznam 14 tematických okruhů, kterým se psycholingvistika věnuje. Ovšem 6 z nich sám považuje spíše za okrajové, resp. spadající spíše do zkoumání jiného oboru. Mezi základní témata patří jazyk malých dětí, osvojování druhého jazyka a bilingvismus, teorie řečové činnosti a pragmatika, neurolingvistika, patologie řeči a zkoumání afázií, textová lingvistika, kognitivní věda a paměť. Jak je z názvu jednotlivých tematických okruhů vidět, psycholingvistiku je možné pojmout velmi široce. Mnohé z tematických oblastí na tomto seznamu mohou být považovány za samostatné obory (například neurolingvistika nebo textová lingvistika jsou častokrát považovány za samostatné obory). Většina učebnic se shodne na čtyřech základních tématech, které jsou ve středu zkoumání psycholingvistiky:\n\nOsvojování mateřského jazyka je přirozený proces učení se mateřského jazyka dítětem. Dětská řeč je pro psycholingvisty velmi zajímavé téma, protože se zdá, že navzdory značné komplexitě jazykového systému, se všechny děti na světě (s předpokladem dobře fungující nervové soustavy a vystavení nějakému jazyku) dokážou naučit používat jazyk. Složitá gramatická pravidla zvládají velmi uspokojivě a ve srovnání například s matematikou i velmi rychle. Navíc se zdá, že všechny děti na celém světě (tedy bez ohledu na mateřský jazyk) zvládají osvojení jazyka ve stejné posloupnosti stádií, a přestože je délka jednotlivých stádií značně individuální, v průměru trvají také přibližně stejně.\n\nPrvní etapou, kterou novorozenci procházejí, je tzv. broukání (anglicky cooing), které zahrnuje různé zvuky. Dítě si v tomto období nacvičuje artikulaci celého spektra hlásek a zvuky nejsou omezené na mateřský jazyk. Tato etapa trvá přibližně od 2 do 6 měsíců života. Druhá etapa se objevuje kolem půl roku života a nazývá se žvatlání (anglicky babbling). V rámci tohoto období produkují děti hlásky charakteristické pro jejich jazykové prostředí a schopnost artikulovat zvuky, které se v rodném jazyce nenacházejí, se začíná vytrácet. Následuje fáze, ve které děti začnou produkovat svá první slova, zatím jen izolovaně. Vyskytuje se nejdříve od 8. měsíce života. Ve čtvrté fázi děti začínají kombinovat slova do dvou až tříslovních frází a používají tzv. telegrafickou řeč. Základní dospělá struktura vět se objevuje přibližně kolem 4. roku života.\n\nV procesu osvojování mateřského jazyka se děti samozřejmě dopouštějí chyb. Zajímavým jevem je zejména omyl přílišného rozšiřování (tzv. overextension error), při kterém děti příliš rozšíří význam. Příkladem může být pojmenování všech mužů v okolí jako „táta“. Existují dvě hlavní hypotézy, proč tento typ chyby vzniká. Podle hypotézy znaků si děti vybírají pro definici pojmu jen určitý, velmi omezený soubor, charakteristických znaků a ostatní zanedbají. Funkční hypotéza zase tvrdí, že děti se nejprve učí slova popisující pro ně důležité účely či funkce (například lampa svítí a tedy to, co svítí, je lampa). Další typickou a lingvisticky zajímavou chybou je hypergeneralizace, která se týká výjimek z gramatických pravidel jazyka. V období, kdy dítě začíná spojovat slova do jednoduchých frází většinou děti nemají problém s nepravidelnými tvary. Avšak po krátkém čase začnou nadměrně používat naučené gramatické pravidlo (například odvození singuláru lid od plurálu lidé). Trvá poměrně dlouho (přibližně do školního věku), než děti začnou opět používat správné tvary. Jedno z vysvětlení původu tohoto typu chyby poskytl Steven Pinker. Na začátku dítě zná jenom malý počet slov a proto se nepravidelné tvary umí bez problému naučit nazpaměť. Pak však přijde období prudkého nárůstu lexikonu, tzv. slovní exploze a dítě se jen postupně učí, kdy pravidlo použít a kdy je potřeba nepravidelný tvar.\n\nJednou z otázek, která týká téměř všech témat psycholingvistiky, je do jaké míry je osvojování jazyka dědičné a do jaké míry je pod vlivem prostředí. Zastánci vlivu prostředí připouštějí tři základní formy učení - imitaci, modelování a podmiňování. Tento přístup však velmi neuspokojivě vysvětluje různé jevy, například kreativitu, kterou děti při používání jazyka projevují. Noam Chomsky přišel s myšlenkou vrozeného modulu na osvojování jazyka (LAD - Language Acquisition Device). Jeden z argumentů podporujících existenci vrozené predispozice dětí na naučení se jazyku je relativní rychlost, s níž se mu v porovnání s jinými typy úkolů učí. Navyše se děti jazyku učí přirozeně, aniž by je někdo k tomu cílevědomě vedl. Podle teorie parametrů, jejímž autorem je opět Noam Chomsky, se lidé rodí s jakýmsi modulem, který představuje soubor všeobecných principů a parametrů. Ten umožňuje osvojování gramatiky. Samotné učení se spouští až při vystavení jedince konkrétním jazykovým datům, podle kterých si upravuje parametry na konkrétní jazyk. Podle Chomskyho je osvojování jazyka spíše než proces učení procesem zrání.\n\nV současnosti se většina psycholingvistů přiklání k názoru, že člověk má sice vrozenou predispozici k osvojení si jazyka, ale je nutná jazyková stimulace z prostředí k vytvoření jazykové znalosti. Dalším z mnoha argumentů podporující model interakce dědičných faktorů a prostředí jsou tzv. kritická období. První kritické období nastává v druhém půlroce života, kdy dítě většinou ztrácí schopnost rozlišovat a produkovat fonémy cizího jazyka, které v mateřském jazyce nemají rozlišovací schopnost. Druhým kritickým obdobím je puberta. Důkazem existence druhého kritického období jsou typicky případy dětí, které nebyly před pubertou vystavena žádnému jazyku a po jejich zařazení do společnosti se jazyk učí jen s velkou námahou.\n\nOsvojování si cizího jazyka je do velké míry odlišná záležitost než osvojování si jazyka mateřského. Závisí přitom na motivaci, stanovené cílové úrovni a věku, v němž učení probíhá. Jedním z rozdílů oproti akvizici mateřského jazyka je, že lidé se mu věnují cílevědomě. Znalost mateřského jazyka může být výhodná v tom, že člověk už chápe abstraktní pravidla používání jazykového systému jako celku. Zároveň však mateřský jazyk může představovat i nevýhodu v tom, že tzv. interferuje s cizím jazykem, tedy struktury specifické pro mateřský jazyka se míchají se systémem cizího jazyka.\n\nSamotné učení se cizího jazyka není proces vrozený a přirozený, ale nepřipomíná ani behavioristickou imitaci. Je založen na analogii, asociaci a opakování. Platí, že se lépe učí ve vazbě na něco známého, v závislosti na jednoduchém pravidle a lépe se učí materiál, který je nějak zorganizován. V tom spočívá i další rozdíl oproti osvojování mateřského jazyka, když je dítě v daném jazykovém prostředí a jazyk, který mu je prezentován není nijak zorganizován a není mu představován po menších celcích. Věk je podobně jako u mateřského jazyku důležitý. Při prvním kritickém období děti ztrácejí možnost plně rozlišovat a produkovat fonémy, které se nenacházejí v jejich mateřském jazyce. Po překonání druhého kritického období již lidé neumí zvládnout cizí jazyk na úrovni rodilého mluvčího.\n\nBilingvismus je jev, při kterém u jedince současně existují dva různé jazykové systémy. Rozlišujeme přitom biligvalizmus individuální (například děti ze smíšených manželství, které jsou vystaveny oběma jazykům) a kolektivní (vzniká na geografickém území, kde žijí dvě jazykové skupiny). Někteří autoři požadují, aby oba jazyky byly zvládnuté dokonale, jiní autoři tvrdí, že taková situace nikdy nemůže nastat a vždy je jeden z jazyků silnější. Často dochází k jevu, kdy jedinec používá jeden jazyk jen v určitých situacích a druhý zas v jiných.\n\nProdukce mluvy je proces kódování pojmových obsahů do uspořádaného sledu jazykových prostředků. Zjednodušeně řečeno, při produkci se snažíme verbalizovat myšlenku, kterou chceme vyjádřit. Tento proces značně závisí na formě, účelu, pragmatického záměru, počtu recipientů projevu a dalších faktorech.\n\nNa to, aby celý proces začal, musí existovat motivace vyjádřit myšlenku. Mluví se o tzv. intenci, která je čistě psychologickou záležitostí. Z psycholingvistického hlediska má celý proces produkce tři hlavní fáze: konceptualizaci, formulaci a artikulaci. V rámci konceptualizace je vytvořena kognitivní reprezentace toho, co chceme vyjádřit a probíhá výběr lexikálních prostředků z mentálního lexikonu. Při formulaci nastává plánování gramatického rámce a následně probíhá fonologické kódování. Hovoří se o tzv. linearizaci, tedy uspořádání vybraných lexikálních prostředků syntakticky správně podle zvolené větné struktury. Až nakonec nastane artikulace, tedy vlastní (fyzikální) pronesení mluvy. Po samotné produkci většinou sledujeme odezvu od komunikačního partnera. Rovněž probíhá proces vlastního monitorování, který se snaží detekovat chyby a podle možností je opravit. Výsledná věta by však měla podléhat gramatickým pravidlům, proto jsou možnosti průběžné opravy omezené. Většinou jim předchází pauza.\n\nSamotný výzkum produkce řeči probíhá dvěma hlavními způsoby - studiem afázií (metoda typická pro neurolingvistiku) a studiem typických chyb při produkci, tedy přeřeknutí. Přeřeknutí je odchylka od zamýšlené výpovědi u zdravých lidí, kteří dobře ovládají daný jazyk. Za předpokladu, že při tomto typu chyby funguje celý systém bez problémů a samotné přeřeknutí signalizuje pouze izolovanou jednorázovou chybu v nějakém subsystému, nám mohou chyby napovědět o průběhu produkce. Podle výzkumů se zdá, že přeřeknutí nejsou náhodná. Lze je kategorizovat na záměnu slov, záměnu hlásek, záměnu kořenových morfémů, chybný výběr slov či kontaminaci. Studium jednotlivých typů přeřeknutí ukazuje, že tyto chyby vycházejí z formální či obsahové podobnosti jednotek. Možnost přeřeknutí na základě formální podobnosti slov napovídá, že jazykový systém má pravděpodobně možnost přistupovat k lexikálním jednotkám bez ohledu na obsah. Také to může naznačovat, že náš lexikon se skládá nejméně ze dvou zásobníků - jeden uspořádaný formálně a druhý obsahově.\n\nVýzkum a teorie jazykové produkce zaostává v počtu teoretických a výzkumných prací za oblastí jazykové percepce a to i přesto, že výsledný efekt (samotná produkce) se dá snáz monitorovat. Jedno z vysvětlení je, že manipulace při jazykové percepci je znatelně jednodušší. Otázky, kterým se psycholingvisti v této oblasti v současnosti věnují jsou například: Jaké reprezentační struktury jsou použity? Děje se kódování v jednotlivých modulech sekvenčně nebo paralelně? Jaký vliv má kontext?\n\nŘečová percepce je proces vizuálního či orálního vnímání a dekódování. Jazyková percepce není řízena pouze samotnými vstupními daty, ale i kontextem či znalostmi o světě uloženými v dlouhodobé paměti příjemce. Při řečové percepci je nutné překonat několik problémů a asi prvním z nich je koartikulace. Při běžné výslovnosti vyslovujeme souvisle a na fyzikální reprezentaci vnímaného signálu není většinou zřetelné, kde jsou hranice slov či vět. Je to způsobeno tím, že artikulace sousedních hlásek se ovlivňuje - během artikulace hlásky předchozí se mluvidla připravují na artikulaci hlásky následující a proto je přechod mezi dvěma hláskami většinou plynulý. Slova a věty se však skládají z různých segmentů, které na interpretaci vstupních dat potřebujeme identifikovat. Jednotlivým segmentům musíme přiřadit význam a podrobit je syntaktické analýze. Syntaktická analýza může být o to problematičtější, že vnímaný signál přijímáme v pořadí, v jakém přijde (tj. zleva doprava), přičemž jsme limitováni kapacitou krátkodobé paměti.\n\nTypická chyba při percepci a porozumění řeči nastává při tzv. interpretačně slepých kolejích (věty typu garden-path). Jedná se o věty, kterých syntaktická struktura při zpracování zleva doprava navádí recipienta k nějaké konkrétní syntaktické interpretaci. Ta je však s ohledem na celou větu nesprávná (většinou o správné interpretaci rozhoduje pár posledních slov). Věty typu garden-path se využívají při zkoumání velikosti a výhradnosti vlivu syntaktických a sémanticko-pragmatických aspektů při syntaktické analýze vět. Podle výzkumu se zdá, že recipient nečeká se syntaktickou analýzou až bude mít k dispozici celou větu a její význam. V každém okamžiku zpracovává větu podle jedné preferované interpretace opírající se spíše o formální aspekty. V okamžiku, kdy člověk narazí na slovo, které se do této interpretace nehodí, se snaží větu znovu analyzovat, ale tentokrát dává jednotlivým segmentům jiný syntaktický význam. Existuje však i mnoho zastánců a důkazů vlivu významu a kontextu na výběr preferované větné struktury. Otázka, do jaké míry o syntaktické analýze rozhodujeme čistě na základě formálních znaků a syntaxe a do jaké míry využíváme význam, kontext a jiné informace je tedy stále nezodpovězena.\n\nStále není jasné, do jaké míry probíhají jednotlivé kroky sekvenčně či paralelně a zda se při samotném zpracování využívají znalosti uložené v dlouhodobé paměti recipienta, popřípadě kdy se v procesu k těmto znalostem přistupuje. Otázka, která je v této oblasti psycholingvistiky velmi diskutovaná, je, zda parser pracuje autonomně nebo interaktivně. Autonomní parser se skládá z několika modulů, které mezi sebou mají omezenou možnost interakce, během samotného zpracování se nevyužívají znalosti uložené v paměti a zpracování probíhá zdola-nahoru. Naopak u interaktivního parsera je směr zpracování kombinací přístupů zdola-nahoru a shora-dolů, jednotlivé části mezi sebou interagují okamžitě a mají přístup k znalostem o světě.\n\n\n"}
{"id": "164051", "url": "https://cs.wikipedia.org/wiki?curid=164051", "title": "Loch Shiel", "text": "Loch Shiel\n\nLoch Shiel ( ) je jezero, které se nachází ve Skotsku, v oblasti Highlands, 20 km západně od města Fort William. Toto 128 m hluboké jezero je 25 km dlouhé. Má rozlohu 20 km². Leží v nadmořské výšce 4,5 m.\n\nZ jezera odtéká řeka Shiel.\n\nNa severní straně je postaven Glenfinnan monument a je zde také Station museum.\n"}
{"id": "164052", "url": "https://cs.wikipedia.org/wiki?curid=164052", "title": "Afričan", "text": "Afričan\n\nAfričan je obecné označení obyvatele Afrického kontinentu nebo pro lidi z něj pocházející.\n\nDalší významy mohou zahrnovat:\n\n"}
{"id": "164055", "url": "https://cs.wikipedia.org/wiki?curid=164055", "title": "Jaroslav Zvěřina", "text": "Jaroslav Zvěřina\n\nJaroslav Zvěřina (* 18. prosince 1942 Třebíč) je český lékař – sexuolog, předseda Sexuologické společnosti České lékařské společnosti, politik, po sametové revoluci poslanec Sněmovny národů Federálního shromáždění, od 90. let člen Poslanecké sněmovny, počátkem 21. století poslanec evropského parlamentu.\n\nV rodné Třebíči vychodil základní i střední školu. V roce 1965 získal titul MUDr. na Lékařské fakultě, Univerzity Karlovy v Hradci Králové. V roce 1988 získal titul kandidát věd na Fakultě všeobecného lékařství Univerzity Karlovy v Praze. Habilitoval se roku 1989.\nV letech 1965–1969 byl zaměstnán v Psychiatrické léčebně Havlíčkův Brod jako sekundář, psychiatr. V období let 1969–1977 pracoval v Táboře jako ambulantní psychiatr. Od roku 1977 byl zaměstnán v Sexuologickém ústavu 1. lékařské fakulty UK a VFN Praha 2, přičemž od roku 1989 byl přednostou tohoto Sexuologického ústavu. Získal atestaci z psychiatrie (1. stupeň roku 1969, 2. stupeň 1973) a sexuologie (1982). Zastával post předsedy Sexuologické společnosti ČLS. V roce 1990 spoluzakládal českou Společnost pro plánování rodiny a sexuální výchovu a byl opakovaně volen jejím prezidentem až do roku 2003. Do roku 2003 rovněž působil jako člen Vědecké rady a Komise pro prevenci HIV/AIDS Ministerstva zdravotnictví ČR. Je členem prestižní \"International Academy of Sex Research\" (IASR) a \"Deutsche Gesellschaft für Sexualwissenschaft\" (DGSW).\n\nV letech 1994–1999 byl členem výboru \"Světové sexuologické asociace\" (WAS) a \"Evropské federace pro sexuologii\" (EFS). Působil i jako člen redakční rady časopisů \"Arch. Ital Urol. Androl. a Sexologies\". Je čestným členem polské, slovenské a několika dalších zahraničních sexuologických společností. Zastával i post člena správní rady Nadačního fondu \"Česká hlava\", zaměřeného na podporu české vědy. V letech 1996–2004 byl místopředsedou správní rady o. p. s. \"Podaná ruka\" (prevence úrazů dětí).\n\nPřednášel na konferencích a kongresech doma i v zahraničí. Publikoval více než 300 odborných prací doma i za hranicemi. Je spoluautorem několika odborných monografií, autorem učebních textů \"Lékařská sexuologie\" (1991, 1994, 2012), monografií \"O politice a sexualitě\" (1996), \"Sexuologie (nejen) pro lékaře\" (2003) aj.\n\nOd roku 1989 vede subkatedru sexuologie při IDVZP a vede postgraduální přípravu a atestace odborných lékařů a laborantů v oboru sexuologie.\n\nVe volbách roku 1992 byl zvolen za ODS, respektive za koalici ODS-KDS do české části Sněmovny národů (volební obvod Jihočeský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 byl zvolen do zastupitelstva města Tábor a stal se členem městské rady. Post zastupitele obhájil v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Je členem Rotary International Tábor.\n\nDo vysoké politiky se vrátil ve volbách v roce 1996, kdy byl zvolen do Poslanecké sněmovny Parlamentu České republiky za ODS. Byl členem výboru petičního a výboru pro sociální věci a zdravotnictví. V roce 1998 působil krátce i jako místopředseda poslanecké sněmovny. Poslanecký mandát obhájil ve volbách roku 1998. Stal se předsedou parlamentního výboru pro evropskou integraci. Působil rovněž jako stínový ministr školství ve stínové vládě ODS. Opětovně byl do dolní komory zvolen ve volbách roku 2002. Získal na kandidátce ODS v Jihočeském kraji nejvíce preferenčních hlasů. Byl místopředsedou Výboru pro evropskou integraci. V dolní komoře českého parlamentu setrval do roku 2004.\n\nVe volbách roku 2004 byl zvolen za Českou republiku do Evropského parlamentu. Díky téměř 55 000 preferenčních hlasů přeskočil z desátého na druhé místo kandidátky ODS. Byl členem skupiny Evropských demokratů(EPP-ED), Výboru EP pro právní záležitosti a Výboru EP pro kulturu a vzdělávání. Byl také místopředsedou Delegace EP pro vztahy s Japonskem. Ve volbách roce 2009 svůj mandát neobhájil. V červnu 2014 členství v ODS ukončil a od té doby není členem žádné politické strany.\n\nV komunálních volbách roku 2014 kandidoval jako nestraník za Svobodné do Zastupitelstva města Tábor, ale neuspěl. V červnu 2019 pak podpořil nové hnutí Trikolóra.\n\nJe autorem více než 300 příspěvků v odborných lékařských periodikách v ČR i zahraničí.\n\n\n"}
{"id": "164057", "url": "https://cs.wikipedia.org/wiki?curid=164057", "title": "Localhost", "text": "Localhost\n\nV počítačové terminologii znamená localhost odkaz na právě používaný počítač. Localhost odkazuje na speciální vyhrazenou IP adresu 127.0.0.1 v protokolu IPv4, nebo ::1 v protokolu IPv6, která může být použita aplikacemi místního počítače používající protokol TCP/IP a mohou tuto smyčku použít pro komunikaci sama se sebou, pokud je to potřeba.\n\nPomocí localhost je možno prověřit stav TCP/IP stacku vlastního počítače. Pokud se provede příkaz PING na localhost a tento odpovídá, je zřejmé, že TCP/IP stack funguje jak má. Pokud tento příkaz je bez odezvy, je v systému chyba.\n\nPříkaz ping se provádí takto:\n\n\nStav TCP/IP stacku je možno zkontrolovat:\n\n\nUmístění souboru hosts závisí na operačním systému, který používáte.\n\n"}
{"id": "164058", "url": "https://cs.wikipedia.org/wiki?curid=164058", "title": "Castle Tioram", "text": "Castle Tioram\n\nHrad se nachází na strategicky důležitém místě poblíž ústí řeky Shiel do zátoky Moidart. Archeologické nálezy z této lokality svědčí o osídlení z doby železné a později též o přítomnosti Vikingů. Základní stavební prvky hradu jsou shodné s podobnou architekturou v daném regionu, budovanou ve 13. století. Jádro pevnosti bylo vybudováno na pětibokém půdorysu. Další části hradu pak byly přistavěny ve století patnáctém a sedmnáctém. V minulosti patřil hrad do majetku rodu MacDonaldů z Clanaraldu. Poslední majitel Allan z Clanranaldu nechal hrad zapálit, když odjížděl v roce 1715 bojovat po boku Jakobitů, aby jeho majetek nepadl za oběť nepřátelům. Allan, zvaný též Allan z Moidartu, v bitvě u Sheriffmuiru padl. Od té doby je hrad ruinou, již v roce 1748 byl popsán jako pustý.\n\nV následujícím období hrad zůstal ve vlastnictví pánů z Clanaraldu, v průběhu 20. století několikrát změnil majitele. K zásadnímu obratu došlo po roce 1996, kdy byl hrad nabídnut k prodeji za 100 000 liber. Původně jej měla v úmyslu koupit státní agentura Historické Skotsko (\"Historic Scotland\"), ta však odstoupila od koupě kvůli zájmu jednoho místního sdružení. Nakonec ale v roce 1997 zříceninu koupila společnost Anta Estates za 300 000 liber. Ukázalo se však , že tato společnost chce hrad zcela přestavět pro účely bydlení, včetně zastřešení, vybudování přístupové cesty, přípojek elektřiny a další infrastruktury. Tento záměr nebyl státními orgány schválen, následovaly roky sporů a diskusí ve snaze dospět k dohodě s majiteli hradu.\n\nHradní zřícenina je kvůli havarijnímu stavu v současné době nepřístupná veřejnosti, avšak vstup na ostrůvek a prohlídka exteriéru hradu jsou povoleny.\n\nV 17. století se stal majitelem hradu John z Clanaraldu, v pořadí již dvanáctý pán na Tioramu. Údajně to byl velice krutý a zlý člověk. Pověst vypráví, že když jeho zlé skutky přesáhly jakoukoli mez, jednoho dne se v jeho pokoji na hradě objevila velká, černá, odporně vyhlížející žába. Hradní pán se jí nemohl zbavit, zkoušel dokonce před ní prchnout na moře, ale netvor jej pronásledoval i tam. Ďábelská žába tak zůstala ve společnosti Johna z Clanaraldu až do konce jeho dnů.\n"}
{"id": "164066", "url": "https://cs.wikipedia.org/wiki?curid=164066", "title": "Adil-begova mešita", "text": "Adil-begova mešita\n\nAdil-begova mešita ( ) se nachází v bosenskohercegovském hlavním městě Sarajevu, konkrétně ve čtvrti Kobilja Glava.\n\nSoučasná mešita je moderní stavba, jež vznikla mezi léty 1988–1989 na místě původní, ale již nevyhovující staré modlitebny, masdžídu, bez vlastního minaretu. Během války (1992–1995) budova utrpěla značná poškození, do základů pak byla zničena při srbském odstřelování 31. srpna 1992. Kvůli své poloze na vyvýšenině se stala nechtěným symbolem vzdoru proti srbskému obležení Sarajeva. Obnova svatostánku byla zahájena roku 1996, slavnostní znovuotevření se pak odehrálo 6. června roku 1999. Opravu mešity z větší části financoval bosňácký politik a filantrop Adil-beg Zulfikarpašić, po němž svatostánek získal i své nové pojmenování.\n\n"}
{"id": "164069", "url": "https://cs.wikipedia.org/wiki?curid=164069", "title": "Taymouth Castle", "text": "Taymouth Castle\n\nTaymouth Castle je novogotický skotský hrad vystavěný v letech 1802 – 1810 na místech původního Balloch Castle (vystavěném v roce 1550), nacházející se ve správní oblasti Perth and Kinross, při severním okraji jezera Loch Tay. Mezi léty 1838 a 1842 se hrad rozšířil do stávající velikosti. Královna Viktorie jej navštívila v roce 1842. V minulosti zde byl hotel, nemocnice i škola. V současnosti (2006 – 2007) zde probíhá rekonstrukce hradu na šestihvězdičkový hotel se zaměřením na golf.\n\n"}
{"id": "164070", "url": "https://cs.wikipedia.org/wiki?curid=164070", "title": "Mešita krále Fahda", "text": "Mešita krále Fahda\n\nMešita krále Fahda ( ) se nachází v hlavním městě Bosny a Hercegoviny, Sarajevu.\n\nTato mešita je nová; vznikla až po válce v 90. letech 20. století. Je též největší na celém Balkáně, podle některých zdrojů i v celé Evropě (nejsou-li započítány ovšem mešity v evropské části Istanbulu, jež jsou mnohem větší). Mešita se nachází na pozemku o rozloze 8 200 m² a pojme až 5 000 věřících. Její výstavba stála 22 milionů konvertibilních marek; s financováním pomohla Saúdská Arábie a místní královská rodina (angažoval se hlavně princ Selman bin Abdul-Azíz). Jedná se o největší investici z této země do Bosny a Hercegoviny. Součástí mešity je též i náboženská knihovna a vyučuje se zde i arabština.\n\n"}
{"id": "164071", "url": "https://cs.wikipedia.org/wiki?curid=164071", "title": "Kamenný rybník (u Plzně)", "text": "Kamenný rybník (u Plzně)\n\nKamenný rybník, zvaný též Kameňák, je součástí rybniční soustavy na Boleveckém potoce a jeho přítocích na severním okraji města Plzně.\n\nRybník byl založen po roce 1460 jako součást původní středověké soustavy. Dlouho sloužil jako rybochovný (původně jako výtažný, občas jako hlavní), v současnosti je určen především k rekreačním účelům, byť koupání komplikuje přilnavá vazkost vody. V roce 1994 bylo dokončeno odbahnění a rekonstrukce rybníka, jeho následné napouštění trvalo 20 měsíců. V roce 2002 byl v hrázi vybudován přepad. Rybník není s ohledem na potřeby rezervace vypouštěn, rybáři na něm nedělají výlovy a udržují v něm jezerní společenstvo ryb s vysokým podílem dravých ryb.\n\nRybník je napájen přítoky a prameny ze západního rašeliniště a odvodňován bezejmennou vodotečí odtékající od mohutné jižní hráze k jihu do nedalekého Třemošenského rybníka. Rybník má rozlohu 5,2 ha, pokud se započítají i porosty rákosu při vtoku vzroste na 7,5 ha, ale v minulosti byl ještě rozlehlejší – byl zanesen sedimenty z přítoků. Tvar je oválný se dvěma drobnými zálivy na severu, délka ve směru západ-východ je přibližně 380 m, šířka ve směru sever-jih je přibližně 190 m. Na rozdíl od všech ostatních rybníku soustavy má voda hnědý nádech díky výluhům z rašelinišť, při pohledu z letadla se rybník jeví temným. Podle Richarda Havelky ze\nSprávy veřejného statku města Plzně je voda svým složením podobná vodě v jezerech ve Finsku. Rybník je obklopen borovicovým lesem, na západě a severozápadě loukou přecházející v rašeliniště (viz část Přírodní rezervace), jeho severovýchodní pláž je písčitá (s volejbalovým hřištěm).\n\nU hráze rybníka fungovala dřevěná restaurace U Trepků, kterou v roce 1970 nahradila novostavba. Jihovýchodně od rybníka byla roku 1852 postavena lesovna Sofronka pro dva hajné. Při náletu spojeneckých vojsk 16. prosince 1944 byla přímo zasažena a částečně zničena. Záchranu lidských životů připomínají boží muka poblíž hráze. V současnosti slouží Sofronka jako hájovna městských lesů při silnici I/27.\n\nNálety na Plzeň v okolí připomíná také 126 kráterů od bomb v okolních lesích, které vytvořily stanoviště s vlhčím prostředím. Některé z nich jsou zatopeny podzemní vodou.\n\nNedaleko západního okraje rybníka se nachází pomníček \"Letzer Hase.\" Pamětní deska upevněná na malém kamenném podstavci připomíná místo, kde obchodník Karel Klotz střelil dne 25. října 1877 v 81 letech svého posledního zajíce (Klotz zemřel 22. února 1879). Původně byl nápis na litinové tabulce v němčině, nová deska s českým nápisem byla odhalena v roce 2011.\n\nÚdaje z roku 1998.\n\nPři vtoku na západním okraji rybníka je vrchovištní rašeliniště přecházející v rašelinný les. Do rezervace patří také \"'Kamenná louka\", slatinná (vlhká) louka s výskytem vzácných druhů rostlin, která postupně zarůstá přirozenou olšinou.\n\nBotanici se o území navazující na Kamenný rybník zajímají od druhé poloviny 19. století (L. Čelakovský roku 1874, P. Hora roku 1883) a již roku žádal František Maloch město Plzeň o ochranu místního lesa. Území bylo Josefem Sigmondem roku 1913 vyloučeno z běžného hospodářského využití a roku 1930 bylo území na návrh D. Šaška chráněno jako přírodní památka. V roce 1953 prohlásilo Ministerstva školství a osvěty výnosem č.j. 101.583/53-D-II/3 ze dne 18. dubna porosty a květenu na rašeliništi přírodní rezervací. V 80. letech bylo navrženo rozšíření území i předmět ochrany, které bylo potvrzeno vyhláškou Rady města Plzně č. 31/1997 ze dne 28. 8. 1997. V současnosti je rozloha chráněného území 11,3835 ha.\n\nV místě mělké nivy přítoků pozdějšího Kamenného rybníka s několika prameny na podloží kyselých arkóz svrchního karbonu se přibližně na přelomu letopočtu (dle Kriesla) vytvořilo rašeliniště, jehož dnešní ložisko je 120 cm silné. Rozbory pylu ze spodních vrstev prokázaly přítomnost borovice a ojediněle jedle.\n\nAč byla část rašeliniště v polovině 19. století odvodněna a dnešní les byl na této ploše uměle vysazen, zůstaly zachovány typické druhy rostlin rašeliniště i jejich společenstva včetně živočichů. Lze najít rašelinné bory, bažinné olšiny, rákosové a sítinové, rašeliništní a ponořené porosty. Mezi dřevinami dominuje borovice, dále je zastoupena bříza bělokorá, bříza pýřitá, bříza bradavičnatá, olše lepkavá, smrk, jeřáb ptačí, topol osika, vrba jíva, svída krvavá a krušina olšová. Typickými rostlinami rezervace jsou suchopýr pochvatý, sedmikvítek evropský, klikva bahenní, vlochyně bahenní, masožravá rosnatka okrouhlolistá, ostřice plstnatoplodá, rákos obecný a další. Rašeliník je zastoupen 13 druhy.\n\nPřesto je území dlouhodobě ovlivňováno lidskou činností, v poslední době představovanou především živelnou rekreací. Když J. Sofron v letech 1981 a 1982 porovnával tehdy aktuální stav se starší literaturou, musel konstatovat až 60% snížení počtu rostlinných druhů. Např. vachta trojlistá se v rezervaci v meziválečném období vyskytovala hojně.\n\nBotanici spekulují o původnosti zdejšího smrku. Ten mohl přirozeně sestoupit i do nižších poloh ve směsi s dubem a jelikož snáší i podmáčené až zrašelinělé půdy, mohl na rašelinách Kamenného rybníka a v nedaleké rezervaci Petrovka najít útočiště. K přežití takové původní populace by dle K. Kaňáka přispělo ochlazení v tzv. malé době ledové (cca 1300–1700). Při předpokladu těžby dřeva ve zdejších lesích od 13. až 14. století se smrk mohl šířit na vzniklé paseky, neboť produkuje více semen než jiné stromy. Od 17. století však mohl být smrk také záměrně vyset či později vysazen. Jeden ze smrků je také nejvyšším a nejmohutnějším stromem rezervace; roste v severozápadním rohu území, jeho výška je 34 m, průměr ve výčetní výšce je 85 cm a obvod 270 cm.\n\nRezervace patří dle IUCN (World Conservation Union) mezi řízené rezervace (kód IV).\n\n\n"}
{"id": "164073", "url": "https://cs.wikipedia.org/wiki?curid=164073", "title": "Dobrý voják Švejk", "text": "Dobrý voják Švejk\n\nDobrý voják Švejk může být:\n\n\n"}
{"id": "164076", "url": "https://cs.wikipedia.org/wiki?curid=164076", "title": "Úpořiny", "text": "Úpořiny\n\nVesnice Úpořiny () je část obce Bystřany v okrese Teplice. Nachází se 1 km jihovýchodně od Bystřan a 4 km jihovýchodně od okresního města Teplice. V roce 2011 zde žilo 169 obyvatel.\n\nÚpořiny se vyskytují v písemných pramenech poprvé v roce 1412. Od roku 1590 patří teplickému panství. Osada Nové Dvory – nyní část Bystřan, patřila až do 18. století Úpořinám.\n\nVe 30.letech 19. století byl v Úpořinách hostinec, rasovna, ovčín a dva mlýny. Obyvatelé nalézali obživu ve zdejších podnicích – cihelně a mlýnu. Za 1. republiky zde byla otevřena velká přádelna a pletárna. Později zde fungovala firma Dechtochema vyrábějící linoleum a působil zde i velkoobchod s papírem Ospap.\n\nÚpořiny se skládají ze dvou místně oddělených částí – Starých a Nových Úpořin.\n\n\n\nStejnojmenná železniční stanice jižně od vesnice je přestupním uzlem: kříží se zde tratě Lovosice–Teplice v Čechách s tratí Ústí nad Labem–Bílina.\n\nSeverně od Úpořin prochází silnice I. třídy číslo 8 z Lovosic k hraničnímu přechodu v Cínovci. Končí zde také silnice I/63 spojující Ústí nad Labem a Teplice sloužící také jako náhrada nedostavěného úseku dálnice D8.\n\n"}
{"id": "164077", "url": "https://cs.wikipedia.org/wiki?curid=164077", "title": "Plamenomet", "text": "Plamenomet\n\nPlamenomet je zařízení vrhající určeným směrem proud hořící látky. Je to především zbraň, ale existují i jeho nevojenské aplikace, například vypalování porostů. Moderní vojenský plamenomet byl vynalezen v Německu v roce 1901, a byl široce užíván během válek 20. století. V moderní válce byl poprvé použit roku 1915 s velkými úspěchy. Podobné zbraně ale existovaly i dříve. První německý plamenomet byl vlastně jen vylepšením principu řeckého ohně. Ve válce se plamenomet používal zejména v boji proti zákopům, kulometným hnízdům a pevnůstkám. Plamenomety fungovaly tak, že se zápalná kapalina (nafta nebo benzín) vystřelovala tlakem inertního plynu, nejčastěji dusíku, nebo se pro každý zášleh užilo energie malé výbušné nálože. Dosah zbraně činil přibližně dvacet metrů.\n\nPlamenomety se v průběhu 2. sv. války připevňovaly na tanky nebo transportéry. Tyto tanky ale nebyly příliš používané, protože byly neúčinné proti tankům, daly se použít pouze proti pěchotě a to pouze na krátkou vzdálenost.\n\nPříkladem může být Churchill Crocodile, britský plamenometný tank který se vylodil i v Normandii, ale akce se dočkal jen jednou. Dosah jeho plamenometu byl až na vzdálenost 72 m.\n\nDalším spojenecký plamenometný tank byl americký M4A3R3 Zippo, obdoba britského Churchila Crocodile.\n\nObdobnými německými plamenometnými tanky byly Panzerflammwagen III (Flammpanzer III), vzniklé přestavbou tanků PzKpfw III verze M.\n\nPlamenometem byl v srpnu 1935 vybaven i italský tančík L3/33, nasazený během invaze do Etiopie\n\n\n"}
{"id": "164083", "url": "https://cs.wikipedia.org/wiki?curid=164083", "title": "Sfalerit", "text": "Sfalerit\n\nSfalerit (Glocker, 1847), chemický vzorec ZnS, systematický název sulfid zinečnatý (dříve též sirník zinečnatý) je krychlový minerál.\nNázev pochází z řeckého \"sphaleros\" – klamný, protože tmavé odrůdy připomínaly galenit, ale neobsahovaly žádné olovo. Starší český název je blejno zinkové.\n\nVzniká na hydrotermálních rudních žilách, dále původ magmatický, pegmatiticko-pneumatolytický a sedimentární. Nejtypičtějším výskytem sfaleritu jsou hydrotermální rudní žíly, nejčastěji Pb-Zn (galenit-sfalerit). Sfalerit dále vzniká v bazických magmatitech jako tzv. likvační rudy, na podmořských vulkánech, v metamorfitech (stratiformní ložiska), ve skarnech a v greisenech. Méně často vzniká také v některých typech sedimentů.\n\nKrystaly, zrnité, zemité, masivní i kolomorfní agregáty, často vrstevnatě různobarevné. Krystaly mají tvar tetraedru nebo dodekaedru, často dvojčatí.\n\n\n\nmetacinabarit, kasiterit, granát\n\ngalenit, chalkopyrit, markazit, pyrit, fluorit, baryt, křemen\n\ntěžba\n\nDůležitá ruda zinku, světle zbarvené a průhledné až průsvitné odrůdy používají jako drahé kameny (fasetové brusy, kabošony).\n\nHojný minerál.\n\n\n\n\n"}
{"id": "164084", "url": "https://cs.wikipedia.org/wiki?curid=164084", "title": "Sulfid zinečnatý", "text": "Sulfid zinečnatý\n\nSulfid zinečnatý (zastarale sirník zinečnatý) je anorganická sůl sulfanu a hydroxidu zinečnatého se vzorcem ZnS. Jedná se o bílou, krystalickou látku (navzdory tomu, že sfalerit je tmavý, nepodobá se sfaleritu), která není rozpustná ve vodě, podobně jako většina sulfidů.\n\nTuto látku je možno vyrábět reakcí zinečnatých solí, nejlépe rozpuštěných v rozpouštědle, a sulfidů alkalických kovů. Tato reakce se využívá v analytické chemii, vzniká bílá sraženina. Můžeme si uvést například reakci sulfidu sodného (NaS) se síranem zinečnatým (ZnSO), za vzniku sulfidu zinečnatého a síranu sodného (NaSO):\nNaS (aq) + ZnSO (aq) → ZnS (s) + NaSO (aq)\nPrůmyslově je možno tuto látku vyrábět reakcí síry s kovovým zinkem, podle rovnice:\nS + 8 Zn → 8 ZnS\nTato látka se především využívá na výrobu kovového zinku z přírodního sulfidu zinečnatého, který je obsažen ve sfaleritu. Reakce probíhá ve dvou stupních. Nejprve vznikne se vzdušným kyslíkem oxid zinečnatý a oxid siřičitý, který se musí zachycovat odsiřovacím zařízením, následně se z oxidu uhlíkem vyredukuje kovový zinek:\n2 ZnS + 3 O → 2 ZnO + 2 SO\n2 ZnO + C → 2 Zn + CO\nPři této reakci nevzniká příliš čistý kov, dostatečně na galvanické pokovování, ale ne na chemické využití, jelikož je skoro vždy kontaminován železem, olovem, cínem, kadmiem, sírou, uhlíkem, stopami stříbra, manganu a jinými látkami. Pro chemické a farmaceutické využití se používá zinek přečištěný různými chemickými procesy.\n\nTato látka se silnějšími kyselinami reaguje za vzniku sirovodíku:\nZnS + 2HCl → HS + ZnCl\nJelikož vznikající sulfan je toxický, řadí se ZnS mezi mírně nebezpečné látky (viz NFPA). Při požití by tato látka v žaludku reagovala se zředěnou kyselinou chlorovodíkovou, tato reakce však probíhá pomalu.\n\nTato látka se především využívá na výrobu zinku, rovnice je zmíněna výše. Tato látka funguje ve směsi s mědí jako luminofor. Je to levný luminofor, ale poměrně slabý. Obrázek níže porovnává sulfid zinečnatý a hlinitan strontnatý (se sloučeninami europia a dysprosia). Fotografie je pořízena po jedné minutě svícení. Je patrné, je hlinitan strontnatý je silnější luminofor.\n\nAby luminiscence probíhala, je potřeba dodat aktivátory. Pokud je použito kovové stříbro, směs svítí modrým světlem o vlnové délce 450 nm. Kovový mangan svítí oranžovo-červeně, o vlnové délce asi 590 nm. Měď způsobuje poměrně dlouho svítící zelené světlo, a je použita na obrázku. \nSulfid zinečnatý se používá jako pigment.\n"}
{"id": "164088", "url": "https://cs.wikipedia.org/wiki?curid=164088", "title": "Paříž ve dvacátém století", "text": "Paříž ve dvacátém století\n\nPaříž ve dvacátém století \"(Paris au XXe siècle)\" je vědeckofantastický román francouzského spisovatele Julesa Verna. Je to po knihách \"Cesta pozpátku do Anglie a Skotska\" a \"Pět neděl v balóně\" třetí autorův román. Verne jej napsal roku 1863 a líčí v něm poněkud ponurý obraz lidské společnosti za sto let (lidstvo na jedné straně využívá obrovské technické vymoženosti, ale na druhé straně prochází obrovským úpadkem vzdělanosti, který s sebou přinesl konzumní a uspěchaný způsob života). Vernův nakladatel Hetzel odmítl toto dílo pro jeho pesimismus vydat a po jeho přečtení Vernovi napsal: \"\"Můj drahý Verne, nevím, co bych za to dal, abych Vám nemusel dnes psát. Stanovil jste si navýsost obtížný úkol - a stejně jako vašim předchůdcům v podobných věcech, ani Vám se nepodařilo zhostit se ho s úspěchem. (…) Publikaci této knihy vidím jako katastrofu, která zničí vaše jméno. Přivedlo by to k přesvědčení, že \"Pět neděl v balóně\" bylo náhodné vybočení. Ale já tady mám \"Dobrodružství kapitána Hatterase\", a tudíž vím, že náhodné vybočení je právě tato nezdařená věc. Ovšem veřejnost by to nevěděla. (…) Nejste pro tu knihu zralý, předěláte ji za dvacet let. (…)\"\" A na okraj rukopisu poznamenal: \"\"Vašemu proroctví dnes nikdo neuvěří. (…), nebudou se o to zajímat.\"\"\n\nVerne poté dílo založil mezi své ostatní rukopisy. Později byl román dokonce považován za ztracený. Jediným důkazem jeho možné existence byl seznam Vernových nevydaných děl, který roku 1905 sestavil po smrti svého otce jeho syn Michel Verne. Roku 1989 rukopis náhodou objevil autorův pravnuk Jean v trezoru, o němž se Michel domníval, že je prázdný. Když byl román roku 1994 ve Francii vydán, zaznamenal obrovský úspěch.\n\nKniha je mistrovským dílem vědecko-technické předvídavosti. Intuice Julese Verna ohledně dalšího technologického vývoje je až vizionářská. Zatímco jiní viděli v některých vynálezech své doby jen zábavné hračky, Verne jim udělil důležitou roli v budoucnosti. Jako příklad lze uvést samohybné vozy poháněné v knize motorem Belgičana Jeana Lenoira (1822-1900) z roku 1859. Tento motor čekal celých třicet let, než byl zdokonalen německými inženýry Daimlerem a Benzem a skutečně využit pro pohon automobilů.\n\nRomán se odehrává v Paříži v letech 1960-1962, ve městě mrakodrapů ze skla, vysokorychlostních vlaků a automobilů, ve světě počítacích strojů a celosvětové komunikační sítě, v době, kdy elektrické osvětlení, faxy, telefony a výtahy jsou běžnou součástí každodenního života. Až k branám Paříže byl vyhlouben mořský kanál, splavný i pro největší námořní lodě, a na místě dnešní Eiffelovy věže byl postaven monumentální maják. Věda tak všestranně ulehčila lidský život, ten však přesto není příliš šťastný. Neustálý spěch štve lidi bez odpočinku vpřed. Kultura upadá, světu vévodí praktický materialismus, manželství přestává plnit svou funkci, neboť manželé se díky pracovnímu vytížení téměř nevidí, agresivní feminismus činí z žen \"\"vyhynulou rasu\"\", začíná převládat počet dětí narozených z volného svazku a zaznívá i myšlenka, že \"\"ženy jako bytosti na množení brzy nahradí stroje na stlačený vzduch\"\". Klesá i obecná úroveň vzdělanosti, jména jako Hugo, Balzac nebo Musset se stávají prázdnými pojmy z dávné minulosti.\n\nHlavním hrdinou románu je mladý šestnáctiletý básník Michel Dufrénoy, který zdědil po svém již mrtvém otci umělecké sklony, které mu brání podílet se na konzumním způsobu života, a proto marně hledá v moderním světě uplatnění. Když vyhrál první cenu za latinské verše, bylo to jeho strýcem a tetou považováno za ostudnou skutečnost. Stane se bankovním úředníkem, ale tato epizoda jeho života končí vyhazovem. Jediným kladem této práce je, že najde přítele, tajného klavíristu - Quinsonnase, který ho seznámí s dalšími umělci, a že se zamiluje do krásné Lucy, dcery posledního univerzitního profesora rétoriky Richelota.\n\nV následujících kapitolách knihy Michel hledá práci, marně obchází se svou básnickou sbírkou nakladatelství, a nakonec modernizuje divadelní klasiky v útvaru pojmenovaném \"„Velké skladiště dramat“\", jehož účelem je chrlit nenáročné komedie, operety a vaudevilly s kuplety a často i s oplzlými žerty. Tato práce jej však nemůže jako tvůrce uspokojit, a proto dává výpověď. Nakonec nemá už žádné peníze a je nucen jíst nejprve tzv. bramborový sýr, pak žaludový chléb a nakonec mourový chléb, vyráběný z uhlí. V hrozné zimě na počátku roku 1962 Michel zjistí, že Lucy s otcem byla pro dluhy vystěhovaná z bytu neznámo kam. V krutém mrazu bloudí ulicemi a výjevy dostávají až surrealistický nádech. Michel se dostane na ohlušující \"„Elektrický koncert“\", hraný dvěma sty propojenými klavíry, a vidí další odpudivé scény pařížské společnosti 20. století, například stavbu popraviště, kde zjistí, že nyní se popravuje elektrickým výbojem. Omdlí, ale vzpamatuje se ještě, utíká pryč, dostává se na hřbitov, odkud pozoruje zmechanizované a odcizené město a kde nakonec zřejmě umírá. Román končí slovy: \"„Ach! Paříži!“ zvolal s gestem zoufalého hněvu. „Ach! Lucy!“ zašeptal a ve mdlobách padl do sněhu\".\n\n"}
{"id": "164091", "url": "https://cs.wikipedia.org/wiki?curid=164091", "title": "Tween", "text": "Tween\n\nTween je komerční označení pro chemickou látku, která je schválena v EU a ČR jako aditivum s charakterem emulgátoru, disperzního činidla či stabilizátoru. V potravinářské ale i biologické praxi, kde se používá do roztoků při povrchové sterilizaci, se používá několik typů Tweenů. Jedná se o Tween 20 (polyoxyethylensorbitanmonolaurát), Tween 40 (polyoxyethylensorbitanmonopalmitát), Tween 60 (polyoxyethylensorbitanmonostearát), Tween 65 (polyoxyethylensorbitantristearát) a Tween 80 (polyoxyethylensorbitanmonooleát). Tyto látky mohou být podle legislativy ČR živočišného původu. Vzhledem k tomu, že jsou legislativně schváleny jako aditiva, jsou jim přiřazeny mezinárodní zkratky s číslem E.\n\n\n"}
{"id": "164092", "url": "https://cs.wikipedia.org/wiki?curid=164092", "title": "Církevní střední škola pedagogická a sociální Bojkovice", "text": "Církevní střední škola pedagogická a sociální Bojkovice\n\nCírkevní střední škola pedagogická a sociální Bojkovice je střední škola poskytující úplné čtyřleté střední odborné vzdělání zakončené maturitní zkouškou. Poskytuje vzdělání v oborech \"Předškolní a mimoškolní pedagogika\" a \"Sociální činnost\". Zřizovatelem školy je Česká kongregace sester dominikánek.\n\nŠkola byla zahájila vyučování v roce 1991 pod jménem Dívčí katolická škola Bojkovice, v roce 1996 se přejmenovala na Církevní střední odbornou školu a začala přijímat i chlapce. Současný název má škola od roku 2016, vyjadřuje přesněji obory, v kterých vzdělává své žáky. V roce 1992 bylo zprovozněno školní hřiště a v roce 1996 zahájil činnost školní internát. Od roku 2016 je škola členem Asociace středních pedagogických škol.\n\n\n"}
{"id": "164099", "url": "https://cs.wikipedia.org/wiki?curid=164099", "title": "Dórský modus", "text": "Dórský modus\n\nDórský modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího druhého stupně.\n\nV antickém Řecku byla pojmem dórský modus označována sestupná posloupnost tónů tvořená dvěma dórskými tetrachordy (posloupnost čtyř tónů s intervaly 2-2-1) oddělenými celým tónem. Výsledek je totožný s modem, který je dnes označován jako frygický.\n\nPočínaje evropským středověkem je pojmem dórský modus označován modus durové stupnice popsaný v úvodním odstavci. O něm pojednává celý zbytek tohoto článku.\n\nDórský modus vznikne z durové stupnice jejím zahráním od druhého stupně, například v případě C dur je základním tónem dórského modu D a znění dórského modu: d-e-f-g-a-h-c.\n\nJedná se o mollový modus (s malou tercií), který je charakteristický „tvrdou“ velkou sextou, kterou se liší od běžné mollové stupnice.\n\nNejbližším tvrdším modem je mixolydický modus, který se od dórského liší velkou tercií. Nejbližším měkčím modem je aiolský modus, který se od dórského liší malou sextou.\n\nNásledující tabulka obsahuje složení dórského módu pro jednotlivé tóniny.\nPro dórský mód je charakteristický mollový kvintakord, ze septakordů pak malý mollový septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón dórského modu).\n\nNásledující tabulka obsahuje charakteristické akordy dórského modu v tónině C dur.\nPoužitelné jsou i další akordy, které vzniknou vynecháním některých intervalů v formula_2, například:\n\n"}
{"id": "164104", "url": "https://cs.wikipedia.org/wiki?curid=164104", "title": "Církevní střední odborná škola", "text": "Církevní střední odborná škola\n\nCírkevní střední odborná škola je střední odborná škola provozovaná církví nebo evidovanou právnickou osobou. V Česku existuje řada těchto škol.\n\n\nAktuální\n\nDřívější\n"}
{"id": "164105", "url": "https://cs.wikipedia.org/wiki?curid=164105", "title": "Německé spolkové země", "text": "Německé spolkové země\n\nSpolková republika Německo je federativní republikou složenou ze 16 spolkových zemí (německy \"Bundesland\", plurál \"Bundesländer\") s vysokým stupněm autonomie. Termín spolková země však není v souladu s německou spolkovou ústavou, v níž se označují jako země (Land, plurál Länder). Ve své dnešní podobě vznikly německé spolkové země na území někdejšího „západního“ Německa v letech 1945–1952, na území bývalé NDR dne 3. října 1990. Svými hranicemi však do značné míry, nikoliv však důsledně, navazují na pruské provincie a spolkové země Výmarské republiky.\n\nSamostatnými zeměmi jsou i dvě města Berlín a Hamburk, zatímco Brémy se skládají ze dvou měst, jež jsou zároveň městskými okresy.\n\n"}
{"id": "164106", "url": "https://cs.wikipedia.org/wiki?curid=164106", "title": "Rakouské spolkové země", "text": "Rakouské spolkové země\n\nRakousko je federací složenou z devíti spolkových zemí (německy \"Bundesland\", plurál \"Bundesländer\") s jistým stupněm autonomie, který však není tak velký jako u spolkových zemí Německa nebo států USA. Podle článku 2, odstavce 2 rakouské spolkové ústavy se však tyto celky označují jen jako země (německy \"Land\", plurál \"Länder\"). Jednotlivé spolkové země jsou na spolkové úrovni zastoupeny ve spolkové radě, která je horní komorou rakouského parlamentu. Každá spolková země má také vlastní zemskou ústavu (německy \"Landesverfassungsgesetz\").\n\nKaždá spolková země má vlastní jednokomorový parlament zvaný zemský sněm ( ), a zemskou vládu ( ), v jejímž čele stojí zemský hejtman ( ) nebo zemská hejtmanka ( ). Volby do zemských sněmů se v téměř všech rakouských spolkových zemích konají jednou za 5 let, v Horním Rakousku jednou za 6 let\n\nNa rozdíl od členských států řady jiných federativních států mají rakouské spolkové země hned dvě vlajky (zemskou vlajku a zemskou služební vlajku). Dále má každá spolková země vlastní znak, Vídeň a Korutany mají znaky dva (velký a malý).\n\nS výjimkou Vídně, která se člení na 23 samosprávných městských okresů, se spolkové země dále člení na okresy a statutární města. Okresy se dále člení na obce, města a městysy. Pro soudní účely se spolkové země s výjimkou Vídně člení na soudní okresy.\n\nRakouský federalismus je obecně považován v podstatě za pomyslný, protože rakouské spolkové země mají jen relativně málo zákonodárných kompetencí. Mají na starosti záležitosti, jako jsou významné budovy, územní plánování, ochrana přírody, myslivost, rybolov, zemědělství, ochrana dětí a výběr některých daní.\n\nTéměř všechny záležitosti praktického významu, jako je trestní právo, občanské právo, pracovní právo, hospodářské právo, školství, věda, telekomunikace, zdravotní a sociální péče, jsou regulovány spolkovou legislativou. Také soudnictví je výlučně spolkovou záležitostí.\n\nZa těmito relativně malými kompetencemi stojí převážně historické důvody, protože v dobách habsburské monarchie se o mnoha záležitostech rozhodovalo převážně ve Vídni. Tento historický vývoj ostře kontrastuje s vývojem v Německu.\n\nZemští hejtmani mají nicméně ve svých spolkových zemích na starosti také řadu úkolů, které spadají pod spolkovou administrativu, což jejich post činí velice významným. Do zemských kompetencí také spadá územní plánování a veřejné zakázky na zemské úrovni, což zemské politice přidává značnou váhu. V důsledku jsou spolkové země schopné zablokovat projekty schválené spolkovou vládou, jako v případě železničního tunelu pod Semmeringem.\n\nPřestože mají rakouské spolkové země menší stupeň autonomie než německé spolkové země, nebo potažmo státy USA, identifikují se Rakušané vášnivě jako občané příslušné spolkové země a často brání její byť malou nezávislost. Nezřídka se Rakušané identifikují na prvním místě například jako Tyrolané a pak teprve jako Rakušané.\n\nS výjimkou Burgenlandu a Vídně, které jako země vznikly až ve 20. letech 20. století, existují ostatní rakouské země jako takové již od středověku či od 19. století (Vorarlbersko) a nejpozději v dobách Rakouska-Uherska měly postavení autonomních korunních zemí s vlastními zemskými sněmy. Také hranice rakouských spolkových zemí jsou převážně historické. Až na územní ztráty některých rakouských zemí po první světové válce, jsou jejich hranice až na výjimky totožné s hranicemi z dob Rakouska-Uherska. Od 19. století až do současnosti zůstaly zcela beze změny hranice Salcburska a Vorarlberska. Pomineme-li výše zmíněné územní ztráty, zůstaly na území moderního Rakouska zcela netknuté také hranice Korutan, Štýrska a Tyrolska. Téměř beze změny zůstala i hranice Horních Rakous, které se od roku 1938 rozšířily o původně dolnorakouské katastrální území Hinterberg bei Steyr. Nejvíce změn prodělaly ve 20. století Dolní Rakousy. Ty se roku 1920 ve prospěch Československa zmenšily o Dyjský trojúhelník, Valticko a Západní Vitorazsko; k 1. lednu 1922 trvale přišly o svoji dlouholetou metropoli Vídeň, která se stala novou spolkovou zemí; roku 1922 při úpravě státní hranice s Československem získaly nepatrnou část Uherska \"(pozemky dosud patřící obcím Devínu a Devínské Nové Vsi)\" ; roku 1938 pak ve prospěch Horních Rakous trvale ztratily katastrální území Hinterberg bei Steyr, ve prospěch Vídně přišly o řadu obcí v jejím okolí, přičemž mnohé jim byly roku 1954 zase vráceny. Vedle Vídně je další novodobou zemí i Burgenland, která je uměle vytvořeným celkem, patřícím do roku 1918 k Uhersku a poté do roku 1921 k Maďarsku, a je tvořen jeho bývalými převážně německojazyčnými oblastmi.\n\n"}
{"id": "164107", "url": "https://cs.wikipedia.org/wiki?curid=164107", "title": "Kastovní systém v Indii", "text": "Kastovní systém v Indii\n\nKastovní systém v Indii (v dévanágarí वर्णाश्रम \"varnášrama\") představuje ve své původní podobě vyhodnocení a kodifikaci indické společnosti do čtyř různých vrstev na základě různotvárnosti založené na duchovním vývoji. Toto rozdělení bylo poprvé zmíněno v Rgvédu (1500 až 1000 př. n. l.) jako čtyři součásti těla věčného puruši (ústa, paže, stehna a chodidla) a v pozdějších výkladových dílech (\"Manusmrti\" a \"Bhagavadgíta\" ) se přenáší tyto součásti i na společnost opírající se o tvrzení v upanišadách, že Brahmá, stvořitel vesmíru, vytvořil z těchto součástí čtyři společenské vrstvy:\n\n\"Ášrama\" je sanskrtský výraz, který se vztahuje ke čtyřem stádiím individuálního života:\nToto rozdělení se později stalo součástí životního stylu hinduismu a v různých podobách se projevuje dodnes.\n\nPůvodní kastovní systém (\"varnášrama\") je často zaměňován s rozdělením společnosti podle rodu (\"džáti\"). Tento chybný výklad vznikl během portugalské koloniální nadvlády v Indii v 16. století. Tehdy byl pojmenován tento systém portugalským slovem „casta“ (rod, rodina, kmen), což je překlad sanskrtského slova \"džáti\". Kastovní systém (varna-ášrama) je jeden z nejvíce nepochopených, chybně interpretovaných a zneužitých filosofických konceptů. Původní vyhodnocení společnosti na základě různotvárnosti založené na duchovním vývoji bylo zneužito prosazováním teorie nadřazenosti na základě původu. Pasáže ve védských spisech dědičnou nadřazenost zásadně vylučují.\n\nV Indii Árjové na základě výše citovaných písem dělí obyvatelstvo do čtyř vrstev, tříd (\"varen\"). Každá \"varna\" představuje část lidského těla a má přidělenou barvu:\n\n\nMimo toto rozdělení stojí daliti (nedotknutelní), také páriové či čandalové, kteří nepatří do žádné \"varny\". Konají tu nejšpinavější práci, žijí pod hranicí chudoby a ostatní varny je tedy považují za nečisté. Jejich přítomnost nebo už jen samotný jejich stín může způsobit rituální poskvrnění.\n\nZápadní svět se poprvé seznámil se systémem \"varna-ášrama\" během portugalské koloniální nadvlády v Indii v 16. století. Tehdy byl pojmenován tento systém portugalským slovem „casta“ (rod, rodina, kmen). Neznalost indických kulturních a náboženských tradic posílená předsudky způsobila, že tento klasifikační systém byl definován jako směs třídního rozdělení společnosti a náboženské víry. To byla jediná možnost jak definovat védskou filosofii a dharmické zákony v termínech, které byly pochopitelné pro západní filosofické koncepty a sociální struktury té doby.\n\nTento výklad vyhovoval i pozdější koloniální mocnosti – britskému impériu, protože umožňoval dříve jednolitou indickou společnost rozdělit, a tím snadněji ovládnout. Během expanze Britské východoindické společnosti v 18. století byly poskytovány různým společenským vrstvám výsady a tím se rozdělení společnosti dále prohlubovalo. Během koloniální nadvlády britského impéria v Indii došlo k mnoha vzpourám, které podnítila nespokojenost kmenových vůdců s britskou nadvládou a nerespektováním tradičních indických sociálních struktur.\n\nBěhem britské nadvlády se začaly vymezovat území (rezervace) pro „nejchudší společenské třídy“ a v roce 1935 byl vypracován zákon, který nabyl účinnosti v roce 1937. V tomto zákoně nabyl platnosti i nový termín – „scheduled caste“ (navržená kasta) a vznikl seznam navržených kast. Podkladem pro tento seznam bylo sčítání indického obyvatelstva v roce 1891:\n\n\n"}
{"id": "164108", "url": "https://cs.wikipedia.org/wiki?curid=164108", "title": "Václav Trojan", "text": "Václav Trojan\n\nVáclav Trojan (24. dubna 1907 Plzeň – 5. července 1983 Praha) byl český hudební skladatel a hudební pedagog.\n\nJako syn fotografa si v sobě vypěstoval cit pro vazbu hudby s konkrétním prostředím. V letech 1918 – 1919 byl vokalistou v Křižovnickém klášteře v Praze. Souběžným studiem varhanní hry u B. A. Wiedermanna, dirigování u Otakara Ostrčila a skladby u Jaroslava Křičky na konzervatoři a později u Vítězslava Nováka na mistrovské škole vyspěl v umělce všestranného uplatnění. Učil hudbě, instrumentoval skladby druhých, hrál k tanci i poslechu, komponoval jazzovou hudbu a získával zkušenosti praktického hudebníka.\n\nPráce s dětmi v Pražském dětském divadle Míly Mellanové ho inspirovala ke vzniku dětské opery \"Kolotoč\". Jejím dějem prostupuje touha dětí po prožitku jímavých příhod v různých světadílech. V opeře plné nefalšovaného humoru osvědčil skladatel bohatý umělecký fond i smysl pro modernost hudby při zachovávání její srozumitelnosti. V roce 1937 přijal místo hudebního režiséra v Československém rozhlasu a pro potřeby vysílání komponoval kantáty a pásma lidových písní, které za okupace posilovaly národní vědomí.\n\nTíhl k dramatickým žánrům hudby. Pro Národní divadlo zkomponoval hudbu k Tylově \"Strakonickému dudákovi\" a Klicperově \"Zlému jelenu\" a pro Divadlo Urania hudbu k Shakespearově hře \"Sen noci svatojánské\". Velké obliby dosáhla jeho hra se zpěvy \"Paní Marjánka, matka pluku\". Zkušeností se scénickou hudbou využil při tvorbě baletní pantomimy \"Sen noci svatojánské\". Hudební báseň na lidové motivy \"Zlatá brána\" byla podkladem pro jevištní zpracovávání folklórních scén. Podle libretisty Karla Plicky touto branou „vstupujeme v bájný svět, v němž příroda ještě žila v lidech, kteří měli básnivou duši a čisté, okouzlené srdce“.\n\nV animovaném filmu úzce spolupracoval s režisérem Jiřím Trnkou. Byl umělecky aktivní až do své smrti v roce 1983, kdy zemřel na náhlou zástavu srdce.\n\nJe podle něj pojmenována ulice v pražské části Uhříněves.\n\n\n\n\n\nseznam není úplný\n\n"}
{"id": "164109", "url": "https://cs.wikipedia.org/wiki?curid=164109", "title": "Mixolydický modus", "text": "Mixolydický modus\n\nMixolydický modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího pátého stupně.\n\nMixolydický modus vznikne z durové stupnice jejím zahráním od pátého stupně, například v případě C dur je základním tónem mixolydického modu G a znění mixolydického modu: g-a-h-c-d-e-f. Typickým nástrojem, pro který je většina písní v mixolydickém modu, je fujara nebo dudy.\n\nJedná se o durový modus (s velkou tercií), který je charakteristický „měkkou“ malou septimou, kterou se liší od běžné durové stupnice.\n\nNejbližším tvrdším modem je jónský modus, který se od mixolydického liší velkou septimou. Nejbližším měkčím modem je dórský modus, který se od mixolydického liší malou tercií.\n\nNásledující tabulka obsahuje složení mixolydického módu pro jednotlivé tóniny.\nPro mixolydický mód je charakteristický durový kvintakord, ze septakordů pak dominantní septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón mixolydického modu).\n\nNásledující tabulka obsahuje charakteristické akordy mixolydického modu v tónině C dur.\nPoužitelné jsou i další akordy, které vzniknou vynecháním některých intervalů v formula_2, například:\n\n"}
{"id": "164112", "url": "https://cs.wikipedia.org/wiki?curid=164112", "title": "Fabiánská společnost", "text": "Fabiánská společnost\n\nFabiánská společnost ( ) je socialistická společnost ve Velké Británii založená roku 1884. Zakládajícími a vůdčími členy byli dramatik, prozaik a esejista irského původu George Bernard Shaw a britský labouristický politik, ekonom a publicista Sidney James Webb (1859–1947) se svoji ženou Beatrice Webbovou.\n\nNázev společnosti byl odvozen od jména římského vojevůdce Quinta Fabia Maxima Verrucosa (280–203 př. n. l.), zvaného \"Cunctator\" (Váhavec), jehož úhybná taktika, kterou se vyhýbal ostrým bojům, mu zajistila vítězství nad silnějším protivníkem. Fabiánská společnost proto odmítá násilí, zvláště Marxovy myšlenky o nastolení socialismu revolučním bojem. Propaguje tzv. fabiánský socialismus, tj. dosažení socialistické společnosti evoluční a parlamentní cestou, tedy postupnými reformami a dalšími demokratickými prostředky, čemuž chce pomáhat osvětovou a vzdělávací činností.\n\nFabiánská společnost se stala roku 1900 kolektivním zakládajícím členem britské Labouristické strany \"(Labour Party)\".\n\n"}
{"id": "164115", "url": "https://cs.wikipedia.org/wiki?curid=164115", "title": "Kasta", "text": "Kasta\n\nKasta je zvláštní výlučná skupina osob, jejichž sociální status je předem dán zrozením. Je to způsob sociální stratifikace, který je institucionálně zakotven v náboženství. Neexistuje prostupnost mezi kastami ani sociální mobilita, praktikuje se endogamie – členové se mohou ženit a vdávat pouze uvnitř kasty.\n\nTermín pochází z portugalského \"casta\", jelikož Portugalci byli první Evropané, kteří se seznámili s nejznámějším takovým systémem, kastovním systémem v Indii. Indové se dělí do čtyř varen, což je spíše nábožensko-filosofický koncept, a do asi tří tisíc endogamních skupin zvaných džáti. Mimo vlastní systém kast stojí bezkastovní obyvatelstvo, tzv. Nedotknutelní.\n\nMimo Indii kastovní systémy existují i v ostatních státech jižní Asie, v Indonésii na Bali, u Jezídů a v afrických společnostech. V minulosti byl kastovní systém praktikován např. v Číně, Japonsku a Koreji. V Evropě měli status podobný nedotknutelným Agoti.\n\nV biologii se kastami označují pohlavně a funkčně specializované variace například sociálního hmyzu, např. královna, dělnice, trubec, voják, u některých druhů i specializovanější, viz eusocialita.\n\n\n"}
{"id": "164116", "url": "https://cs.wikipedia.org/wiki?curid=164116", "title": "Karel Rektorys", "text": "Karel Rektorys\n\nKarel Rektorys (4. února 1923 Písek – 10. prosince 2004) byl český matematik, který většinu svého života působil na Stavební fakultě ČVUT v Praze. Na památku jeho pedagogické činnosti uděluje stavební fakulta \"Medaili prof. Rektoryse\", která je udělována jako nejvyšší ocenění jednotlivcům za pedagogickou činnost na této fakultě. Navíc na fakultě existuje i \"posluchárna prof. Karla Rektoryse\".\n\nNarodil se 4. února 1923 v Písku, kde také maturoval a poté pracoval na poště. Po II. světové válce zahájil studium na přírodovědecké fakultě Univerzity Karlovy v Praze, které dokončil v roce 1949. Poté pracoval nějaký čas ve Škodových závodech v Plzni a od roku 1954 působil na ČVUT v Praze na fakultě inženýrského stavitelství. V roce 1957 byl jmenován docentem a v roce 1964 se stal profesorem.\n\nJeho vědecká práce byla úzce spojena s řešením praktických problémů. Účastnil se ve skupině vedené prof. Ivem Babuškou např. projektu stavby Orlické přehrady. Na počátku 70. let byl postižen působením normalizačních sil.\n\nZemřel 10. prosince 2004.\n\nV roce 1979 obdržel \"Národní cenu\", \"Zlatou Bolzanovu medaili za rozvoj matematických věd\" v roce 1983, \"Zlatou Felberovou medailí\" ČVUT v Praze v roce 1983. V roce 1987 byl jmenován čestným členem Jednoty českých matematiků a fyziků. Od 1989 byl členem korespondentem ČSAV. V roce 1997 obdržel Medaili Josefa Hlávky.\n\nJeho jméno nese planetka číslo 40 459-1999 RK 43.\n\nByl vedoucím autorského kolektivu známé knihy \"Přehled užité matematiky\". Je autorem publikací \"Variační metody v inženýrských problémech a problémech matematické fyziky\", \"Metoda časové diskretizace a parciální diferenciální rovnice\" a \"Co je a k čemu je vyšší matematika\".\n\n"}
{"id": "164117", "url": "https://cs.wikipedia.org/wiki?curid=164117", "title": "Poledník (rozhledna)", "text": "Poledník (rozhledna)\n\nRozhledna Poledník se nachází na stejnojmenné hoře na Šumavě, leží na katastrálním území Prášily. Vznikla z někdejší věže vojenského zařízení elektronické ostrahy státní hranice, která umožňovala sledovat rádiový provoz hluboko dovnitř území Spolkové republiky Německo. Rozhledna je třetí nejvýše položenou rozhlednou v Česku (po Rozhledně a televizním vysílači Praděd a Rozhledně Boubín).\n\nV 60. a 70. letech 20. století byl v přísně střeženém pohraničním pásmu postaven tajný vojenský objekt s krycím označením TOPAS. V té době nebylo přístupné ani Prášilské jezero, které je v blízkosti. Často se dokonce toto místo nenacházelo na mapách. V roce 1989 objekt přestává sloužit pro vojenské účely a začíná chátrat. V roce 1997, po sporu mezi Správou Národního parku Šumava a Klubem českých turistů bylo rozhodnuto o rekonstrukci věže a omezeném zpřístupnění vrcholu. Budovy komplexu byly sneseny a zachována zůstala pouze věž. Od roku 1998 slouží veřejnosti. Rozhledna na Poledníku se hned v roce svého otevření zařadila mezi nejnavštěvovanější místa Národního parku Šumava – vystoupalo na ni 30 000 lidí, v roce 1999 dokonce 35 000. V srpnu 2009 byla na rozhledně zprovozněna malá fotovoltaická elektrárna, která pokryje spotřebu elektrické energie rozhledny.\n\nVěž měří 37 metrů, vede na ní 227 schodů a zůstala jí typická podoba se třemi půlkruhovými patry v horní polovině. \n\nTuristé se mohou těšit z jedinečného výhledu na celou centrální Šumavu a Bavorský les a za dobré viditelnosti zahlédnout i Alpy. \n"}
{"id": "164118", "url": "https://cs.wikipedia.org/wiki?curid=164118", "title": "Jónský modus", "text": "Jónský modus\n\nJónský modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího prvního stupně (tj. jónský modus zní stejně, jako sama diatonická durová stupnice).\n\nV terminologii používané v antickém Řecku, odkud názvy církevních modů pocházejí, byl jónský modus nazýván lydický – dnes je tento název používán pro modus od čtvrtého stupně durové stupnice.\n\nJónský modus vznikne z durové stupnice jejím zahráním od prvního stupně, například v případě C dur je základním tónem jónského modu C a znění jónského modu: c-d-e-f-g-a-h.\n\nNejbližším tvrdším modem je lydický modus, který se od jónského liší zvětšenou kvartou. Nejbližším měkčím modem je mixolydický modus, který se od jónského liší malou septimou.\n\nSložení jónského modu je ve všech tóninách shodné se složením durové stupnice a lze je tedy najít v seznamu durových stupnic.\n\nPro jónský modus je charakteristický durový kvintakord, ze septakordů pak velký septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón jónského modu).\n\nNásledující tabulka obsahuje charakteristické akordy jónského modu v tónině C dur.\nPoužitelné jsou i další akordy, které vzniknou vynecháním některých intervalů v formula_2, například:\n\n"}
{"id": "164128", "url": "https://cs.wikipedia.org/wiki?curid=164128", "title": "Lydický modus", "text": "Lydický modus\n\nLydický modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího čtvrtého stupně.\n\nV antickém Řecku byla pojmem lydický modus označována sestupná posloupnost tónů totožná s modem, který je dnes označován jako jónský.\n\nPočínaje evropským středověkem je pojmem lydický modus označován modus durové stupnice popsaný v úvodním odstavci. O něm pojednává celý zbytek tohoto článku.\n\nLydický modus vznikne z durové stupnice jejím zahráním od čtvrtého stupně, například v případě C dur je základním tónem lydického modu F a znění lydického modu: f-g-a-h-c-d-e.\n\nJedná se o durový modus (s velkou tercií), který je charakteristický „tvrdou“ velkou septimou a zvětšenou kvartou, kterou se liší od běžné durové stupnice.\n\nJedná se o „nejtvrdší“ z modů durové stupnice. Nejbližším měkčím modem je jónský modus, který se od lydického liší čistou kvartou.\n\nK poslechu: \n\nNásledující tabulka obsahuje složení lydyckého módu pro jednotlivé tóniny.\n\nPro lydický mód je charakteristický durový kvintakord, ze septakordů pak velký septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón lydického modu).\n\nNásledující tabulka obsahuje charakteristické akordy lydického modu v tónině C dur.\nPoužitelné jsou i další akordy, které vzniknou vynecháním některých intervalů v formula_2, například:\n\n"}
{"id": "164135", "url": "https://cs.wikipedia.org/wiki?curid=164135", "title": "Ženevská úmluva (rozcestník)", "text": "Ženevská úmluva (rozcestník)\n\nŽenevská úmluva může být označení pro mezinárodní smlouvy z různých oborů: \n\n\n"}
{"id": "164136", "url": "https://cs.wikipedia.org/wiki?curid=164136", "title": "Kozubová", "text": "Kozubová\n\nKozubová (polsky \"Kozubowa\") (982 m) je hora v povodí Olše. Nachází se 6,5 km západně od Jablunkova. Ve vrcholové části se nachází turistická chata (otevřena roku 1989, architekti: Milada Kučerová a Kamil Zezula) a kaple svaté Anny z roku 1937 s rozhlednou.\n\nCelý kopec je zalesněn především smrkovým porostem, částečně ale i bukem nebo javorem.\n\nCo se týče původu názvu hory, existuje více domněnek. Jedna z nich vychází z příjmení vlastníka salaše, jež je v memoriálu pobeskydských vesnic ze dne 19. 6. 1687 označena jako „salaš Kozubuw“ (Irena Cichá: Dohady o původu názvu Kozubové. Týdeník „Třinecký hutník“, číslo 36/2013, str. 9). Jiné teorie vycházejí z významu slova „kozub“. Ve slovenštině toto slovo značí „ohniště, krb“, což by mohlo poukazovat na to, že na úbočích hory byly zakládány ohně majitelů stád, kteří tudy v minulosti často převáděli ovce do míst, kde je mohli výhodně prodat. Ve staropolském nářečí pak slovo „kozub“ značí též „ptačí hnízdo“ či „košík“, což by mohlo poukazovalo na rozložitost této hory.\n\nOd západu vedou na Kozubovou dvě turistická stezky. Žlutá vede na Kozubovou z nádraží Jablunkov-Návsí a dále pokračuje na Kamenitý. Z Bocanovic vede přes Malou Kyčeru a Malou Kykulu druhá stezka značená zeleně. Z východu vede modře značená turistická stezka z Košařisk.\n\n"}
{"id": "164139", "url": "https://cs.wikipedia.org/wiki?curid=164139", "title": "Zpravodajská služba", "text": "Zpravodajská služba\n\nZpravodajské služby či agentury jsou státní orgány, které zabezpečují (získávají, shromažďují a vyhodnocují) informace důležité pro:\n\nZpravodajské služby jsou obvykle označovány jako tajné služby. Výstupní informace a konkrétní metody práce jsou v utajeném režimu, neveřejné. Zpravodajské služby jsou často mylně zaměňovány za tajnou policii. Ve většině demokratických zemí ale zpravodajská služba nemá policejní pravomoci a s policií spolupracuje výjimečně, pouze na konkrétních případech.\n\nZpravodajské služby se dělí dvěma způsoby. Podle oboru na civilní a vojenské; podle oblasti působení na rozvědky a kontrarozvědky. Původní striktní rozdělení se s globalizací stírá a získané informace z oborů i oblastí se překrývají.\n\nPodle směru působení rozlišujeme zpravodajské služby:\n\nPodle oblasti zájmu se zpravodajské služby dělí na:\n\nZpravodajské služby většiny demokratických států nemají žádné výkonné pravomoci. Jejich úkolem je získávat důležité informace, včas upozornit na případné nebezpečí, nebo ho dokonce v zárodku eliminovat. Proto se neobejdou bez spolupráce s policií, která výkonné pravomoci má. Zpravodajské služby neshromažďují důkazy, které by umožnily někoho zatknout. Pokud zpravodajská služba získá podezření, že se např. chystá teroristický útok, předává tuto informaci policii, která situaci bezprostředně řeší. Zpravodajské služby také nemohou činit žádná klíčová rozhodnutí, např. k ekonomické oblasti státu. Důležité informace předávají vládě, která rozhoduje.\n\n\n\nAgenturní sítí je soustava lidských zdrojů (agentů, informátorů HUMINT), kteří z finančních nebo ideových důvodů dobrovolně a vědomě předávají informace zpravodajským službám.\n\nOd původního soupeření (CIA vs. KGB) nebo neadekvátní spolupráce (KGB a StB) přecházejí zpravodajské služby k oboustranné spolupráci. Intenzita kontaktů však může být různá, od diplomatických setkání až po intenzivní spolupráci.\n\n\n\nZejména v americkém prostředí termín \"agent\" označuje příslušníka zpravodajské služby. V evropském prostředí tomu tak není.\n\n\n"}
{"id": "164141", "url": "https://cs.wikipedia.org/wiki?curid=164141", "title": "SMS Prinz Eugen", "text": "SMS Prinz Eugen\n\nSMS Prinz Eugen byla rakousko-uherská bitevní loď (dreadnought) třídy Viribus Unitis. Jméno dostala na počest rakouského vojevůdce prince Evžena Savojského.\n\nStejně jako sesterské lodi SMS Viribus Unitis a SMS Tegetthoff byla postavena v loděnici \"Stabilimento Tecnico Triestino\" v Terstu.\n\nNa počátku války podporoval únik německých lodí SMS Goeben a SMS Breslau do východního Středomoří. Den po vyhlášení války Itálií Rakousko-Uhersku – 24. května 1915 – se Prinz Eugen účastnil útoku na italský přístav Ancona. V roce 1918 byl součástí sil, připravených k nakonec odvolanému nájezdu rakousko-uherského loďstva na Otrantskou úžinu. Po skončení války byla předána francouzskému námořnictvu, které ji použilo jako dělostřelecký terč. Z lodi bylo odmontováno všechno cenné a posloužila jako terč pro letecké bombardování a torpéda. Po prvním potopení byla loď vyzdvižena, provizorně opravena a 22. června 1922 už byla definitivně potopena palbou bitevních lodí Bretagne a France.\n"}
{"id": "164144", "url": "https://cs.wikipedia.org/wiki?curid=164144", "title": "Erkki Raappana", "text": "Erkki Raappana\n\nGenerál Erkki Johannes Raappana (2. června 1893 Oulujoki – 14. září 1962 Joensuu) byl finský generál považovaný za jednoho z nejlepších finských polních velitelů druhé světové války a specialistu na boj v lesním a nepřehledném terénu. Jím vedená bojová skupina Raappana zastavila na konci pokračovací války sovětskou ofenzívu vedenou severně od Ladožského jezera v bitvě u Ilomantsi (26. červenec-13. srpen 1944). V bitvě byly obklíčeny a rozprášeny 2 elitní divize Rudé armády, což ukončilo poslední velký útok Sovětského svazu proti Finsku. Za své vynikající úspěchy a mistrovské velení v boji byl vyznamenán nejvyšším finským vojenským vyznamenáním, Mannerheimovým křížem.\n"}
{"id": "164159", "url": "https://cs.wikipedia.org/wiki?curid=164159", "title": "Ségolène Royalová", "text": "Ségolène Royalová\n\nSégolène Royalová, nepřechýleně Ségolène Royal (* 22. září 1953, Dakar, Senegal) je francouzská politička, členka Socialistické strany, úřadující ministryně pro životní prostředí a energetiku ve vládě premiéra Bernarda Cazeneuve. Byla první ženou, která postoupila do druhého kola francouzských prezidentských voleb v roce 2007, ve kterém však zvítězil Nicolas Sarkozy.\n\nSégolène Royalová je dcera důstojníka francouzské koloniální posádky v Senegalu. Její původní křestní jméno znělo Marie-Ségolène. Vyrůstala v přísně katolické rodině. Dostalo se jí vzdělání na Pařížském institutu politických věd \"(Institut d’études politiques de Paris - IEP)\", známém pod zkratkou \"Sciences Po\". Poté získala diplom na elitní Národní škole administrativy (\"École Nationale d'Administration\" - \"ENA\") se sídlem ve Štrasburku, ročník Voltaire.\n\nOd konce 70. let do roku 2007 byla životní družkou politika Socialistické strany a pozdějšího 24. prezidenta Francouzské republiky Françoise Hollanda, se kterým se seznámila při studiu na ENA. Royalová a Hollande mají spolu čtyři děti.\n\n\n"}
{"id": "164164", "url": "https://cs.wikipedia.org/wiki?curid=164164", "title": "Vikomt", "text": "Vikomt\n\nVikomt je šlechtický titul, používaný dodnes ve Velké Británii jako \"viscount\". Titul vikomta stojí mezi baronem a hrabětem a jedná se tak o titul vyšší šlechty se všemi právy k němu náležejícími. Panství vikomta je možné označit jako \"vikomství\".\n\nSlovo \"vikomt\" je převzato ze středověké latiny \"vicecomitem\", znamenající \"zástupce hraběte\" (\"vice\" + \"comes\").\n\nTitul se používá zejména v západní Evropě, v českých zemích se neužíval a neuděloval.\nVe Francii se titul vikomt (\"vicomte\") používal pro syny hrabat. V Itálii je \"visconte\" méně obvyklý titul. V Portugalsku byl titul udělován od vlády Alfonsa V. do r. 1880. V Nizozemí a Belgii je obdobný titul mezi hrabětem a baronem nazýván \"Burggraaf\". V Británii byl tento titul poprvé udělen r. 1440 Johnu Beaumontovi a je používán dodnes.\n\n"}
{"id": "164168", "url": "https://cs.wikipedia.org/wiki?curid=164168", "title": "Markýz", "text": "Markýz\n\nMarkýz je dědičný titul vyšší šlechty označující stupeň mezi hrabětem a vévodou. Nejčastěji používán ve Francii (\"marquis\"), Itálii (\"marchese\"), Španělsku (\"marqués\") a Velké Británii (\"marquess\"). Panství markýze je možné označit jako \"marquisat\".\n\nTitul vznikl z titulu markrabě – správce marky, tj. území na pomezí Franské říše, který měl zvláštní výsady oproti ostatním hrabatům, mohl např. svolávat válečnou pohotovost, aby bránil hranice. Vzhledem k tomu byl stavěn výše, nad hrabata. \n\nVýraz pochází z francouzského \"marquis\", který zase pochází z germánského \"mark\" tj. hranice a \"graf\" tj. hrabě, jde tedy o \"hraničního hraběte\".\n\nV Anglickém království byl titul markýze zaveden jako přímé odvození franského markraběte. Šlo tedy o správce neklidné pohraniční oblasti. Prvním markýzem na britských ostrovech se roku 1385 stal Robert de Vere, 8. hrabě z Oxfordu, který byl po podmanění Irska jmenován markýzem dublinským. Postupně na Britských ostrovech i titul markýze ztratil svůj vojenský charakter a byl udělován jako šlechtický titul a peerství z titulu krále anglického, skotského, irského, krále Spojeného království Británie a Irska a nakonec krále Spojeného království Británie a Severního Irska. V současnosti (2016) zasedají v horní sněmovně dva markýzové Anglie, čtyři markýzové Skotska, osm markýzů Velké Británie (kreováni po roce 1707 a po vydání Aktu o unii), sedm markýzů Irska a 18 markýzů Velké Británie a (severního) Irska, přičemž se tito peeři od sebe liší datem udělení titulu. Několik dalších markýzů existuje jako dvorské tituly (\"courtesy titles\") britských vévodských domů. Markýz je po vévodovi druhým nejvyšším titulem a je buď spojen s peerstvím nebo jej drží některý vévoda a peer (vévoda jej ale může jako dvorský titul postoupit nejstaršímu synovi). Tak jako u jiných titulů britské vyšší šlechty není možné být markýzem a zároveň nebýt peerem či synem vévodského peera. Britští markýzové až na malé výjimky (markýz Douro), užívají predikáty s \"of\", tedy místní příslušnost svého titulu (př. \"marquess of Worcester\"). Čestným titulem britského markýze je \"nejctihodnější\" (\"The Most Honourable marquess of ...\"). Markýz se oslovuje \"Mylorde\" či \"Vaše Lordstvo\" (\"My lord\" nebo \"Your Lordship\").\n\nZvláštním případem mezi britskou šlechtou, který významem odpovídá spíše původnímu markraběti než \"modernějšímu\" markýzi jsou tzv. baroni (lordi) v markách oddělujících Wales od Anglie (Welsh Marches). Tato podmáčená pohraniční území dával ve středověku anglický král k ostraze svým věrným vazalům. K nejvýznamnějším z nich patřili baroni (později povýšení na hrabata - \"Earl\") z Chesteru, Shrewsbury, Gloucesteru či Pembroke. Souhrnně se tito šlechtici označovali jako \"Marcher lords\". Dále existoval na Britských ostrovech šlechtický titul \"Earl of March\", který náležel jeden pánovi ve Welsh Marches a byl udělen anglickým králem a jednak pánovi ve Skotských markách (Scotish Marches) udílený skotskými králi.\".\" Ve Velšských markách byl poprvé udělen v roce 1328 a v současnosti náleží jako dvorský titul (\"courtesy title\") Charlesovi Gordonu-Lennoxovi, prvorozenému synu 10. vévody z Richmondu. Starší skotský titul má svůj původ již ve 12. století a dnes náleží hrabatům \"of Wemyss and March\". Ve skotských markách dále patřil v minulosti přídomek \"of March\" baronské (\"Lord of Parliament\") rodině Wardenů, ale počátkem 17. století vyhasl. \n\nVe středověké Francii žádní markýzové neexistovali a nenavazovalo se tak na tradici franských markrabat. Prvním nesporným francouzským markýzem se stal roku 1506 Louis de Villeneuve jako markýz z Trans. Během francouzské historie bylo kreováno několik stovek markýzů. V dobách Ludvíka XIV. a Ludvíka XV. se titul markýz dával královským metresám (př. markýza de Montespan, markýza de Pompadour apod.). Titul markýze byl v dobách monarchie oficiálně zrušen pouze za Napoleona I. a to jen přechodně do nástupu restaurace. Někteří, nikoli všichni francouzští markýzové byli také pairy. Ve Francii byl titul markýze druhým nejvyšším řádným šlechtickým titulem po vévodovi. Z francouzštiny pochází výraz \"marquisat\" označující panství markýze a lišící se od markrabství. V češtině se však neujal. Francouzští markýzové za starého režimu byli oslovování \"pane markýzi\" (\"Monsieur le Marquis\") či neoficiálně \"Vaše Magnificence\" (\"Vôtre Magnificence\"). V 19. století byl obvyklejší titul \"Excelence\" (\"Vôtre Excellence\"). \n\nVe Španělsku je titul markýze starý a byl králem udělován již v období pozdního středověku. V současnosti (údaj z roku 2005) je ve Španělsku 1362 markýzů, což z markýze dělá vůbec nejfrekventovanější titul vyšší šlechty. Markýz je ve Španělsku druhým nejvyšším titulem po vévodovi a všichni současní markýzové jsou buď markýzi-grandy (pouze 44 titulů), či je jejich titul dvorským, doplňkovým titulem pro vévodu-granda nebo markýze-granda. Tak jako jiné tituly vyšší šlechty je ve Španělsku možné zdědit titul markýze sňatkem s prakticky automatickým potvrzením držby titulu králem, což jinde v Evropě možné není. Španělský markýz a grand se oslovuje \"Excelence\" (\"Excelentísímo Señor\"), pokud by nebyl grandem, náleželo by mu oslovení \"Vysoce urozený pane\" (\"Illustrísímo\" \"Señor\").\n\nV Portugalsku se první markýzové objevují v 15. století aniž by titul měl v zemi tradici a aniž by přímo navazoval na franská markrabata. Snad pod vlivem španělského nebo italského prostředí byl roku 1451 jmenován Afonso de Bragança, 4. hrabě de Ourem markýzem z Valençy, čímž se stal prvním markýzem v království. Celkem bylo v historii Portugalska jmenováno 91 markýzů. Posledním (markýzem z Vale Flor) se stal roku 1907 José Luís Constantino Dias, 1. hrabě de Vale Flor. Tak jako ve Španělsku či Velké Británii byl v Portugalsku markýz po vévodovi druhým nejvyšším šlechtickým titulem. Stejně jako jiné portugalské šlechtické tituly, je i titul markýze dědičný vždy jen pro prvorozeného syna. S královským potvrzením šlo titul získat také sňatkem od vymírajícího rodu. Od roku 1967 již v Portugalsku z právního hlediska žádná šlechta neexistuje a titul je tedy formálně neplatný.\n\nV Itálii před jejím sjednocením udílel titul markýze císař, papež, neapolský a sicilský král, toskánský velkovévoda, savojský vévoda z titulu italského říšského vikáře i z titulu piemontsko-savojského panovníka a posléze sardinského krále. Titul markýze v Itálii plynule navázal na franského markraběte a jako markýzové (\"Marchese\") byli posléze v Itálii označováni i panovníci starých markrabství (Montferrat, Istria, Modena apod.). Markýz byl tak již ve středověku jak šlechtickým titulem, tak titulem drobného panovníka. V důsledku těchto skutečností je dnes (2016) v Itálii neobyčejně mnoho markýzů, řádově několik stovek. Na rozdíl od západní Evropy náleží titul markýze v Itálii v některých případech nejen hlavě rodu, ale všem členům rodu, někdy pouze všem mužským členům. Stejně jako u ostatních titulů dochází i u markýze k časté kumulaci a jeden šlechtic může najednou držet třeba pět titulů markýzů. Od sjednocení Itálie v roce 1870 byl markýz zařazen jako třetí nejvyšší titul v zemi po knížeti a vévodovi. Italští králové kreovali nové markýze dokonce i po zániku monarchie (1946) a konkordát s Vatikánem znamenal automatické italské uznání všech dosavadních i budoucích markýzů kreovaných papežem. Italský markýz má nárok na oslovení: Excelence (\"Vostra Eccelenza\"), případně Milosti (\"Vostra Gracia\").\n\nSvatý stolec udílel od středověku tituly markýze. Je třeba rozlišovat mezi feudálními markýzi Papežského státu, kteří byli klasickou zemskou šlechtou podle obvyklých evropských zvyklostí a mezi markýzi udílenými papežem jako zvláštní vyznamenání věrným osobám, většinou cizincům mimo Papežský stát. Takový titul býval sice dědičný, ale přísně primogeniturní, tj. dědičný jen v linii prvorozeného syna, přičemž mladší potomci neměli od papeže titul žádný. Také se jednalo o titul bez predikátu. Šlo-li o Itala, byl takto vyznamenaný titulován \"Marchese Romano,\" neitalský markýz býval označován latinsky jako \"Marchio Romanus\". Takovéto tituly mnohdy dostávali věrní katolíci v protestantských zemích, např. ve Švédsku rodina Lagergren. V českých zemích obdržel titul \"Marchio Romanus\" spolu s titulem papežského komoří v roce 1912 židovský konvertita Albrecht Kubinzky. Roku 1917 dosáhl konfirmace svého titulu ve Španělsku. V Rakousku-Uhersku se ale musel spokojit s rytířským titulem a predikátem \"\"von Hohenkubin\"\", uděleném rovněž roku 1912. \n\nŠest rodů italských markýzů získalo v Papežském státě zvláštní privilegium, umožňující hlavám těchto rodů při nejslavnostnějších liturgických ceremoniích držet po jedné ze šesti tyček baldachýnu nad hlavou Svatého otce. Titul markýz baldachýnu (italsky \"Marchese di Baldacchino\") drží dědičně hlavy šesti rodů: Patrizi Naro Montoro, Serlupi Crescenzi, Costaguti, Theodoli, Saccheti a původně také Massimo, kteří byli po svém povýšení do knížecí hodnosti v roce 1826 nahrazeni rodem Soderini, který drží navíc též obdobný titul hraběte baldachýnu. S titulem markýze baldachýnu jsou spojena zvláštní privilegia, jako je právo na titul Don, v Itálii užívaný jinak jen knížaty a vévody, nebo právo na oslovení: Vaše Magnificence (\"Vostra Magnificenza\"), které je mezi italskými markýzi unikátní. Markýzové baldachýnu také smějí v předpokoji Svatého otce klečet na stejných polštářích, jako knížata a vévodové ve službách papeže. Jinak má však tento titul v současnosti již malý význam, protože Vatikán nadále ceremonie s papežským baldachýnem nepořádá.\n\nV Norsku byl titul markýze udělen pouze dvakrát a pod italským vlivem. V roce 1709 odměnil král Frederik IV. florenťana Huga Accoramboniho panstvím Lista s titulem markýze, o rok později pak Frederik udělil ještě titul panství a titul markýzů z Mandalu rodině Ratta z Bologni. Šlo o jediné oficiální markýze ve Skandinávii. \n\nV oblasti dnešního Beneluxu se titul markýze objevuje od počátku 16. století, kdy začal být udělován Karlem V. z titulu vévody burgundského. Prvním markýzem (z Aarschotu) se v roce 1519 stal Phillipe II. de Croÿ. Od té doby byl titul v oblasti udílen místními vladaři až do počátku 20. století, ovšem nepříliš často. V nizozemštině byl často zaměňován titul markýz (\"markies\") a markrabě (\"markgraaf\") i u místních markýzů (například markýz či markrabě z Bergen-op-Zoom, kreovaný roku 1533). Rovněž pro panství markýze se užívají střídavě výrazy \"markgraafschap\" i \"markiezaat\". Ačkoli zejména ve 12. století vzniklo v oblasti několik říšských markrabství (např. roku 1188 Namur), nelze zřejmě hovořit o přímé návaznosti titulu markýze na stará markrabata. V současnosti žijí markýzové ze všech tří zemí Beneluxu pouze v Belgii (v Nizozemsku má ovšem král vedlejší titul markýze z Veere a Vlisingenu). V Belgii žije dnes devět rodů markýzů, kteří jsou součástí belgické šlechtické obce. Někteří z nich mají titul markýze dědičný jen pro prvorozeného syna, jiní jsou markýzi v celém rodě. Naposledy byl titul markýze udělen roku 1902 rodině Imperiali s údajně byzantskými kořeny a to pro všechny v Belgii usazené členy rodu, ale bez uznání knížecího titulu, který rod užíval v Itálii. Belgický král sám je markýzem (markrabětem) antverpským a několik oficiálně negarantovaných markýzů se objevuje i ve vedlejších titulech belgických vévodů a knížat (např. Beaufort-Spontinové jsou tradičně též markýzi z Florennes). Dnes je markýz oficiálně po knížeti druhým nejvyšším šlechtickým titulem v zemi, nově se ale již neuděluje ani nepotvrzuje.\n\nV Monaku dnes oficiálně neexistuje žádná šlechta mimo knížecí rodinu. Jediným markýzem je tak dědičný princ Monackého knížectví Jaques, který nese tradiční titul vládnoucího rodu: markýz z Baux.  \n\nV habsburské monarchii před napoleonskými válkami byli markýzové řádnou součástí šlechtických obcí některých okrajových zemí soustátí, především italských provincií a tzv. Rakouského Nizozemí, zvaného ovšem oficiálně jako Burgundské vévodství. Markýzové z těchto zemí se přirozeně pohybovali také v prostředí vídeňského dvora (belgický markýz Merode de Westerloo, neapolský Capecce di Rofrano či milánský Botta de l´Adorno). Jiné rody markýzů se dokonce do hlavního města monarchie stěhovaly odjinud (rod Obizzi z Benátska). Ve stavovských společnostech dědičných zemí nebo Uher ovšem jejich „exotické“ tituly uznávány nebyly, pouze u dvora. Po vzniku Rakouského císařství byli od roku 1815 markýzové nadále součástí šlechtické společnosti Lombardsko-Benátska a jejich tituly jim byly od roku 1816 potvrzovány. K povyšování nových markýzů ovšem již nedocházelo, aby se postupně dosáhlo sjednocení zdejší titulatury se zbytkem císařství a perspektivně vytvoření jednotné „rakouské šlechty“. I po ztrátě Lombardsko-Benátska v l. 1859 a 1866 zůstalo na území mocnářství několik rodů markýzů, kteří sice směli své tituly užívat, ovšem nic jim z nich neplynulo. Rakouští markýzové se řadili k hrabatům a jejich titul byl často do němčiny překládán jako \"Markgraf\", tedy markrabí. Nejznámější rodinou markýzů žijící ve střední Evropě je zřejmě rod Palaviccini. Třem markýzům v Rakousku-Uhersku (rodům Canossa, Cavriani a Guidi) bylo dokonce po roce 1861 umožněno získat vysoce prestižní dědičné členství v panské sněmovně říšské rady.\n\n"}
{"id": "164176", "url": "https://cs.wikipedia.org/wiki?curid=164176", "title": "Markýz (rozcestník)", "text": "Markýz (rozcestník)\n\nMarkýz může být:\n\n\n\n"}
{"id": "164178", "url": "https://cs.wikipedia.org/wiki?curid=164178", "title": "Nicolas Sarkozy", "text": "Nicolas Sarkozy\n\nNicolas Sarkozy (výslovnost , plným jménem Nicolas Paul Stéphane Sarközy de Nagy-Bocsa) (* 28. ledna 1955, Paříž) je francouzský politik, bývalý předseda UMP a bývalý prezident Francouzské republiky v letech 2007–2012.\n\nDne 19. března 2018 byl Sarkozy vzat do policejní vazby a je v Nanterre blízko Paříže vyslýchán kvůli ilegálním peněžním darům z Libye na volební účely v letech 2006/2007. Sarkozy byl tehdy francouzským ministrem vnitra.\n\nJeho původ je smíšený. Otec Pál Sarkozy (* 1928 v Budapešti) pochází z maďarského šlechtického rodu. Matka Andrée roz. Mallah (* 1925 v Paříži, † 2017) byla francouzsko-řecko-židovského původu. Rodina jeho otce odešla z Maďarska z obavy před Rudou armádou v roce 1944. Otec Pál Sarkozy na krátkou dobu vstoupil do Cizinecké legie, avšak demobilizoval v Marseille v roce 1948. O rok později se seznámil s právničkou Andrée Mallah, která byla o tři roky starší než on. V roce 1959 se rozvedli. Jejich syn Nicolas byl vychován v katolické víře. Jeho přistěhovalecký původ i jeho postoj ke zpřísnění imigračních zákonů byly diskutovány jak příznivci, tak odpůrci.\n\nPostupně vstoupil do tří manželských svazků a stal se otcem tří synů a jedné dcery. Jeho první manželkou byla od roku 1982 Marie-Dominique Culioli, z tohoto svazku se narodili synové Pierre (* 1985) a Jean (* 1986). V roce 1996 se oženil s Cécilií Ciganer-Albéniz, s níž má syna Louise (* 1997). Manželé se rozvedli krátce po Sarkozyho převzetí úřadu francouzského prezidenta. Dne 2. února 2008 uzavřel svůj třetí sňatek. Jeho manželkou se stala italsko-francouzská bývalá zpěvačka šansonů a modelka Carla Bruni-Tedeschi, nyní Carla Bruni-Sarkozy. Z tohoto manželství se narodila v roce 2011 dcera Giulia.\n\n\nFrancouzská vláda byla v průběhu Sarkozyho prezidentství několikrát obměněna. François Fillon však zůstal premiérem po celou dobu, tedy až do porážky Sarkozyho ve druhém kole prezidentských voleb 6. května 2012 a poté do nastoupení nové vlády, kterou jmenoval Sarkozyho nástupce v prezidentském úřadě François Hollande. Nicolas Sarkozy narazil při svém působení jako francouzský prezident na řadu vnitropolitických a také zahraničně-politických problémů, které se mu nepodařilo zcela úspěšně vyřešit. Velké potíže mu způsobila evropská měnová a hospodářská krize, kterou se snažil zvládnout společně s kancléřkou Spolkové republiky Německo Angelou Merkelovou.\n\nDne 19. března 2018 byl Sarkozy vzat do policejní vazby a je v Nanterre blízko Paříže vyslýchán kvůli ilegálním peněžním darům z Libye na volební účely v letech 2006/2007. Sarkozy byl tehdy francouzským ministrem vnitra a kandidoval v prezidentských volbách 2007. Po 48 hodinách byl z vazby propuštěn, zůstává však pod policejním dohledem.\n\nSarkozy se v policejní vazbě nacházel již podruhé. První výslech byl svého času v záležitosti peněžních darů od mezitím zemřelé majitelky kosmetické firmy L’Oréal, miliardářky Liliane Bettencourt. Současná aféra se týká podezření, že Sarkozy financoval svůj volební boj v letech 2006/2007 hlavně pomocí peněz obdržených tajnými cestami od libyjského diktátora Muammara Kaddáfího, a to ve výši až 50 milionů eur. Pokud se toto podezření prokáže, tak to podle německého listu Frankfurter Allgemeine Zeitung (FAZ) vrhne zcela jiné světlo na francouzsko-britskou vojenskou operaci proti Libyi v roce 2011, která de facto rozhodla tamější občanskou válku ve prospěch povstalců. Podle deníku FAZ totiž vzniká otázka, zda Sarkozy nepostupoval proti Kaddáfímu proto tak rozhodně, aby se zbavil nepohodlného svědka. V kruzích NATO panoval tehdy velký údiv, že účelem prováděných leteckých náletů nebyla pouze „ochrana civilního obyvatelstva“, ale rovnou změna režimu. Rusko, které v Radě bezpečnosti OSN tuto vojenskou operaci nezablokovalo svým vetem, se cítilo francouzsko-britským postupem podvedeno.\n\n21. března 2018 bylo proti Sarkozymu v této kauze vzneseno formální obvinění před vyšetřujícím soudcem (tzv. \"mise en examen\"). Během výslechu se Sarkozymu nepodařilo vyšetřovací orgány přesvědčit o své nevině ve třech jemu k tíži kladeným případům korupčního jednání. Podle francouzského trestního práva není \"mise en examen\" ještě soudní obžalobou, ale zahájení tohoto formálního vyšetřování je možné jen tehdy, když existují velmi vážné a vzájemně souhlasící informace, že obviněný mohl tento čin nebo tyto činy pravděpodobně spáchat.\n\nPodle zprávy listu Le Monde ze dne 29. března 2018, citované např. na internetové stránce deníku Frankfurter Allgemeine Zeitung, se Sarkozy bude podle rozhodnutí vyšetřujících soudců pravděpodobně muset zodpovídat před soudem v doposud nedořešeném případě, který souvisí s onou „libyjskou aférou“. Jedná se o podezření, že se pokoušel podplatit vysoce postaveného státního zástupce, aby mu v této záležitosti poskytl informace. Zatěžují jej záznamy odposlechů, kterými policie sledovala telefonáty mezi ním a jeho advokátem. Proti rozhodnutí vyšetřujících soudců zavést soudní řízení s ním může Sarkozy ještě podat dovolání.\n\n"}
{"id": "164181", "url": "https://cs.wikipedia.org/wiki?curid=164181", "title": "Markýz John", "text": "Markýz John\n\nMarkýz John je pražská hudební skupina z období přelomu 60. a 70. let.\n\nV roce 1967 ji založil rockový hudebník a skladatel Jan Vršecký, hráč na klávesové nástroje. Sestavu tehdy dále tvořili: Vladimír Klenka (baskytara), Jiří Šohájek (zpěv), Milan Koudelka (kytara) a Pavel Hlavatý (bicí). V roce 1972 tady jednu sezónu hostoval i zpěvák Jindra Vobořil. Poslední zakládající člen, Jan Vršecký, skupinu opustil v roce 1987, po 20 letech účinkování. V roce 1978 přišel do skupiny Vladimír Růžek (sólová kytara, zpěv), který vystřídal odcházejícího Františka Kotvu a ve skupině jako kapelník působí dodnes (2018). \n\nVýrazným mezníkem historie skupiny se stal rok 1979. Jako zpěvák přišel Jan Prachař, který vystřídal Pavla Rotha a na dlouhých 10 let vtiskl tomuto souboru punc originality tehdy prezentovaných skladeb. Kromě zpěvu se podílel na tvorbě tehdejšího Markýze Johna i autorsky (skladba „Čas milenek“). Dále je nutné připomenout zpívajícího zvukaře Jana Leše. V této době zněly na tancovačkách v podání kapely hity (coververze) jako např. „Sokol ze sokolovny“, „Chrámy skalní“ (zpíval Karel Váňa), „Rocker Pepa“ (Jan Leš), instrumentální písně „Duha“, skladba na motivy tvorby J. S. Bacha a další. V Československém rozhlase na stanici „Hvězda“ v programu START v té době soutěžila skladba s názvem „Sen“, jejímž autorem je Jan Vršecký a kterou nazpíval Karel Váňa, toho v roce 1985 vystřídal Pavel Sádlík ze skupiny Karamel. \n\nDevadesátá léta 20. století zahájila skupina sestavou: Vláďa Růžek (kytara), Petr Krátký (baskytara), Emil Smatana (zpěv), Jozef Zvoníček (klávesy) a Jaroslav Šolc (bicí) a ta také nahrála své první CD \"Markýz John 1991\". Po vydání kompaktního disku se sestava hodně obměnila a do roku 1992 si ke kytaře Láďa Růžek přibral i zpěv a stal se novým zpěvákem. Sestavu doplnili: Pavel Sádlík (baskytara), Aleš Zimolka (bicí) a Zdeněk Vlč (klávesy) a to už se začala sestava stabilizovat. V roce 1994 přišel Zdeněk Kaplan (baskytara), který zde působí dodnes, v roce 1997 při nahrávání CD \"Rozkaz generále\" odešel Marcel Hudec a za bicí usedl Viktor Barsa, který zde hraje doposud. Tedy stabilní sestava do roku 2001: Vláďa Růžek (kytara, zpěv), Zdeněk Vlč (klávesy), Zdeněk Kaplan (baskytara, zpěv) a Viktor Barsa (bicí). V roce 2001 odešel Zdeněk Vlč (Fabrica atomica, dnes Aleš Brichta band), kterého nahradil Jakub Růžek (klávesy), takže sestava: Vláďa Růžek (kytara, zpěv), Zdeněk Kaplan (baskytara, zpěv), Jakub Růžek (klávesy, zpěv) a Viktor Barsa (bicí) tvoří dnešní sestavu skupiny.\n\n\n"}
{"id": "164185", "url": "https://cs.wikipedia.org/wiki?curid=164185", "title": "Baron", "text": "Baron\n\nBaron je šlechtický titul pocházející z franského základu \"baro\" (svobodný muž či válečník). Manželka barona se v češtině nazývá baronka, dcera pak baronesa.\n\nVe Francii to byl původně příslušník královské družiny. Od 15. století titul příslušníka vysoké šlechty nacházející se mezi rytířem (chevalier) a vikomtem.\n\nV Německu získaly prakticky všechny rodiny říšských rytířů v 19. století právo na baronský stav (\"Freiherr\"), titulu „baron“ bylo oficiálně užíváno pouze u německých rodin z Pobaltí a Ruska.\n\nVe Velké Británii je titul baron nejnižší stupeň peera, tj. šlechtice způsobilého zasednout ve Sněmovně lordů. Vzhledem k tomu není prakticky užíván a anglický baron je zván lordem. Pokud je někdo jmenován doživotním peerem, je v ranku barona. Ve Skotsku je nutno rozlišovat mezi baronem – lordem a „feudálním baronem“, což je šlechtický titul, který se získával koupí baronie.\n\nV českých zemích se tohoto titulu užívalo pouze hovorově pro příslušníky panského stavu, resp. pro nové povýšence do rakouského nebo německého stavu svobodných pánů ( \"\").\n\nJako „baron“ se též překládá japonský titul \"danšaku\" (), zavedený roku 1884 v rámci systému \"kazoku\" () podle britského vzoru, ale pojmenovaný podle staročínské nobility.\n\n\n"}
{"id": "164186", "url": "https://cs.wikipedia.org/wiki?curid=164186", "title": "Heliograf (měřicí přístroj)", "text": "Heliograf (měřicí přístroj)\n\nHeliograf je jednoduchý přístroj, který slouží pro měření délky denního svitu, nikoliv však intenzity záření Slunce. Jeho hlavní součástí je skleněná koule, působící jako čočka - spojka, která soustřeďuje paprsky do jednoho místa, takže dochází k propálení stopy na měrnou pásku umístěnou za čočkou.\n\nPřestože má přístroj přídomek „graf“ nemá v sobě hodinový strojek, nepotřebuje ho. Čas se odečítá při pohybu Země kolem její osy (24 hodin).\n\nČočka je umístěna v ohniskové vzdálenosti od misky; na misce jsou tři různé zářezy.\n\nPrvní, v nejnižší poloze, je nejdelší. Používá se pro letní měření, kdy je nejdelší doba svitu.\n\nDruhý se nazývá rovnodennostní a používá se v době 3 týdny před rovnodenností a tři týdny po rovnodennosti.\n\nPoslední, třetí zářez je umístěn v nejvyšší poloze, nejkratší, používá se v zimním období, kdy je nejkratší doba slunečního svitu.\n\nMiska je rozdělena polední ryskou, která umožňuje nastavit přístroj k polednímu měření. Heliograf je opatřen třemi stavěcími šrouby a libelou, což zajišťuje urovnání do vodorovné polohy. Heliograf se umisťuje na 1 metr vysoký zděný podstavec, otevřenou stranou misky k jižní světové straně.\n\nVýměna měřící pásky probíhá každý den po západu Slunce. V Česku se měrná páska odesílá k vyhodnocení do Českého hydrometeorologické ústavu, kde údaje z jedné lokality vyhodnocuje stálá skupina pracovníků. Délka slunečního svitu pro určitou lokalitu je zaznamenávaná v meteorologických atlasech.\n\n\n"}
{"id": "164191", "url": "https://cs.wikipedia.org/wiki?curid=164191", "title": "Odyssea (hudební skupina)", "text": "Odyssea (hudební skupina)\n\nOdyssea je rocková skupina z Plzně. Vznikla v roce 1972 pod jménem \"Koule\", \"Vozembouch\". Koncertuje nejčastěji na tanečních zábavách, má za sebou již více jak 6 tisíc vystoupení.\n\n\n\n"}
{"id": "164192", "url": "https://cs.wikipedia.org/wiki?curid=164192", "title": "Meteorologický radar", "text": "Meteorologický radar\n\nMeteorologický radar je radiolokátor určený k detekci meteorologických cílů – hydrometeory, oblaky, litometeory.\n\nVysílač meteorologického radaru vysílá elektromagnetické záření o vlnové délce 2 až 10 cm v krátkých pulzech s vysokým okamžitým výkonem (řádu 100 kW). Záření dopadne na cíl, kterým je zčásti pohlceno a rozptýleno, přičemž část záření se vyzáří zpět k anténě radaru. Pokud je záření přijímačem radaru zachyceno, je zesíleno a následně zpracováno.\n\nNa základě rozboru přijatého signálu lze zjistit vertikální a horizontální rozměry oblaku, jeho strukturu, množství vodních kapek a rychlost postupu oblačnosti. Vzhledem k závislosti radarové odrazivosti na velikosti kapek lze vypracovat odhad intenzity a velikosti srážek, ke zpřesnění odhadů se porovnávají s měřeními pozemních srážkoměrů, takže lze dle příslušných hydrologických modelů zjistit, zda z přívalových či krajinných dešťů hrozí záplavy.\n\nU prvních radarů se meteorologické cíle zobrazovaly na obrazovkách, z nich byly manuálně snímány jejich obrazy, které byly dále pomocí faksimilového vysílání odesílány uživatelům. Data z digitálních radarů jsou uloženy ve sférických souřadnicích ve formě tzv. hladin. Základními produkty jsou pole odrazivosti na jednotlivých elevačních úhlech (), pole odrazivosti v konstantní nadmořské výšce (), pole maximální odrazivosti ve vertikálním sloupci ze všech měřených hladin (MAX Z), MAX Z s bočními průměty maximální odrazivosti (MAX Z 3D), horní hranice oblačnosti daná určitou odrazivostí (ECHO TOP) a další. Radarová odrazivost a jí odpovídající intenzita srážek se u moderních digitálních radarů odlišuje barvami podle daného klíče.\n\nČeský hydrometeorologický ústav používá k zobrazení odhadu intenzity srážek následující barvy:\n\nV české části Československa se radar pro meteorologické účely začal využívat od konce 60. let 20. století. Na observatoři Praha-Libuš byl radar nainstalován až v roce 1969, jednalo se o český radar TESLA RM-2. Od roku 1971 sloužil pro pravidelná manuální měření. Digitalizace byla v Praze-Libuši dokončena v roce 1992.\n\nNa území Česka jsou v provozu dva meteorologické radary na vrcholech Praha (od 1995) v Brdech a Skalky (od 1999) u Protivanova na Drahanské vrchovině. Oba radary tvoří národní radiolokační meteorologickou síť CZRAD, která součástí středoevropské radarové sítě CERAD. Minimální detekovaná odrazivost radaru Skalky je 9,7 dBZ v maximální vzdálenosti 260 km, minimální detekovaná odrazivost radaru v Brdech je 10,6 dBZ v maximální vzdálenosti 260 km. Oba radary pokrývají celé území Česka.\n\nNa jaře 2015 byl demontován radar EEC DWSR-2501 C v Brdech (Praha 860 m). V průběhu května 2015 byl v Brdech instalován, zprovozněn a otestován radar Vaisala Weather Radar WRM200. Jedná se o dopplerovský radar s duální polarizací pracující v pásmu C, který umožňuje rozpoznávat velikost a tvar radarových cílů, takže např. rozpozná, zda se jedná o srážky dešťové či sněhové. Na podzim roku 2015 byl instalován na lokalitě Skalky rovněž radar Vaisala Weather Radar WRM200.\n\n"}
{"id": "164194", "url": "https://cs.wikipedia.org/wiki?curid=164194", "title": "Hasičské muzeum (Ostrava)", "text": "Hasičské muzeum (Ostrava)\n\nHasičské muzeum města Ostravy sídlí v Ostravě-Přívoze na Zákrejsově ulici. Otevřeno bylo 9. května 2005. Budova, ve které je situováno, byla postavena v roce 1905. Do roku 1919 se o ni dělil německý dobrovolný sbor hasičů a Přívozská spořitelna. Po tomto roce využíval celou budovu nově založený český sbor dobrovolných hasičů. Ten byl zrušen roku 1980. Poté zde sídlila Městská inspekce požární ochrany v Ostravě, které objekt sloužil především jako školicí středisko.\n\nRekonstrukce a dostavba současného Hasičského muzea proběhla v létech 2003–2004. Investorem akce bylo statutární město Ostrava. Expozice je rozdělena do šesti tematických částí:\n\n\n"}
{"id": "164196", "url": "https://cs.wikipedia.org/wiki?curid=164196", "title": "Antislavismus", "text": "Antislavismus\n\nAntislavismus je nenávist vůči Slovanům.\n\nOdvozeno od pojmu „slavismus“, což znamená „slovanství“\n\nKořeny antislavismu lze klást do poloviny 19. století, kdy se začínají projevovat velkoněmecké ideje, při nichž dochází zejména v Rakousku-Uhersku k negativnímu vztahu Němců vůči slovanským národům. Další vlna antislavismu již v drsnější podobě přichází po první světové válce v Československu, kdy někteří Němci (např. Rudolf Lodgman von Auen) přicházejí s úvahami o vystěhování Čechů na území západně od Rýna či do východního Pruska. Vyvrcholením antislavismu se však stává období 30. let 20. století, kdy se v Německu ujal moci Adolf Hitler, který nastolil program likvidace, genocidy a deportací slovanských národů. Podle této teorie nadřazenosti árijské rasy byly ostatní negermánské národy - mezi nimi i Slované - považovány jako méněcenné.\n\nJejich státní útvary v Evropě se měly stát „německým životním prostorem.“ V Protektorátu Čechy a Morava byla započata realizace tohoto programu pod názvem „Konečné řešení české otázky“. Největší oběti německého antislavismu byly v Sovětském svazu, v Jugoslávii a v Polsku (viz článek Počet obětí druhé světové války), kde značné množství mrtvých civilních osob tvoří ti, kteří se stali obětí genocidy, deportací, totálního nasazení a ostatních německých válečných zločinů.\n\n\n"}
{"id": "164198", "url": "https://cs.wikipedia.org/wiki?curid=164198", "title": "Bitva v Bismarckově moři", "text": "Bitva v Bismarckově moři\n\nBitva v Bismarckově moři byla jednou z námořních bitev druhé světové války v Pacifiku mezi japonským a spojeneckým námořnictvem. Odehrála se 2.-4. března 1943 v Bismarckově moři.\nPo pádu Guadalcanalu a pozic na severním pobřeží jihovýchodní Papuy museli Japonci vytvořit v jihozápadním Pacifiku obrannou linii. Hlavními opěrnými body se měl stát Rabaul na Nové Británii, Munda na Nové Georgii a Lae na severovýchodě Nové Guineje. K posílení Lae vyplul z Rabaulu před půlnocí 28. února konvoj pod velením kontradmirála Kimury, který převážel část 51. divize císařské armády. Konvoj se skládal z 8 torpédoborců (\"Širajuki\", \"Jukikaze\", \"Asagumo\", \"Arašio\", \"Tokicukaze\", \"Uranami\", \"Šikinami\" a \"Asašio\") a 8 transportních lodí. Ke krytí konvoje mělo být připraveno 200 letadel.\n\nJaponský konvoj byl poprvé zpozorován 1. března po 16. hodině bombardérem B-24. 2. března zaútočila na konvoj skupina těžkých bombardérů (12 B-17 a 17 B-26). Podařilo se jim potopit transportní loď \"Kjokusei Maru\" a 2 další poškodit. Asi 950 vojáků, které původně přepravovala potopená loď, bylo torpédoborci \"Jukikaze\" a \"Asagumo\" dopraveno do Lae. Oba torpédoborce se poté vrátily ke konvoji. 3. března po desáté hodině začal další útok na konvoj, kterého se tentokrát zúčastnily i střední a lehké bombardéry. Přes odpor japonských stíhaček Zero byly odpoledne 4 torpédoborce a 7 transportních lodí z konvoje potopeno, nebo se potápěly. Torpédoborce \"Jukikaze\", \"Asagumo\", \"Uranami\", \"Šikinami\" se pokusily vylovit část trosečníků, které pak dopravily do Lae a odpluly zpět do Rabaulu. V noci došlo k útoku amerických torpédových člunů a ráno 4. března letadla potopila poslední dva torpédoborce, které se ještě držely na hladině. Poté už jen torpédové čluny střílely po trosečnících a potápěly záchranné čluny.\n\nAmerická letecká převaha v oblasti vedla k tomu, že Japonci Lae nadále zásobovali pouze pomocí nákladních lodic a nočních plaveb ponorek.\n\n\n"}
{"id": "164200", "url": "https://cs.wikipedia.org/wiki?curid=164200", "title": "Ondra", "text": "Ondra\n\nOndra může znamenat: \n\n\ndalší\n\n"}
{"id": "164206", "url": "https://cs.wikipedia.org/wiki?curid=164206", "title": "Alessandro Stradella", "text": "Alessandro Stradella\n\nAlessandro Stradella (3. červenec 1643, Bologna – 25. února 1682, Janov) byl italský hudební, především operní skladatel, působící v období vrcholného baroka.\n\nO jeho dětství není příliš mnoho známo, i údaje o datu a místě jeho narození se liší. Některé prameny uvádějí 1. říjen 1639 jako jeho datum narození, podle jiných pramenů se narodil 3. dubna 1644. Jako místa narození jsou uváděna kromě Nepi také Vignola nebo Monfestino. Pocházel ze šlechtické rodiny. Jeho otec Marcus Antonio Stradella z Piacenzy byl v letech 1642 až 1643 guvernérem. Jeho bratr Francesco se stal členem řádu augustiniánů a zřejmě se těšil přízni aristokratického rodu d'Este.\n\nDetaily o jeho hudebním vzdělání nejsou známy. Studoval v Bologni, i když není jasné u koho. Podle některých pramenů v roce 1659 vstoupil do služeb bývalé královny Kristiny Švédské. První dochovaná skladba, u níž je doloženo jeho autorství, pochází z roku 1672 – je to prolog k představení opery od Pietra Antonia Cestiho \"La Dori\".\n\nV roce 1667 se usadil v Římě, kde skládal opery, oratoria i chrámovou hudbu. Na druhé straně proslul značně nevázaným životem. Pokusil se zpronevěřit církevní peníze, byl odhalen a nucen opustit Řím. Když se po čase vrátil, znepřátelil si mocné muže města četnými milostnými aférami, takže mu nezbývalo nic jiného, než na nátlak kardinála Alderana Cibo Řím opustit natrvalo.\n\nZamířil do Benátek a stal se učitelem hudby Agnese van Uffel, která byla milenkou mocného benátského patricia (měšťana) Alvise Contariniho. Při jeho povaze to nemohlo skončit jinak, než že se záhy stal jejím milencem. Vztah byl prozrazen a on i s milenkou uprchl do Turína. Contarini se domáhal jeho přísného potrestání, ale Stradella byl pod ochranou savojského vyslance, hraběte Giovanniho Battisty de Nemours. Contariniho rodina najala proto dva vrahy, kteří měli zrádného učitele najít a zabít. Při tomto pokusu byl vážně zraněn, ale podařilo se mu uniknout do Janova.\n\nV Janově slavil velké úspěchy jako skladatel oper a kantát, leč historie z Benátek se opakovala. Byl ubodán 25. února 1682 na náměstí Piazza Bianchi v Janově třemi bratry Lomelliniovými, jejichž sestru svedl.\n\nJeho barvitý život a krvavá smrt se stala vítaným námětem pro literární i hudební zpracování. Nejznámějším je patrně dodnes hraná opera Friedricha von Flotowa \"Alessandro Stradella\".\n\nVe své době byl neobyčejně úspěšným a vlivným skladatelem. Jeho sláva byla zastíněna až ve století následujícím skladateli vrcholného baroka Corellim, Vivaldim a dalšími. Přes četné opery a oratoria, které byly ve své době velmi populární, jeho význam tkví v hudbě instrumentální. Dochovalo se cca 27 instrumentálních skladeb a byl to právě on, kdo stál u zrodu typické barokní hudební formy, concerto grosso. První známou skladbou tohoto druhu je jeho \"Sonate di viole\".\n\n\n"}
{"id": "164208", "url": "https://cs.wikipedia.org/wiki?curid=164208", "title": "Spatha", "text": "Spatha\n\nSpatha byl sečný jezdecký meč podobný gladiu, používaný v Evropě asi od 1. století na území Římského impéria. Stejně jako u gladiu vychází její tvar z keltského meče. Měla dřevěnou rukojeť bez záštity, dvojsečná čepel s tupým hrotem byla dlouhá 0,75-1 metr a široká 3-4 cm.\n\nV římském vojsku s ní byli vyzbrojeni nejdříve galští rekruti v pomocných sborech zvaných auxilia, později nahradila i gladius u pěchoty. Po rozpadu římské říše a stěhování národů se rozšířila mezi barbarskými kmeny Evropy, zejména u Germánů. Často se lze setkat s tím, že je uváděna jako germánský meč. Národy, které spathu přejaly, si ji různě přizpůsobovaly, například při výrobě lombardské verze byla použita nová technika navařování pásů tvrdé ocele na měkké železné jádro.\nRané vikinské meče, které se vyvinuly bez technologického kontaktu na zbytek Evropy, jsou velmi podobné mečům franským. Lze předpokládat, že spatha byla základem pro oba tyto meče, vzniklé nezávisle na sobě. Spojením spathy a jiných mečů pak vzniká ve vrcholném středověku typický „rytířský“ meč.\n\nLatinské slovo \"spatha\" vychází z řeckého σπάθη (\"spathe\"), které označuje jakýkoliv dlouhý a plochý předmět. Různé podoby tohoto slova se dodnes používají k označení meče ve státech, které byly součástí římské říše:\n\n\n"}
{"id": "164214", "url": "https://cs.wikipedia.org/wiki?curid=164214", "title": "2004 v dopravě", "text": "2004 v dopravě\n\nTento článek obsahuje seznam událostí souvisejících s dopravou, které proběhly roku 2004.\n\n\n\n\n\n\n\n\n\n\n\n\n\n\n\n\n\n\n"}
{"id": "164218", "url": "https://cs.wikipedia.org/wiki?curid=164218", "title": "Občanství", "text": "Občanství\n\nObčanství je časově relevantně trvalý, místně neomezený právní svazek (nebo vztah či status) fyzické osoby a daného státu. Státní občanství je jedním z hlavních znaků moderního státu. Tento právní svazek mezi občanem a státem je zpravidla proti vůli fyzické osoby nezrušitelný a na jeho základě vznikají jeho subjektům vzájemná práva a povinnosti (závazky). Mezi ně patří zejména právo občana na ochranu ze strany státu a povinnosti občana jako věrnost státu, závazek k jeho obraně, výkon určitých funkcí a dodržování právních předpisů státu i mimo jeho území.\n\nPojem občanství bývá někdy ztotožňován s pojmem státní příslušnost, ale ten je obsahově širší, neboť do sebe zahrnuje i právnické osoby příslušné k danému státu.\n\nVe starověkém Římě bychom pod slovem občanství nalezli pojem status civitatis, v českých dějinách by to byl inkolát. Současný pojem občanství vznikl ze 3. stavu (měšťanstva) během Velké francouzské revoluce. Státní občanství v moderním slova smyslu se zformovalo v době buržoazních revolucí, obdobně jako moderní stát, konstitucionalismus, politické strany či práva a svobody jednotlivce.\n\nZa dob nevolnictví nebyl umožněn svobodný pohyb osob, a proto se tehdy uplatňovala zásada ius soli. Až Ústava Francie z roku 1791 a později Code Napoleon (občanský zákoník) obnovují zásadu ius sanguinis, když zavádí pojem občanství místo poddanství (termín poddanství nebyl vhodný pro vyjádření rovnosti před zákonem, což byl jeden ze základů vytvářející se občanské společnosti a osvícenských myšlenek).\n\nStátní občanství má rozměr nejen vnitrostátní, ale i mezinárodní. Z hlediska právního zakotvení lze říci, že patří do práva veřejného, a v jeho rámci zejména do práva:\n\nDle právního vztahu fyzické osoby ke státu rozlišujeme tři typy fyzických osob ve státě:\n\nBipolité jsou osoby s dvojím státním občanstvím. Dítě získá dvojí státní občanství např. proto, že se narodilo rodičům, kteří jsou státními občany státu, jehož právní normy upravující občanství vycházejí z principu ius sanguinis, ale narodí se na území jiného státu, který svoji právní úpravu staví na principu ius soli - narozené dítě tak získává státní občanství státu, jehož občany jsou rodiče, a zároveň občanství státu, na jehož území se narodilo. Dítě může získat dvojí občanství rovněž v případě, že jsou jeho rodiče občany různých států, jejichž právní řády staví na principu ius sanguinis.\n\nApatridé jsou osoby bez státního občanství (tzv. bezdomovci). Apatridy se například stávají děti apatridů narozené na území státu, který svojí právní úpravu státního občanství staví výlučně na principu ius sanguinis a děti tak nezískají občanství podle práva žádného státu. Nad apatridy není vykonávána diplomatická ochrana, mohou být vyhoštěni, nebo jim nemusí být povolen vstup na území státu.\n\nOba tyto jevy se považují za nežádoucí.\n\nO právní úpravě občanství České republiky pojednává hned několik právních předpisů. Z Ústavy České republiky lze zmínit ustanovení čl. 12:\n\n„\"Nabývání a pozbývání státního občanství stanoví zákon.\"“ a „\"Nikdo nemůže být proti své vůli zbaven státního občanství.\"“ Listina základních práv a svobod k tomu v čl. 42 odst. 3 dodává, že „\"pokud dosavadní předpisy používají pojmu \"občan\", rozumí se tím každý člověk, jde-li o základní práva a svobody, které Listina přiznává bez ohledu na státní občanství.\"“\n\nMezi stěžejní zákony, které pojednávají o občanství, patří zákon č. 186/2013 Sb., o státním občanství České republiky, který nabyl účinnosti 1. ledna 2014 a nahradil tak dosavadní zákon č. 40/1993 Sb., o nabývání a pozbývání státního občanství České republiky.\n\nJak Ústava ČR, tak Listina pracují s pojmem občanství jako s pojmem hotovým. Definici pojmu však provedl až Ústavní soud v odůvodnění svého nálezu z 13. září 1994, sp. zn. Pl. ÚS 9/94 (publikován pod č. 207/1994 Sb.), a charakterizoval jej jako: „\"časově trvalý, místně neomezený právní vztah fyzické osoby a státu, který je proti vůli fyzické osoby zpravidla nezrušitelný, na jehož základě vznikají jeho subjektům vzájemná práva a povinnosti, spočívající zejména v právu fyzické osoby na ochranu ze strany státu na jeho území i mimo ně, v právu pobytu na jeho území a na právu účasti na jeho správě veřejných záležitostí. Povinností občana je především věrnost státu, závazek k jeho obraně, výkon určitých funkcí, ke kterým je povolán, a dodržování právních předpisů státu i mimo jeho území.\"“ K tomu Ústavní soud ale zároveň dodal, že „\"konkrétní obsah státního občanství je určen zákonodárstvím jednotlivého svrchovaného státu. Je výsostným právem státu určovat podmínky, za kterých se nabývá a pozbývá státní občanství.\"“ Tím je řečeno zejména, že státní občanství je regulováno právním řádem jednotlivého státu – vzniká, trvá i zaniká na základě práva.\n\nStátní občanství České republiky se prokazuje\n\nObecně můžeme nabýt státní občanství následujícími způsoby:\n\nZískání státního občanství je upraveno v zákoně č. 186/2013 Sb., o státním občanství České republiky. Podle tohoto zákona lze státní občanství České republiky nabýt následujícími způsoby:\n\nPodle Minsterstva vnitra byl postup, kdy dítě cizinky získalo občanství, když je český muž prohlásil za své, zneužíván, v roce 2013 proto navrhlo, aby muži, kteří se s matkou svého dítěte neoženili, své otcovství doložili testy DNA.<ref name=\"zpravy.idnes.cz/vnitro-chce-testy-dna-0t2-/domaci.aspx?c=A130226_202949_domaci_js\"></ref> Návrh zákona byl kritizován jako diskriminační, upřednostňující kontrolu nad zájmem dítěte a nejasný v případě, kdy testy DNA nebudou možné kvůli úmrtí otce nebo finanční tísni.\n\nPozbytí občanství se nazývá expatriace. Ztratit státní občanství je možné např. nabytím cizího státního občanství na vlastní žádost, sňatkem, propuštěním ze státního svazku, prohlášením nabytí státního občanství za neplatné apod. Článek 15 Všeobecné deklarace lidských práv stanovuje, že nikdo nemůže být proti své vůli zbaven státního občanství. To přináší významnou garanci státoobčanského statusu.\n\nStátní občan České republiky pozbývá státní občanství České republiky prohlášením o vzdání se státního občanství České republiky, jestliže splňuje současně tyto podmínky:\nDo 31. prosince 2013 (za účinnosti zákona č. 40/1993 Sb.) bylo možné pozbýt občanství České republiky rovněž nabytím cizího státního občanství.\n\nDle článku 10 Ústavy mají mezinárodní smlouvy v případě rozporu aplikační přednost před vnitrostátním právem.\n\n\n\n"}
{"id": "164220", "url": "https://cs.wikipedia.org/wiki?curid=164220", "title": "Camille Pissarro", "text": "Camille Pissarro\n\nCamille Pissarro (rodným jménem Jacob Abraham Camille Pissarro; 10. července 1830 Charlotte Amalie, Ostrov svatého Tomáše – 13. listopadu 1903 Le Havre) byl francouzský impresionistický malíř. Jeho význam není jen v jeho vlastním přínosu pro umění, ale také v jeho patronském přístupu k dalším umělcům kolem něj, zvláště k Paulu Cézannovi.\n\nNarodil se na Ostrově svatého Tomáše v Malých Antilách v Karibském moři, východně od Portorika. Ostrov patřil Dánsku, od něhož jej roku 1860 koupily Spojené státy americké. Dnes tvoří součást Panenských ostrovů (\"Virgin Islands\"). Jeho otec Frederick Pissarro byl francouzský Žid, zatímco matka Rachel, rozená Manzano-Pomié, byla rodilá Kreolka. Jejich sňatek způsobil rozruch v místní židovské komunitě, jednak proto, že Rachel nebyla židovka, ale také proto, že byla dříve vdaná za Frederickova strýce. Mladý Camille Pissarro proto nesměl studovat v židovské škole a byl nucen navštěvovat školu pro černošské děti, což později ovlivnilo jeho ranou tvorbu.\n\nRodina Pissarrových provozovala v hlavním městě ostrova Charlotte Amalie galanterii. Dům, ve kterém se rodinný obchod nacházel, byl později pojmenován \"The Pissarro Building\" a je v ulici Dronnigens Gade 14. Rodina žila v rozlehlém apartmá ve vrchním patře budovy s výhledem na hlavní ulici městečka.\n\nPro malé přístavní městečko Charlotte Amelie byla tato doba plná vzruchu. Tucty obchodních lodí zde zastavovaly každý týden se zbožím na prodej. Město v té době mělo status „svobodného přístavu“. Díky tomu a příznivým povětrnostním podmínkám se Ostrov sv. Tomáše stal významným překladištěm mezi Amerikami, Evropou a Afrikou. Tak jako byly rozdílné trasy obchodních lodí, byly rozdílní lidé a kultury, které se na ostrově setkávaly. Doma v rodině mluvil Camille jako dítě francouzsky, zatímco s černošským obyvatelstvem ostrova španělsky či anglicky.\n\nRodiče jej ve věku 12 let poslali do internátní školy v Paříži. Zdejší ředitel si povšiml jeho zájmu o umění a poradil mu, ať využije života v tropech ke kreslení kokosových palem. Když se Camille v roce 1847 vrátil na Ostrov sv. Tomáše, vzal si tuto radu k srdci.\n\nVěnoval svůj veškerý volný čas skicování - a to nejen palem a dalších exotických rostlin, ale i všedního života, který ho obklopoval. Zas a znova kreslil povozy, které po slunných cestách tahali osli, či černošské ženy, které na plážích praly prádlo. V těchto kresbách se poprvé objevila jeho povaha prostého a upřímného pozorovatele.Kdykoli ho otec poslal do přístavu, aby dohlížel na příjezdy obchodních lodí, bral si mladý Camille svůj skicář s sebou. Mezitím, co zapisoval počty beden se zbožím, které byly z lodí vykládány, kreslil skici barvitého života v přístavu a lodí, proplouvajících kolem dánských pevností na pobřeží. Celých pět let se nadějný umělec snažil najít rovnováhu mezi každodenními povinnostmi a svým koníčkem. Protože se mu nepodařilo získat od rodičů požehnání k tomu, aby svůj život zasvětil umění, utekl z domova a za sebou zanechal pouze vzkaz pro rodiče. Ve společnosti Fritze Melbeye, dánského malíře z Kodaně, se kterým se Camille potkal v přístavu, odplul do Venezuely. Jak později sám řekl: \"\"Dal jsem se na útěk do Caracasu, abych se zbavil předsudků pramenících z buržoazního života.\"\"\n\nČlověk si může lehce představit potěšení, které Camille pociťoval ve svých třiadvaceti letech z náhle nabyté svobody. Pro mladého umělce to byl čas snění, objevování a růstu. Pod Melbeyovým dohledem tvořil vodovými barvami, tužkou a tuší; mnoho děl z této doby je popsáno ve španělštině a podepsáno Pizzarro.\n\nRodiče se nakonec smířili s jeho ambicemi a přislíbili mu podporu do roku 1852. Camille se vrátil na Ostrov sv. Tomáše, ale hned nato opět svůj domov opustil. Odjel do Paříže za dalším vzděláním a také, aby konečně šel za svým snem.\nProtože na přednáškách akademicky uznávaných učitelů nenacházel žádnou inspiraci, přitahovaly ho okrajové umělecké směry a umělci, jejichž díla se neshodovala se styly přijímanými širokou veřejností. V jejich dílech začal vidět výjevy, které vystihují umělce stejně výmluvně jako jeho dílo. Jeho zrak byl veden způsobem, jakým se scenérie a předměty odrážely v mysli. Každou stránku předlohy zaznamenával ve svém díle věrně, zvláště světelné podmínky. Pissarro chápal světlo jako neoddělitelné od předmětů, které osvětluje. \n\nVětšina odborníků na umění té doby nepochopila význam těchto změn a výrazné odlišnosti od tehdejší klasiky. Zastánci takzvané „staré školy“ zkoumali nové směry pouze z technického hlediska – zrnitost, kterou se nová díla vyznačovala, označovali za chybu malíře.\n\nNalezení svého osobního vyjádření bylo pro mladého umělce velmi složité. Během období, kdy byl Camille ke svým dílům velmi kritický, se záměrně distancoval od svých učitelů Melbeye a Camille Corota, aby se oprostil od jejich vlivu na vlastní tvorbu. Poté nastala náhlá změna. Náhodná setkání s Monetem a Cézannem, jejichž prostřednictvím získal mnoho nových známostí, přinesla do jeho tvorby nový vhled a povzbuzení.Několik let poté, co Camille přijel do Paříže, svěřili rodiče rodinný podnik správci a usadili se také v Paříži, kde si najali služku jménem Julie Vellay, která se později stala umělcovým největším obdivovatelem a celoživotní partnerkou.\n\nZnechuceni marnými pokusy vypořádat se s nevlídnou kritikou organizátorů oficiálních výstav, rozhodli se Pissarro a Monet v roce 1874 organizovat nezávislé výstavy, kterých se později účastnili i umělci jako Auguste Renoir, Alfred Sisley, Armand Guillaumin, Edgar Degas, Paul Cézanne a Berthe Morisot.\n\nUmělečtí kritikové se někdy zaměřují na nové a neznámé jako na něco škodlivého, a tak se i Pissarro a jeho kolegové setkali s bouřlivou opozicí. Umělecká společnost, která si v tomto období vážila technických detailů a fotografické přesnosti, očekávala od umělců, že budou své náměty idealizovat. Proto byly první výstavy doprovázeny ostře kritickými články, které poprvé uvedly termín „impresionista“ (od \"impression\", dojem) jako urážku. Přijetí těchto umělců širokou veřejností bylo velmi pozvolné, stěží dosažené za jejich života.\n\nV Rewaldově knize můžeme najít fascinující záznam těchto let. Výzvy v Pissarrově životě byly stejně náročné jako ty, se kterými se setkávalo hnutí, soustředěné kolem jeho osoby. Byl to muž, který se postavil překážkám se silou a důstojností. \n\nMnoho let impresionisté, i přes materiální nouzi, usilovali o získání uznání ve společnosti a ve světě. Pissarro, jako jejich vlajkonoš, zůstával věrný i svým vlastním vizím.\n\nExperimentoval s teoriemi umění, studoval vlivy světla, klimatu a ročních období a přinesl nové techniky do umění. Tyto poznatky spojil v nový styl, který si i v rámci impresionismu zachoval svoji originalitu a svébytnost. Pissarro byl mimořádně uznávaný jako učitel. Stal se středem skupiny malířů – Auguste Renoir, Claude Monet, Edgar Degas, Paul Cézanne –, kteří si všichni vážili jeho umění a často se k němu obraceli pro inspiraci. Pissarro se díky této velkorysosti ducha významně zasloužil o věhlas impresionistů.\n\nV 62 letech konečně získal vážnost, která se mu po celý život vyhýbala. Jeho obrazy postupně začaly získávat větší ceny na aukcích a nová generace umělců velmi obdivovala jeho dílo. Pissarro nikdy neztratil svou schopnost udržet si nadšení, lásku k přírodě a schopnost zachytit zářivý život kolem na plátno s nezapomenutelnou jasností a půvabem.\n\nCamille Pissaro zůstal aktivním a produktivním malířem až do konce svého života. Zemřel 13. listopadu 1903 v Paříži. Pochován je zde na hřbitově Père-Lachaise. Přežili ho synové Lucien, Georges, Ludovic-Rodolphe, Paul Emile a dcera Jeanne. \n\n\n\n\nNárodní galerie v Praze vystavuje ve Sbírce moderního a současného umění ve Veletržním paláci tři Pissarovy olejomalby: \"Pontoise\" (1867), \"Zahrada ve Val Hermeil\" (1880) a \"V zelinářské zahradě\" (1881).\n\n\n\n"}
{"id": "164222", "url": "https://cs.wikipedia.org/wiki?curid=164222", "title": "Kateřina Aragonská", "text": "Kateřina Aragonská\n\nKateřina Aragonská (16. prosince 1485 Alcalá de Henares – 7. ledna 1536 Huntingdonshire) byla anglická královna a první manželka Jindřicha VIII. Tudora. Byla dcerou katolických králů Ferdinanda II. Aragonského a Isabely I. Kastilské a po své matce také prapravnučka anglického krále Eduarda III. (prapradědečkem Kateřiny Aragonské byl Jan z Gentu, jeden ze synů Eduarda III.). Jejím životním heslem bylo \"„skromnost a oddanost“\" (anglicky: \"\"Humble and Loyal\"\")\n\nNarodila se v arcibiskupském paláci v Alcalá de Henares u Madridu jako nejmladší z pěti dětí katolických králů Španělska Ferdinanda II. Aragonského a Isabely I. Kastilské. Už v roce 1489 byla uzavřena smlouva mezi anglickým a španělským dvorem o sňatku Kateřiny s tehdy teprve dvouletým následníkem trůnu Arturem Tudorem, synem krále Jindřicha VII.\n\nV září roku 1501 Kateřina, bílé pleti, plavovlasá a modrooká jako všichni z rodu Trastámarů pocházející od Kateřiny z Lancesteru, opustila Španělsko a nastoupila cestu za svým budoucím manželem. 14. listopadu 1501 se pak v Londýně konala svatba mezi patnáctiletou španělskou infantkou a o rok mladším následníkem trůnu. Po svatbě manželé pobývali na hradě Ludlow, který Arturovi jako princi z Walesu náležel. Krátce na to oba mladí manželé těžce onemocněli horečnatým onemocněním, patrně hemoragickou horečkou. Zatímco dobře živená Kateřina nemoc přestála, její drobný manžel jí podlehl a Kateřina se stala po čtyřech měsících manželství vdovou.\n\nKateřinin otec dosud nevyplatil Jindřichovi VII. Tudorovi věno své dcery a nyní, když Kateřina ovdověla, odmítal je vyplatit tím spíš. Anglický král se ale nechtěl věna vzdát a Kateřina musela zůstat v Anglii. Jako \"princezna z Walesu\" od této chvíle čekala, až doroste druhý následník trůnu, o šest let mladší Jindřich a ona se bude moci provdat za něj. Situace se ale pro Kateřinu nevyvíjela dobře. Když zemřela její matka Isabela Kastilská, rozhodl se anglický král najít pro svého syna vhodnější nevěstu, jelikož sňatek s Kateřinou už se mu nezdál tak výhodný. Kateřina se ocitla ve velmi nepříjemné situaci. Bývalý tchán Jindřich VII. Tudor jí sdělil, že od této chvíle nemá vůči ní žádné závazky a přestal jí poskytovat finanční podporu. Po čase odmítl dodávat na její malý soukromý dvůr také jídlo a finanční prostředky na vydržování služebnictva. Zoufalá Kateřina prosila v dopisech svého otce, aby jí finančně vypomohl.\n\nPo dlouhém období nejistoty se konečně situace obrátila v Kateřinin prospěch ve chvíli, kdy král Jindřich VII. Tudor 21. dubna 1509 zemřel. Trůnu se ujal jeho syn Jindřich VIII., který byl pevně rozhodnut vzít si za manželku právě Kateřinu, kterou již od dětství obdivoval. Navíc v se zrovna v Evropě nenacházela jiná, stejně urozená nevěsta v podobném věku. Pro tento sňatek byl však potřeba papežova dispensu, jelikož si Kateřina měla vzít bratra svého zemřelého manžela, což bylo nepřípustné. Papež Julius II. dispens udělil poté, co budoucí nevěsta prohlásila, že předchozí manželství nebylo naplněno.\n\nJindřich VIII. si vzal Kateřinu za manželku 11. června 1509.\n\nKateřina byla v zemi oblíbená už jako princezna, proto poddaní s mladou královnu soucítili i v jejím dalším utrpení. V roce 1510 porodila mrtvé dítě, o rok později zemřel ani ne dvouměsíční syn, narozený 1. ledna 1511, princ Jindřich. Kateřina následně prodělala ještě několik potratů a porod dalšího mrtvého syna. V únoru 1516 nakonec přivedla na svět dceru Marii, pozdější královnu Marii I. V roce 1518 však Kateřina opět potratila.\n\nManželství bylo šťastné pro oba dva (s občasnými – nedůležitými – královými nevěrami) po dobu 18 let, dokud se král nezačal vážně zabývat problémem nutnosti mít mužského potomka, následníka trůnu, a zřejmým koncem královniny plodnosti. Bylo zřejmé, že od Kateřiny se již dědice nedočká, a proto se rozhodl vdovy po bratrovi zbavit. Papež se však postavil za Kateřinu a proti rozvodu. Kateřina se rozhodla bojovat za zachování svého manželství všemi prostředky a pomoc hledala u svého synovce, císaře a španělského krále Karla V., který byl v té době nejmocnějším panovníkem Evropy. Ten také vyvíjel tlak na papeže, aby rozvod v žádném případě nepovolil. Stejně silný tlak byl však na papeže činěn i ze strany anglického krále. Jindřich VIII. tvrdil, že když si Kateřinu bral, nebyla již pannou, což znamená, že její první manželství s Arturem Tudorem bylo naplněno a druhé manželství je tedy neplatné.\n\n25. ledna 1533 se Jindřich tajně oženil s Annou Boleynovou.\nSňatek s Kateřinou zrušil parlament 23. května 1533 a následně (údajně pod nátlakem) i anglický klér – bez souhlasu papeže. Dcera Marie se tak stala nemanželskou.\n7. září 1533 Anna Boleynová Jindřichovi porodila dceru Alžbětu a v březnu 1534 papež Klement VII. schválil Jindřichův rozvod s Kateřinou.\nPanovníkův rozkol s římsko-katolickou církví, jímž položil základ budoucím náboženským nepokojům v Anglii, byl však už neodvratný.\n\nKateřina prožila nezáviděníhodný život plný útrap a nespravedlnosti. Až do konce bojovala o zajištění práv své dcery Marie.\n\nAnglická královna Kateřina zemřela 8. ledna 1536 na zámku Kimbolton, král se pohřbu \"vdovy z Walesu\" nezúčastnil.\n\nSyna, pozdějšího Eduarda VI., se král dočkal ze svazku s Janou Seymourovou. Eduard však zemřel v šestnácti letech. Na trůn pak nastoupila Kateřinina dcera Marie jako anglická královna Marie I.\n\n\n\n\n"}
{"id": "164230", "url": "https://cs.wikipedia.org/wiki?curid=164230", "title": "Marie I. Tudorovna", "text": "Marie I. Tudorovna\n\nMarie I. Tudorovna (18. únor 1516 – 17. listopad 1558) byla královna Anglie a Irska od 19. července 1553 do své smrti. Stala se čtvrtým korunovaným panovníkem z rodu Tudorovců. Poté, co nastoupila na trůn po svém nevlastním bratrovi Eduardovi, obnovila spojení anglikánské církve s církví římskokatolickou. V procesu potlačování protestantismu bylo upáleno asi 300 církevních rebelů a královna získala přídomek Krvavá Marie, anglicky „Bloody Mary“. Její nástupkyně na anglickém trůnu Alžběta I. obnovila nezávislost Anglikánské církve.\n\nNarodila se 18. února 1516 jako jediný potomek Jindřicha VIII. a jeho první ženy Kateřiny, který se dožil dospělosti. Po matce byla potomkem Ferdinanda II. Aragonského a Isabely Kastilské, kastilských a aragonských panovníků. Jejím kmotrem byl vlivný kardinál Thomas Wolsey. Byla velmi vzdělaná, studovala latinu, řečtinu, přírodní vědy a hudbu.\n\nV devíti letech jí její otec přidělil vlastní dvořany na hradě Ludlow. Tato pocta byla udělována většinou jen nejstarším mužským potomkům krále spolu s titulem prince z Walesu. Již v mládí pro ni Jindřich hledal potenciální manžely. Ve věku dvou let byla zasnoubena s potomkem francouzského krále Františka I. \"dauphinem\" Františkem. Po třech letech však bylo toto zasnoubení zrušeno a byla dojednána její svatba s císařem Svaté říše římské Karlem V., kterému bylo tehdy 22 let. I tato dohoda byla později zrušena.\n\nManželství jejího otce a matky spělo ke konci, protože Jindřich se obával, že s Kateřinou nebude mít mužského potomka a po jeho smrti nastanou spory o následnictví. Žádal papeže o zrušení tohoto manželství, ale ten odmítl souhlasit. Roku 1533 se Jindřich tajně oženil s Annou Boleynovou a krátce nato Thomas Cranmer, arcibiskup canterburský, formálně prohlásil Jindřichovo manželství s Kateřinou za neplatné a jeho sňatek s Annou za právoplatný. Jindřich se nechal prohlásit vrchním představitelem církve v Anglii, což vedlo k odluce Anglikánské církve od Říma. V důsledku tohoto vývoje byla Marie prohlášena za nemanželskou a vyloučena z možnosti nástupnictví na trůn. Byla nucena odejít ode dvora a ke konci roku se stala dvorní dámou další Jindřichovy dcery Alžběty.\n\nKrátce po popravě Anny Boleynové se Jindřich oženil s Janou Seymourovou, se kterou měl syna Eduarda. Marie se stala jeho kmotrou a poté, co jeho matka krátce po jeho narození zemřela, také hlavním smutečním hostem na jejím pohřbu. Na oplátku jí Jindřich přidělil její vlastní dvořany a dovolil jí, aby využívala královské paláce. Roku 1543 se Jindřich oženil s Kateřinou Parrovou, která ho přesvědčila, aby se usmířil se svými zavrženými dcerami Marií a Alžbětou. Jindřich jim navrátil nástupnické právo (ovšem v pořadí až po jeho synovi Eduardovi), dále však na ně bylo pohlíženo jako na nelegitimní potomky. Po Jindřichově smrti nastoupil na trůn jeho syn Eduard, ale protože ještě nebyl dospělý, vládli jeho jménem protestantští regenti.\n\nEduard zemřel 6. července 1553 v patnácti letech. Pod tlakem svého druhého regenta Johna Dudleye, který se obával návratu katolicismu a ztráty svého vlivu, před smrtí Marii i Alžbětu vydědil a určil za svou nástupkyni dceru své sestřenice Janu Greyovou (praneteř Jindřicha VIII.). V období kolem Eduardovy smrti byla Marie povolána do Londýna, ale protože se obávala toho, že by mohla být uvězněna, přesunula se na hrad Framlingham do Suffolku. 10. července byla Jana Greyová prohlášena královnou. Marie si ale zajistila podporu mnoha šlechticů a veřejnosti a po několika dnech triumfálně dorazila do Londýna. Dudley byl uvězněn a Marie byla parlamentem 16. července jmenována královnou a 10. října i korunována.\n\nVe svých 37 letech se rozhodla hledat manžela, aby jejich případní potomci zabránili v nástupu protestantsky orientované Alžbětě. Na radu Karla V. se rozhodla vdát za jeho jediného syna španělského prince a později krále Filipa II. Byli oddáni 25. července 1554 ve Winchesterské katedrále. Pro Filipa měl tento sňatek pouze politický význam a v Anglii se setkal s velkým odporem.\n\nV zemi vypukla vzpoura a vévoda ze Suffolku, který se spolu s několika šlechtici k ní připojil, prohlašoval, že právoplatnou královnou je jeho dcera Jana Greyová. Síly vzbouřenců vedené Thomasem Wyatem dokázaly nějakou dobu táhnout vítězně zemí, až byly nedaleko Londýna poraženy. Vzpoura byla potlačena, vévoda ze Suffolku, jeho dcera Jana Greyová (která se do vzpoury nezapojila, ale představovala pro Marii nebezpečí dalších protestů) i její manžel byli obviněni ze vzpoury a popraveni. Alžběta, která protestovala, že s Wyatovou vzpourou nemá nic společného, byla na dva měsíce uvězněna v Toweru a poté ve Woodstockém paláci.\n\nMarie se soustředila na potlačení kacířství a záležitosti církve. Nikdy nesouhlasila s odlukou anglikánské církve, kterou provedl její otec Jindřich, a zavedením protestantismu jeho synem Eduardem. Urovnala spory mezi Anglií a Římem a v otázkách církve dala na rady papeže. Ustanovila svého blízkého přítele, kardinála Reginalda Poleho, arcibiskupem canterburským, zatímco jeho předchůdce Thomas Cranmer byl odsouzen k smrti a upálen. Církevní zákony zavedené v době Eduardovy vlády byly zrušeny a církevní doktrína se vrátila do stavu z roku 1547 definovaného v Šesti článcích. Právě kardinál Pole se značnou měrou podílel na pronásledování protestantů a znovu zavedl v Anglii inkvizici. Velké množství protestantských představitelů včetně několika biskupů, John Foxe odhaduje tento počet na 284, bylo odsouzeno k smrti za kacířství a upáleno. Asi 800 bohatých protestantů zvolilo odchod do exilu.\n\nVytvoření království Irska Jindřichem VIII. roku 1542 nebylo akceptováno katolickými panovníky na kontinentu. Roku 1555 Marie obdržela papežskou bulu potvrzující, že ona a její manžel Filip jsou panovníky Irska a že církev přijímá osobní svazek mezi královstvím Irska a Anglie.\n\nPoté, co jeho otec abdikoval, stal se Filip španělským králem a v první polovině roku 1557 přicestoval do Anglie, aby Marii přesvědčil, že se má Anglie zapojit do války proti Francii na straně Španělska. V zemi byl proti tomuto záměru velký odpor, protože existovalo dávné spojenectví mezi Skotskem a Francií, válka by narušila obchod s Francií a ekonomika země byla po Eduardově vládě ve špatném stavu. Marie nicméně Francii válku vyhlásila. Anglické vojsko však bylo neúspěšné a výsledkem byla ztráta Calais, jediné državy Anglie na kontinentu. Náklady na údržbu vojenské posádky v Calais a jeho obranu byly sice pro Anglii velkou zátěží, ale jeho ztráta byla velkou ideologickou ranou.\n\nNejvětším problémem byl pokles obchodu se suknem s Antverpami. I když se Marie vdala za španělského panovníka, Anglie neměla žádný podíl na obchodní výměně s Amerikou. Španělé si tento obchod hlídali a Marie si nemohla dovolit podporovat nelegální obchod (ve formě pirátství), protože byla vdaná za Španěla. Pro podporu rozvoje obchodu a záchranu anglické ekonomiky Marie nechala hledat další, zatím nevyužité obchodní přístavy mimo Evropu. Snažila se uplatňovat vyvážený přístup ke státním financím mezi moderním stylem s velkými výdaji a středověkým přístupem výběru daní. Roku 1558 vláda publikovala Knihu daní, soupis cla a daní pro dovoz zboží.\n\nV době vlády se u Marie objevily dva případy falešného těhotenství. Ve své závěti uvedla, že její manžel má být regentem jejich dětí do věku jejich dospělosti, ale s Filipem neměla žádné potomky. Od května roku 1558 byla královna slabá a trpěla bolestmi břicha, pravděpodobně trpěla nádorem žaludku, dělohy nebo vaječníků. Zemřela během epidemie chřipky 17. listopadu 1558 brzy ráno v St James's Palace v Londýně a byla pochována ve Westminsterském opatství. Téhož dne večer zemřel na chřipku Mariin přítel a velký podporovatel, canterburský arcibiskup a kardinál sir Reginald Pole. Mariinou nástupkyní se stala její nevlastní sestra Alžběta.\n\nMarie se těšila velké přízni a popularitě v prvním období své vlády, zvláště ze strany katolické veřejnosti. Její sňatek s Filipem se ale setkal s velkým odporem. Svatební smlouva obsahovala klauzuli, že Anglie nebude zavlečená do žádné španělské války, ale toto ustanovení nebylo dodrženo. Filip trávil větší část doby správou svých území na kontinentu, zatímco Marie byla většinou v Anglii. Po její smrti se Filip ucházel o ruku Alžběty, ale byl odmítnut.\n\nPronásledování protestantů vyneslo královně přízvisko \"krvavá Marie\". Neexistuje shoda v počtu obětí pronásledování protestantů v pěti letech její vlády. Nicméně mezi upálenými byli například Thomas Cranmer, arcibiskup canterburský, a Nicholas Ridley, biskup londýnský.\n\n"}
{"id": "164245", "url": "https://cs.wikipedia.org/wiki?curid=164245", "title": "Anna Boleynová", "text": "Anna Boleynová\n\nAnna Boleynová, rodným jménem Anne Boleyn (1501/1507 – 19. května 1536), byla anglická královna (1533 - 1536), druhá manželka Jindřicha VIII. a matka královny Alžběty I. Jindřichova svatba s Annou a její následná poprava z ní udělala klíčovou postavu politického a náboženského převratu, který byl začátkem anglické reformace.\n\nJako dcera Sira Thomase Boleyna, 1. hraběte z Wiltshire, a jeho manželky Lady Alžběty Howardové, dcery Thomase Howarda, 2. vévody z Norfolku, byla Anna urozenější než Jindřichovy pozdější manželky Jana Seymourová nebo Kateřina Parrová. Svým původem se však nemohla vyrovnat své předchůdkyni Kateřině Aragonské, pocházející ze španělské královské rodiny ani Anně Klevské, která byla dcerou římskoněmeckého knížete.\n\nVzdělávala se v Nizozemsku a Francii. Byla dvorní dámou královny Klaudie Francouzské. Anna se vrátila do Anglie začátkem roku 1522, aby se provdala za svého irského bratrance Jamese Butlera, 9. hraběte z Ormondu. Plány na svatbu se rozpadly a místo toho obdržela místo u dvora jako dvorní dáma královny Kateřiny Aragonské. \n\nRoku 1523 byla tajně zasnoubená s Jindřichem Percym, to skončilo, když Percyho otec odmítl podpořit jejich zasnoubení. V lednu 1524 ji kardinál Wolsey poslal zpět domů na hrad Hever. V únoru nebo březnu 1526 začal Jindřich VIII. o Annu usilovat. Odolávala jeho svádění a odmítla být jeho milenkou, což dřív byla její sestra Marie. Brzy se z Anny stal hlavní důvod, proč Jindřich toužil po anulaci sňatku s Kateřinou Aragonskou. Když bylo jasné, že papež Klement VII. nepovolí anulaci, katolická církev v Anglii ztratila svou sílu. Roku 1532 Jindřich ustanovil Annu markýzou z Pembroku.\n\nJindřich a Anna se oficiálně vzali 25. ledna 1533 po tajné svatbě 14. listopadu 1532. 23. května 1533, nově jmenovaný arcibiskup canterburský Thomas Cranmer prohlásil manželství Jindřicha a Kateřiny za neplatné a manželství Jindřicha s Annou za platné. Krátce poté se hlavou anglické církve stává panovník a ne papež.\n\nAnna byla korunována anglickou královnou 1. června 1533. 7. září porodila budoucí královnu Alžbětu I. Jindřich byl zklamaný že porodila holčičku a doufal, že teď budou následovat chlapci. Anna následně třikrát potratila. V březnu 1536 se Jindřich zamiloval do její dvorní dámy Jany Seymourové. Aby se s ní mohl oženit, musel Jindřich najít důvody ukončit manželství s Annou. V dubnu 1536 začalo vyšetřování z velezrady královny Anny. 2. května byla zatčena a poslána do Toweru. Sťata byla 19. května mečem, který si vyžádala, neboť to v Anglii nebylo zvykem (v Anglii se popravovalo sekyrou). \n\nModerní historici usuzují, že zločiny, za které byla odsouzena, například cizoložství, incest, čarodějnictví a pokus o královraždu, jsou nepravé a královna byla nevinná. Provinila se jen v jednom - nedala Jindřichovi syna.\n\nPo korunovaci její dcery Alžběty byla Anna uctívána jako mučednice a hrdinka anglické reformace. V průběhu staletí byla inspirací nebo byla zmiňována ve spoustě uměleckých a kulturních dílech. Byla nazývána jako nejvlivnější a nejdůležitější královna-choť, v anglické historii, protože kdyby nebylo anulování sňatku s Kateřinou Aragonskou, nemusela by se anglická církev odloučit od Říma a nemusela by tedy vzniknout anglikánská církev. \n\nJejí otec Sir Thomas Boleyn, pozdější hrabě z Wiltshiru a z Ormonde, byl uznávaný diplomat s velkým jazykovým nadáním. Již král Jindřich VII. jej často posílal na diplomatické mise do zahraničí. Kvůli nedostatkům farních záznamů této doby (vzaly za své v dramatických událostech po smrti Eduarda VI.) není možné určit datum, kdy se ona sama narodila.\n\nDůkazy pocházející ze 16. století jsou neslučitelné s několika dalšími daty, na které poukazují jiní autoři. Italský dějepisec z roku 1600 označil jako rok jejího narození 1499, zatímco např. zeť Thomase More hovořil až o roku 1512. Všechny ostatní dohady spadají do období mezi roky 1499 a 1512. Někteří současní historici se shodují na roku 1501.\n\nZa důležitý písemný důkaz \"ante quem\" lze považovat Anin dopis z roku 1514. Je psán ve francouzštině (Anna byla biligvní) a píše jej otci, který stále žil v Anglii, zatímco Anna končila studium ve Francii. Profesor Ives poukazuje na dobrou stylistiku dopisu, a také na vyzrálý rukopis - to vše pak podle něj dokazuje, že v této době musela Anna být starší než třináct let.\n\nTuto verzi chronologie podporovuje tvrzení kronikáře 16. století, který napsal, že Anně bylo dvacet let, když se s rodiči a sourozenci vrátila z Francie domů do Anglie. Tyto závěry nejsou ovšem v souladu s údaji historičky Warnickové; v jejích knihách a článcích se uvádí pro rok 1522 Annin věk 16 let. Mnoho akademiků tento spor uzavírá názorem, že přesné datum jejího narození zkrátka nebude nikdy známo. U jejích sourozenců není rovněž známo, kdy se přesně narodili, je však pravděpodobné, že její sestra Marie byla starší. Mariiny děti byly totiž přesvědčené, že jejich matka byla starší než Anna. Jejich bratr George se narodil kolem roku 1504.\n\nJe doloženo, že se Anna Boleynová vrátila z Francie do Anglie v roce 1522. Král Jindřich VIII. prožíval v té době vášnivý vztah s její starší sestrou Marií, přičemž měl za sebou i mladickou lásku s jejich matkou Alžbětou Howardovou. O tři roky později se Jindřich VIII. začal zajímat i o Annu a zamiloval se do ní. Anna strávila své dětství ve Francii, perfektně ovládala francouzštinu a dokázala se chovat dle francouzské módy, jak se u královského dvora očekávalo. Dle anglického standardu nebyla krásná. Vzhledem připomínala spíše Francouzku. Byla drobná, tmavovlasá a tmavooká, oproti královně Kateřině Aragonské velmi štíhlá, měla úzký obličej, vysoké čelo a dlouhý krk. Byla velmi bystrá, pohotová, inteligentní, uměla skvěle tančit, zpívat a jezdit na koni, což byl proti opakovaně těhotné, pomalé a věčně se modlící královně, která nosila pod šatem žíněnou košili, velký rozdíl. Všechny tyto vlastnosti po ní později zdědila její dcera Alžběta. Když se jí Jindřich začal dvořit, dlouho odmítala stát se jeho milenkou, patrně proto, že nechtěla skončit jako její matka Alžběta Howardová a sestra Marie Boleynová, o které Jindřich brzy ztratil zájem. Místo toho se pokusila využít problémů v králově manželství s Kateřinou Aragonskou. Král potřeboval mužského potomka, dědice trůnu, Kateřina však porodila pouze jedinou přeživší dceru Marii, a všechny chlapce mrtvé.\n\nTyto dynastické důvody vedly krále Jindřicha k tomu, že pod nátlakem inteligentní a panovačné Anny požádal o anulaci sňatku s Kateřinou Aragonskou. Rozvod odůvodňoval tím, že zhřešil proti Bohu tím, že si vzal ženu svého bratra. Hodně tehdejších lidí poukazovalo na to, že mu to v době jejich sňatku vůbec nevadilo, právě naopak to považoval za ten nejlepší nápad. Jejich sňatek se projednával mezi biskupy i před parlamentem. Jindřich si byl jistý, že církev jeho návrh na rozvod podpoří. Když ale jednou bez pozvání na jedno sezení s biskupy přišla samotná královna Kateřina, bylo jisté, že rozvod bude muset být vykonstruován jinak. Kateřina se slzami v očích před Jindřichem klesla na kolena, dovolávala se pravdy, že do jeho lože přišla jako panna a je tudíž z Boží vůle královnou. Když poté omdlela a vynášeli ji ven, lidé jí provolávali slávu. Poté začalo být jisté, že papež Klement VII. s anulací sňatku nebude souhlasit. Objevily se tudíž první myšlenky na odluku Anglie od římskokatolické církve.\n\nThomas Wolsey, který byl Jindřichův kancléř a kardinál církve římskokatolické, byl údajně na její popud propuštěn z veřejných služeb, načež se později novým arcibiskupem canterburským stal Boleynův rodinný kaplan Thomas Cranmer. Po mnoha nezdařených pokusech anulovat manželství Jindřicha a Kateřiny, Jindřich k Anně ochladl. Té začalo docházet, že potřebuje syna, proto králi koncem roku 1532 podlehla, předpokládá se, že během jejich společné návštěvy francouzského přístavu Calais. Záhy nato otěhotněla, a proto bylo nutné co nejdříve ji prohlásit královnou, aby měl její syn právo na korunu. Její svatba s králem Jindřichem VIII. se konala 25. ledna 1533. Dne 23. května téhož roku jednoduše prohlásil Cranmer Jindřichovo předchozí manželství za neprávoplatné a o pět dní později prohlásil jejich nové manželství za zákonné. Krátce na to zahájil papež proti Jindřichovi a Cranmerovi exkomunikaci. V důsledku tohoto sňatku došlo k odloučení Anglie od Říma a vzniku anglikánské církve, která byla od té doby podřízená panovníkovi.\n\nAnglickou královnou byla korunována 1. června 1533. Anna chtěla, aby její korunovace byla velká sláva. Mnoho lidí však vzpomínalo na stále živou právoplatnou královnu Kateřinu, proto téměř nikdo nejásal. Anna 7. září 1533 porodila dceru, budoucí anglickou královnu Alžbětu I. Jindřich s jistotou očekával prince, proto byl velmi zklamaný. Anna otěhotněla ještě několikrát, pokaždé ale dítě potratila. Neustále tvrdila, že je to tím, že ji bývalá královna Kateřina jistě proklela, proto nemůže donosit plod a že jistě porodí syna, pokud Jindřich nechá Kateřinu popravit. Když o něco později Kateřina sama v chudobě a nemoci zemřela a Anna stále nebyla schopna další dítě donosit, bylo jisté, že jsou její dny jako královny Anglie sečteny. Navíc již nebyla tak mladá a krásná jako před lety a její vrtošivý manžel si hledal mladší milenky jinde. Stále se však za inteligentní Annou vracel. Když však začala být hysterická a jeho milenkám začala vyhrožovat smrtí, měl Jindřich své druhé ženy dost. V březnu 1536 se na scéně objevuje Annina dvorní dáma Jana Seymourová. Jindřich byl Janiným skrytým půvabem, jemností a skromností okouzlen a ihned se s ní zasnoubil. Anny bylo potřeba se rychle zbavit a král věděl, že kdyby se s ní měl rozvést, dělala by problémy. Proto byla Anna od dubna do května 1536 vyšetřována ze závažných zločinů velezrady. Důkazy proti ní vypáčili z mnoha dvořanů při mučení. Následně byla Anna popravena 19. května téhož roku. Spolu s ní byla popravena řada jejích přátel, údajných milenců, a také její bratr. Poslední důkaz úcty ke své ženě prokázal Jindřich jen tím, že pozdržel její popravu o dva dny, než dorazil z Calais (tehdy pod vládou Anglie) francouzský kat s mečem. V té době byli šlechtici v Anglii popravováni sekerami, někdy i natolik tupými, že bylo na stětí hlavy zapotřebí i několika ran. Jindřich VIII. věřil, že když Anně v jejím posledním přání vyjde vstříc, tak jej ona na popravišti neprokleje. Jindřich byl totiž velmi pověrčivý, přesto si po celý další život vyčítal, že nedal Annu upálit jako čarodějnici.\n\nHistorici považují obvinění proti ní, jejichž součástí bylo i cizoložství a incest, za nepřesvědčivé a vykonstruované. Po korunovaci její dcery Alžběty I. královnou byla uctívána jako mučednice a hrdinka anglické reformace, a to především v dílech Johna Foxe. Po staletí byla inspirací a byla zmiňována v množství uměleckých a kulturních děl. Díky rozvodu Jindřicha VIII. s Kateřinou Aragonskou a vyhlášení odluky anglikánské církve od Říma je považována za vůbec „nejvlivnější a nejvýznamnější anglickou královnu“.\n\nAnna nebyla mezi lidem oblíbená a většina ji nazývala „královou děvkou“ či „šestiprstou čarodějnicí“. Svůj znetvořený šestý prst prý zakrývala dlouhými, rozšířenými rukávy a říkalo se, že pod stužkou s drahým kamenem skrývá na krku ďáblovo znamení. Anna prý měla po těle mnoho mateřských znamínek, což se v jistých kulturách rovněž považovalo za ďáblovo znamení. Po její popravě Jindřich prohlásil, že ho okouzlila svými čáry. Ale byla zřejmě krásná a díky své kráse, pohotovosti a inteligenci si Jindřicha získala. Její sňatek a její následná poprava byly součástí složitého začátku významných politických a náboženských převratů známých jako anglická reformace, kdy právě ona sama aktivně podpořila reformu náboženskou a vznik anglikánské církve. Byla to právě ona, kdo Jindřichovi věnoval knihy plné protestantského učení, které přinášely řešení problému s královským rozvodem - podle tohoto učení byl král jedinou hlavou církve v zemi.\n\nJejí život, stejně tak jako život jejího manžela krále Jindřicha VIII. i její dcery královny Alžběty I., byl zachycen v mnoha novelách, hrách, operách, televizních dramatech a filmových dílech. Mezi nejvýznamnější z nich lze zařadit zejména operu Gaetana Donizettiho \"Anna Bolena\", britské filmy \"Anna na tisíc dnů \" (\"Anne of the Thousand Days\"), \"Šest žen Jindřicha VIII.\" (\"The Six Wives of Henry VIII\") a \"Odsouzená královna Anna\" (\"Doomed Queen Anne\"). Historicky nepříliš hodnotný je film \"Králova přízeň\" (\"The Other Boleyn Girl\"). Jedno z nejznámějších pojetí Anny Boleynové bylo vytvořeno v populárním, historicky zkresleném seriálu \"Tudorovci\" \"(The Tudors)\". Její postavu ztvárnilo ve filmu a v televizi mnoho hereček. V televizním seriálu \"Tudorovci\" ji hrála Natalie Dormer, za nejzdařilejší je považováno ztvárnění herečky Genéviève Bujoldové ve filmu \"Anna na tisíc dnů\" z roku 1969, v němž Jindřicha VIII. představil Richard Burton. Za netradiční pojetí postavy Anny lze považovat skladbu \"Anne Boleyn 'The Day Thou Gavest Lord Hath Ended\"' z alba \"The Six Wives of Henry VIII\" britského klávesisty Ricka Wakemana.\n\n"}
{"id": "164246", "url": "https://cs.wikipedia.org/wiki?curid=164246", "title": "Bolen dravý", "text": "Bolen dravý\n\nBolen dravý (\"Leuciscus aspius\") je jediným zástupcem dravých kaprovitých ryb v Česku. Jedná se o dravce, u kterého je zákonem stanovena nejmenší lovná míra. Je to velmi aktivní a plachý druh.\n\nTělo je dlouhé, štíhlé, z boků mírně zploštělé. Hřbet je tmavý, kovový, boky stříbřité. Ploutve bývají načervenalé. Oko zlatavé. Ústa velká, horní postavení. Má 3 Hřbetní paprsky. Dorzální měkké paprsky: 7-9; Řitní paprsky: 3; Řitní měkké paprsky:12 - 15.\n\nDožívá se nejvýše 15 let. Dorůstá velikosti až 120 cm a hmotnosti 15 kg, běžné úlovky však mají do 60 cm a 2 kg.\nVyskytují se na otevřené vodě velkých a středně velkých nížinných řek a velkých jezerech. Dospělí boleni obývají dolní toky a ústí řek. Upřednostňují výskyt v blízkosti mostních pilířů, přítoků, podjezí, hlubokých proudů a zarostlých částech řek. Juvenilové žijí v malých hejnech poblíž břehu, ve stáří většinou osaměle v proudu.\n\nBolen je jediným druhem kaprovitých ryb, který se v dospělosti živí výhradně dravě. V mládí přijímá plankton a drobné bezobratlé. V dospělosti jeho potravu tvoří ryby (především oukleje), obojživelníci a dokonce i ptáci a drobní savci. Vzácně konzumuje i stravu rostlinného původu.\n\nDospívá ve věku okolo 4 let. Tření probíhá v období od dubna do června. Jikry klade v mírně proudících úsecích na štěrkové nebo kamenité dno. Plodnost se pohybuje mezi 50 000 a 400 000 jiker na samici. Reprodukční úspěch pravděpodobně souvisí s nízkou hladinou vody a vysokými teplotami na jaře. Tření probíhá více, než jednu za sezónu a trvá přibližně 2 týdny.\n\nZ hlediska rybářského práva patří bolen mezi tzv. \"ušlechtilé druhy ryb\". Je účelově chován a vysazován do sportovních revírů. Lze jej lovit na většinu povolených technik lovu ryb (plavaná, položená, přívlač, muškaření). V současnosti je jeho lovná míra stanovena na 40 cm na vodách mimopstruhových, na vodách pstruhových míru nemá. Jeho trofeje bývají rybáři velice ceněny.\n\n"}
{"id": "164250", "url": "https://cs.wikipedia.org/wiki?curid=164250", "title": "Jana Seymourová", "text": "Jana Seymourová\n\nJana Seymourová (okolo 1507/1508 – 24. října 1537) byla třetí žena anglického krále Jindřicha VIII. Tudora a matka krále Eduarda VI.\n\nNení o ní příliš mnoho známo. Byla pátým z desíti dětí sira Johna Seymoura († 1536), který na Jindřichově dvoře požíval jisté vážnosti, a jeho manželky Margery Wentworthové († 1550).\n\nKe dvoru byla uvedena v roce 1530, kde působila nejdříve jako dvorní dáma první ženy Jindřicha VIII. Kateřiny Aragonské, poté jeho druhé manželky Anny Boleynové. Jindřichův vztah k ní začal pravděpodobně již v roce 1535, když se s ní setkal na jedné ze svých letních cest. V té době byla již považována za starou pannu - měla již 26 let a nebyla ještě provdána, vzepřela se však pevně tomu, stát se královou milenkou.\nI když je obecně popisována jako klidná, plachá a zdrženlivá, prosadila svou vůli. Zatímco byl král ještě ženat s Annou Boleynovou, upřel své naděje k Janě jako k matce svých budoucích synů, jichž se od Anny Boleynové nedočkal. Anna mu porodila dceru, budoucí královnu Alžbětu I., a pak dva mrtvé, předčasně narozené chlapce.\n\nAnna Boleynová postupně upadla v nemilost, v čemž nepochybně hrál roli i králův rostoucí zájem o Janu Seymourovou. Jindřich VIII. se s Janou oženil takřka ihned po tom, co Annu Boleynovou nechal 19. května 1536 popravit. 20. května proběhly zásnuby Jany a Jindřicha a deset dní na to byli snoubenci oddáni ve Whitehallu. 4. června byla prohlášena anglickou královnou, nebyla však korunována - je možné, že Jindřich čekal až na narození syna.\n\nPodle vyjádření současníků byla plachá, mírná a poddajná. Byla bledá, měla plavé vlasy a velký nos a uvádí se, že měla jakýsi výraz bez života. Jako nevýrazná mohla ale lidem u dvora připadat ve srovnání s tmavovlasou a tmavookou charismatickou Annou Boleynovou. Její motto bylo \"\"Poslouchat a sloužit\"\" (angl. \"„Bound to obey and serve“\").\n\nOstatně dělala všechno pro to, aby se od své předchůdkyně odlišila. Jako královna byla přísná a formální, přátele měla pouze mezi ženami. Bohatý společenský život dvora předešlé královny a vztahy na něm, v jejichž důsledku byl kontrolován každý Annin krok, vystřídala přísná, téměř tísnivá atmosféra. Jana zakázala pro oko lahodící francouzskou módu mezi svými dámami, kterou na dvůr přinesla Anna. Jednak z toho, že sama Annu jako protestantku neschvalovala a dále, protože byla natolik chytrá, protože věděla, že se tato móda králi líbí a Jana nechtěla aby se mu líbil někdo jiný než ona. Politicky byla konzervativní a její jediný pokus o zásah do politických záležitostí skončil, když jí Jindřich připomněl, že poslední královna přišla o hlavu, protože se do nich pletla.\n\nJindřich ji ze začátku něžně miloval, avšak po pár měsících manželství se rychle začal nudit. Zábavu, kterou poskytovala společnost inteligentní a veselé Anny, nemohla tichá a pokorná Jana nahradit. Přesto však vždy tvrdil, že mu jejich klidný a bezkonfliktní vztah dává velkou útěchu a je spokojen s tím, že se jeho žena nezajímá o státnické a jeho další milostné záležitosti. Velmi ji miloval i lid, oblíbily si ji i královy dcery. Ona sama se je snažila navrátit do Jindřichovy přízně, především jeho prvorozenou dceru Marii a postupně zřejmě i dceru Anny Boleynové Alžbětu. Jana Seymourová byla katolička a svého manžela Jindřicha VIII. se snažila vést zpět ke katolické víře.\n\nZáhy, 12. října 1537, dala Jindřichovi dlouho očekávaného syna, pozdějšího krále Eduarda VI. V těhotenství nesmírně ztloustla, údajně ji pronásledovala nezvladatelná chuť na křepelky, které jí Jindřich nechal vozit z Calais a z Flander. Porod byl těžký, komplikovaný a dlouhý (trval dva dny). Jindřich se při pohledu na svého novorozeného syna radostí rozplakal, jeho štěstí však skončilo, když jeho žena dvanáct dní po narození Eduarda, v noci z 24. na 25. října zemřela na poporodní komplikace – horečku omladnic. Jindřich poté nařídil státní smutek pro celý anglický dvůr až do 2. února 1538.\n\nJindřich si poté začal namlouvat, jak hluboce a vroucně ji miloval. Hluboce truchlil a upadl do těžké deprese. Ještě dlouho poté říkal, že Jana byla největší láska jeho života; historici se však domnívají, že to pramení z toho, že ona jediná mu dala syna a dědice. V každém případě vyjádřil přání ležet po smrti po Janině boku, což se také stalo.\n\nJindřich však měl pouze jednoho syna, což v dobách extrémní (nejen) dětské úmrtnosti bylo velké riziko. Rozhodl se tedy záhy, již na přelomu let 1537/1538 hledat čtvrtou manželku. Volba padla na německou princeznu Annu Klevskou, s níž uzavřel sňatek 6. ledna 1540.\n\nJanin syn vládl po smrti svého otce Anglii jako král Eduard VI.. Ještě před dosažením své plnoletosti, v šestnácti letech, však zemřel na tuberkulózu. Poručníkem prince Eduarda byl po dlouhou dobu jeho strýc stejného jména Edward Seymour, Janin bratr. Druhý z Janiných ambiciózních bratrů, Thomas Seymour, se oženil s královnou vdovou po Jindřichovi VIII., Kateřinou Parrovou. Ta zemřela krátce po porodu jejich dcery a sám Thomas skončil na popravišti po rozsudku královské rady.\n\nV umění je Jana Seymourová známa také díky Donizettiho opeře \"Anna Boleynová\" i z řady dalších románových či filmových zpracování života Jindřicha VIII. - \"Šest žen Jindřicha VIII. (The Six Wives of Henry VIII)\", televizní seriál \"Tudorovci (The Tudors)\". Její portrét vytvořil Hans Holbein mladší.\n\nJako jediná z Jindřichových manželek odpočívá Jana po boku svého muže v kryptě pod presbytářem kaple sv. Jiří na zámku Windsor, kam bylo její nabalzamované tělo uloženo v olověné rakvi. Deset let po její smrti byla krypta otevřena a vedle její rakve umístěna obrovská olověná rakev Jindřichova (Jindřich měřil 190 cm a ke konci života vážil kolem 140 kg). O sto let později byla do krypty uložena rakev s dekapitovaným tělem popraveného krále Karla I. Poslední pohřeb byl do krypty uložen v roce 1695, a to rakvička s jedním z četných dětí Anny Stuartovny. Posléze, při přestavbě kaple po požáru, se na kryptu zapomnělo; odkryta byla náhodou až v roce 1813. Jindřichova rakev praskla (mohla ovšem také být rozbita a vyloupena za časů Olivera Cromwella) a bylo vidět jeho mohutnou kostru. Z rozkazu Jiřího IV. byla otevřena i rakev Karla I., ale rakev s Janinými ostatky byla ponechána na pokoji.\n\n300 let po její smrti byl zde umístěn nápis na mramorové náhrobní desce: \"\"In a Vault Beneath This Marble Slab Are Deposited The Remains of Jane Seymour Queen of Henry VIII., 1537. King Henry VIII., 1547. King Charles I., 1648, And An Infant Child of Queen Anne. This Memorial Was Placed Here by Command of King William IV, 1837\"\". Volně přeloženo: \"„V hrobce pod touto mramorovou deskou jsou uloženy ostatky Jany Seymourové, královny Jindřicha VIII., 1537. Krále Jindřicha VIII., 1547. Krále Karla I., 1648, a děťátko královny Anny. Tato pamětní deska zde byla umístěna z nařízení krále Viléma IV., 1837“\"\n"}
{"id": "164252", "url": "https://cs.wikipedia.org/wiki?curid=164252", "title": "2003 v dopravě", "text": "2003 v dopravě\n\nTento článek obsahuje seznam událostí souvisejících s dopravou, které proběhly roku 2003.\n\n\n\n\n\n\n\n\n\n\n\n\n"}
{"id": "164253", "url": "https://cs.wikipedia.org/wiki?curid=164253", "title": "Vettius Valens", "text": "Vettius Valens\n\nVettius Valens (asi 8. února 120 – 175) byl helénský astrolog. Společně s Klaudiem Ptolemaiem je považován za jednoho ze zakladatelů klasických astrologických nauk.\n\nPocházel z Antiochie a kvůli svým astrologickým zájmům absolvoval mnoho dobrodružných cest. Kvůli okultním studiím se v 35 letech přestěhoval do Egypta, kde žil velmi asketický život. Astrologii se věnoval profesionálně a založil i vlastní školu. Napsal devítisvazkové dílo \"Antholigiae\" (Anthologie), které shrnuje historické poznatky o astrologii od babylónské přes chaldejskou po egyptskou tradici a také přes sto horoskopů a jejich výkladů. Jeho Anghologie je cenná také tím, že cituje množství starších autorů, kteří by jinak zůstali neznámí, především faraona Nechepso a jeho velekněze Petosirise.\nPřestože ještě mnoho století po své smrti byl za největší astrologickou, astronomickou a matematickou autoritu považován Klaudios Ptolemaios, je téměř jisté, že praktická astrologie té doby vycházela spíše z metod Valensovy Anthologie. Jeho poslední horoskop je datován k roku 173 po Kr. Krátce na to pravděpodobně zemřel.\n"}
{"id": "164256", "url": "https://cs.wikipedia.org/wiki?curid=164256", "title": "Kvasejovice", "text": "Kvasejovice\n\nNázev Kvasejovice mají dvě sídla:\n"}
{"id": "164258", "url": "https://cs.wikipedia.org/wiki?curid=164258", "title": "Anna Klevská", "text": "Anna Klevská\n\nAnna Klevská, známá též jako Anne de Clèves, (22. září 1515 – 16. července 1557) byla druhá nejstarší dcera klévského vévody Jana III. Klevského a jeho manželky Marie Geldernské. Je známá především díky sňatku s anglickým králem Jindřichem VIII., čímž se stala první německou královnou Anglie.\n\nO Annině životě před sňatkem s anglickým králem Jindřichem VIII. toho nevíme mnoho. Vyrůstala se svou matkou a sestrami Amálií a Sibylou na zámku Berg nedaleko Düsseldorfu. Annin otec Jan III. byl příznivcem Erasma Rotterdamského a umírněné reformace, stál tak na opačné straně než císař Svaté říše římské Karel V. a zbytek katolické Evropy.\n\nNa malý německý knížecí dvůr nepronikly žádné novoty, neoblékali se podle italské módy, která byla v období renesance ve šlechtických kruzích běžná. Z téhož důvodu se Anně i jejím sestrám dostalo výchovy a vzdělání ve starém duchu s důrazem na ruční práce (šití a vyšívání), nikoli však na výuku jazyků, zpěvu či hry na hudební nástroj.\n\nV dětském věku byl pro Annu dohodnut sňatek s Františkem I. Lotrinským, který se však neuskutečnil. Po otcově smrti v únoru 1539 převzal panství jeho syn Vilém Bohatý a pokračoval v otcově politice.\n\nSňatek s Annou Klevskou byla převážně otázka politiky. Ve stejné době se Svatá říše Římská spojila s Francií a uvažovalo se o útoku na Anglii. Spojenecké síly protestantského Klevska by pro takový boj představovaly obrovskou výhodu. Přesto se Jindřich nechtěl ženit, dokud svou nastávající nespatří. Vyslal za ní několik svých rádců, aby mu podali zprávu o její podobě. Annino vychování však nedovolovalo se odhalovat a družit s cizími lidmi, proto zůstala skryta až do příjezdu Jindřichova dvorního malíře Hanse Holbeina mladšího.\n\nKdyž pak Jindřich spatřil Annu poprvé na vlastní oči, byl údajně jejím vzhledem velmi zklamán (podle tehdejšího obyčeje zřejmě byl portrét velmi idealizován a vyhnul se zobrazení některých nedostatků; uvádí se, že Annina tvář nesla stopy po prodělaných neštovicích a díky fototypu pleti měla obličej celý flekatý od pigmentových skvrn), nedokázal prý opanovat svůj výraz a později ji nazval \"vlámskou kobylou\". Anna navíc neuměla anglicky a Jindřich zase ani slovo německy. Jindřich ji však pod hrozbou války ze stran Španělska, Francie a případně i hněvu Klevska nemohl poslat zpátky. Svatba se uskutečnila 6. ledna roku 1540 v Greenwichi. Už svatební noc však nedopadla dobře a k intimnímu vztahu mezi Jindřichem a Annou zřejmě nedošlo ani v dalších dnech. Jindřich se později vyjádřil: \"\"… nic v sobě nemá pěkného a vypadá špatně zepředu i zezadu. Povislá prsa i jiné znaky ve mně vyvolaly jistotu, že již není pannou. Její tělo nemá nic, co by vyvolalo jakékoli touhy.\"\" Anny se ovšem nikdo neptal, co ona soudí o Jindřichovi, který tehdy měl 145 cm v pase, tehdy neléčitelný zapáchající vřed na noze a nejspíš také trpěl impotencí.\n\nPo několika měsících Jindřich VIII. navrhl své ženě rozvod. Anna se nejprve psychicky zhroutila, ale pak rázně prohlásila, že rozvod by byl pro ni urážkou. Byla však rozumná žena a dobře si uvědomovala, že král nakonec prosadí své přání třeba i násilím; byla si vědoma i toho, jak dopadly v manželství s Jindřichem její dvě předchůdkyně Kateřina Aragonská a Anna Boleynová. Na rozvod přistoupila poté, co jí Jindřich VIII. nabídl jako odstupné pravidelný finanční příjem, dva paláce a služebnictvo. Manželství bylo po pouhých šesti měsících od uzavření sňatku rozvedeno a jako důvod byl uveden zřejmě pravdivý fakt, že nebylo \"nikdy naplněno\".\n\nAnna získala vše, co jí Jindřich slíbil i další zvláštní pocty (mezi jiným zámek Hever, který byl kdysi sídlem Boleynů) a mohla od této chvíle používat titul \"králova sestra\"; žila nadále v Anglii a byla finančně dobře zajištěna. Naučila se anglicky a tvrdí se, že si na dvoře našla mnoho milenců. Její finanční situace se zhoršila až po smrti Jindřicha VIII. Ke konci života přešla ke katolické víře a byla v dobrých vztazích s oběma Jindřichovými dcerami, jak královnou Marií, tak Alžbětou. Zemřela v Londýně 16. července 1557 jako poslední z žen Jindřicha VIII. Jako jediná z nich je také pochována ve Westminsterském opatství. Má náhrobek u hlavního oltáře, na turistům skrytém místě, určeném ke konání korunovačních obřadů a jiných dvorních ceremonií.\n\n"}
{"id": "164267", "url": "https://cs.wikipedia.org/wiki?curid=164267", "title": "Hošťálkovice", "text": "Hošťálkovice\n\nHošťálkovice ( ', dříve ', od roku 1939 \"Gottschalksdorf\", \"\") jsou vesnice a městský obvod v rámci města Ostravy. Leží na výšině nad ústím Opavy do Odry, na jejich levém břehu. V letech 1742–1920 patřily k Prusku a byly nejjižněji položenou obcí pruského (či německého) Slezska.\n\nTéměř celý katastr městského obvodu leží v hlučínské části Slezska, ale velice malá okrajová část katastru \"(území na pravém břehu starého nezregulovaného koryta poblíž souřadnic 49°50'45.2\" s.š., 18°13'33.0\" v.d.)\" leží podle historických map na Moravě \"(původně tyto části náležely ke katastrálnímu území Mariánské Hory)\".\n\nO první historické zmínce se vedou mezi historiky spory. A. Turek cituje listinu z roku 1377 týkající se dělení Opavska, kde je zmíněna ves Hoschczalkowicz. Novější studie Jaroslava Bakaly tvrdí, že uvedený název se vztahoval na osadu Hošťálkovy u Krnova. První spolehlivá zmínka, ke které se přiklání většina historiků, je tak až z roku 1434, kdy rytíř Mikuláš Zajíček koupil ves Martinov. Roku 1502 prodali jeho synové Lacek a Václav Hošťálkovice Jindřichovi z Děhylova. Od roku 1536 do roku 1809 byly součástí hlučínského panství. V pečeti měly v roce 1722 doprava obrácený pluh stojící na trávníku, nad kterým byla vpravo nahoře umístěna květina, zřejmě růže. Po prohrané rakousko-pruské válce o Slezsko připadly v roce 1742 Prusku. Až do počátku 19. století si udržovaly zemědělský charakter. Poté se většina obyvatelstva věnovala práci v průmyslovém okolí či v podnicích přímo na území obce. Nacházel se zde např. kamenolom, lihovar, mlýn či pila.\n\nK Československu byly připojeny 4. února 1920 v rámci Hlučínska. Po Mnichovské dohodě se staly od 9. října 1938 součástí Třetí říše, a to až do osvobození 30. dubna 1945. Po roce 1945 zůstaly Hošťálkovice typickou příměstskou obcí. Její obyvatelé dojížděli za prací do okolí a zároveň obhospodařovali vlastní zemědělské pozemky. 24. dubna 1976 byly Hošťálkovice připojeny k Ostravě a od 24. listopadu 1990 jsou jedním z jejích městských obvodů.\n\nZnak a prapor byly uděleny usnesením Rady města Ostravy číslo 3481/88 z 6. září 1994.\nPolcený štít; v pravém zlatém poli vyniká půl slezské orlice, levá polovina zeleno-stříbrně dělena, nahoře pluh přirozených barev, dole dvě modrá vlnitá břevna.\nAvers opakuje znak, revers tvoří pět vodorovných pruhů, černý, modrý, žlutý, zelený a bílý.\n"}
{"id": "164268", "url": "https://cs.wikipedia.org/wiki?curid=164268", "title": "Kateřina Howardová", "text": "Kateřina Howardová\n\nKateřina Howardová (*1520–1525? – 13. února 1542 Tower) byla pátá žena anglického krále Jindřicha VIII. Tudora. Pocházela z mocného katolického šlechtického rodu Howardů. Jejím strýc byl vůdce anglických katolíků Thomas Howard, 3. vévoda z Norfolku. Byla dvorní dámou předchozí královny Anny Klevské, princezny Marie a sestřenicí další bývalé královny Anny Boleynové.\n\nNarodila se jako nejstarší dcera Lorda Edmunda Howarda a Joyce Culpeperové. Její otec nebyl prvorozený, proto rodina žila velmi chudě. Po smrti rodičů byla Kateřina poslána k nevlastní babičce, vévodkyni z Norfolku. V důsledku nedostatečné výchovy byla Kateřina mnohem méně vzdělaná než jiné ženy Jindřicha VIII., přesto však vzdělanější, než bylo na tu dobu běžné.\n\nTvrdí se, že byla velmi krásná a temperamentní. Měla dlouhé tmavé a kudrnaté vlasy. Svou rozverností a vzhledem velmi připomínala svou sestřenici Annu Boleynovou.\n\nNedostatečná kontrola Kateřininy babičky způsobila, že Kateřina získala sexuální zkušenosti již ve 14 letech se svým učitelem hudby Jindřichem Manoxem, který proti ní dokonce později vypovídal u soudu.\n\nO dva roky později se Kateřina seznámila s mladičkým tajemníkem vévodkyně z Norfolku Francisem Derehamem. O jejich milostném vztahu věděli služebné a příbuzní Kateřiny a vévodkyně musela zakročit a jejich vztah ukončit.\n\nKateřina byla poslána z venkova do Londýna jako dvorní dáma princezny Marie a Anny Klevské. Věděla, že jako dívka bez věna, byť z dobrého rodu, nesežene dobrou manželskou partii. Přesto se do ní zamiloval tichý mladý králův společník Thomas Culpepper. Tajně se scházeli a hovoří se rovněž o jejich zasnoubení, avšak důkazy nemáme. Její katolický strýc Howard byl svědkem královy exkomunikace ze svaté církve, protestantské svatby s jeho neteří Annou Boleynovou a poté s Němkou Annou Klevskou. S cílem navrátit Anglii \"pravou\" víru, oženil svou dceru s nemanželským synem Jindřicha VIII. a Jindřichovi nabídl jako milenku svou neteř Kateřinu Howardovou. Král, který strávil poslední půl rok v nejspíše nenaplněném manželství s Annou Klevskou, požádal o rozvod. O 30 let mladší Kateřinu si hodlal vzít, neboť mu zřejmě připomínala Annu Boleynovou, kterou sice nechal popravit, nicméně se tvrdí, že ji miloval nejvíce ze svých žen.\n\nPřestože se Kateřina zaslíbila jinému, byla svou rodinou donucena si krále vzít nedlouho po jeho rozvodu s Annou Klevskou, aby spasila Howardův rod a katolickou víru.\n\nSvatba se uskutečnila v tajnosti roku 1540. Mladičkou dívku Jindřich zpočátku vášnivě miloval a věřil, že konečně nalezl tu nejlepší manželku svého života. Jindřich byl ale v té době už starší muž a trpěl celou řadou nemocí, včetně hnisajícího vředu na noze, který mu značně ztěžoval chůzi, což Kateřina Howardová nesla velmi těžce. Měla ráda život, zábavu, tanec a společnost lidí svého věku. Protestantská strana v čele s rodem Seymourů měla strach, že pokud mladá královna porodí nového syna, bude ohroženo nástupnictví malého Eduarda Tudora Seymoura, proto hledala záminku, pro kterou by mohli Kateřinu odstranit. Kateřina se i nadále přátelsky stýkala s Thomasem Culpepperem. Nicméně znala příběh své popravené sestřenice Anny Boleynové, proto by neudělala nic, co by ohrozilo její postavení u krále. Přesto těchto schůzek využila protestantská strana a rozhodla se královnu a celý rod katolických Howardů zničit.\n\nKráli podal tajné informace Thomas Cranmer, arcibiskup canterburský, který mu již dobře posloužil při rozvodu s jeho první ženou Kateřinou Aragonskou. Jeho udání hovořilo o Kateřininém mladickém vztahu s učitelem spinetu Manoxem, kterého vystřídal chudý šlechtic Derham. Král chtěl hodit celou záležitost za hlavu, nicméně k těmto udáním se přidala i informace o schůzkách Kateřiny s Thomasem Culpepperem, proto poslal za královnou Cranmera, aby z ní vytáhl doznání. Kateřina se pod nátlakem přiznala k dětské platonické lásce k Manoxovi a nevinném vztahu s Derhamem, protože netušila, že by její mladické pletky mohly způsobit nějaký problém. Král ji nechtěl obvinit, ale již s ní nedokázal žít, proto ji poslal do kláštera, kde strávila několik měsíců. Jindřich ji zde přátelsky navštěvoval a obvinění stále odkládal.\n\nStále zamilovaný učitel hudby Manox podal svědectví proti Derhamovi při své obhajobě a byl zproštěn viny. Derham byl mučen a poté popraven velmi krutým způsobem, který se používal jen pro nejhorší zločiny. Byl tažen oprátkou za krk do výšky, těsně před smrtí odříznut, poté mu byly uřezány genitálie, otevřeno břicho a jeho vyvrhnutá střeva byla ještě za jeho života spálena. Poté byl rozčtvrcen. Thomas Culpepper se k platonické lásce ke své sestřenici Kateřině Howardové přiznal dobrovolně a byl roku 1541 popraven za zradu pouze stětím hlavy. Většina členů rodu Howardů byla zatčena a 13. února 1542 byla po necelých dvou letech manželství s Jindřichem VIII. popravena i Kateřina. Její poslední slova patřila Thomasi Culpepperovi. Řekla, že by raději umírala v poklidu a chudobě jako jeho žena, než mít v moci celý svět jako královna Anglie. Že umírá ráda, protože chce být potrestána za to, že je zodpovědná za Thomasův život, neboť kdyby králi ihned řekla, že je zaslíbena jinému, ani ona nebo Thomas by nemuseli trpět.\n\nVěrný obraz Kateřiny Howardové nemáme. Často za něj bývá mylně označen obraz Hanse Holbeina ml., králova dvorního malíře. Na tomto portrétu je ovšem zachycena sestra Jany Seymourové Elizabeth. Můžeme tak usuzovat z pařížské módy, která se krátce po smrti Anny Boleynové na pár let přestala nosit, a také z toho, že nezdařený obraz Jindřichovy 4. manželky Anny Klevské byl jedním z posledních, které Hans Holbein pro anglický dvůr namaloval. Poté byl vyhnán a už nadále ve službách krále nepůsobil. Rovněž samotný Jindřich VIII. si Kateřinu velmi žárlivě střežil a nechtěl ji nechat namalovat. Tvrdil, že je výhradně jeho ženou a až poté královnou Anglie.\n"}
{"id": "164269", "url": "https://cs.wikipedia.org/wiki?curid=164269", "title": "Oromie", "text": "Oromie\n\nOromie je jedním z devíti svazových státech států (Afar, Amhara, Benishangul-Gumuz, Gambela, Harari, Oromia, Somali, Southern Nations, Nationalities, and People's Region; Tigray) z nichž se skládá Federativní demokratická republika Etiopie. Na základě nynějšího vymezení hranic se rozkládá na ploše zabírající 359 619 km², region zabírá asi 30 % z celkové rozlohy Etiopie. Zahrnuje bývalou provincii Arsi a části bývalých provincií Bale, Hararge, Illubabor, Kaffa, Šoa, Sidamo a Welega. V současnosti je hlavním městem Adama, v minulosti jím byla Addis Abeba (oromsky Finfinne). Přenesení hlavního města vyvolalo značnou nevoli u oromských obyvatel, usilují o navrácení hlavního města Oromie zpět do Addis Abeby.\n\nOromie je nejlidnatějším regionem federace. 85 % obyvatel svazového státu tvoří Oromové. Podle sčítání lidu a domácností z roku 1996/97 se odhaduje, že v roce 2004 zde žilo okolo 25 miliónů obyvatel, což představuje 35 % z celkové počtu obyvatel Etiopie. Míra urbanizace je velice nízká, necelých 13 % obyvatel žije ve městech, téměř 88 % obývá vesnice. Oromská populace se vyznačuje vysokým přirozeným přírůstkem, ročně počet obyvatel Oromie narůstá o 2,9 % a odborníci očekávají, že v roce 2015 dosáhne počet obyvatel regionu 33 miliónů. Co se týče věkové struktury, 45 % obyvatel je mladších 15 let, zatímco ekonomicky aktivních je 50 % obyvatel. Na 100 pracujících připadá 100 osob v předproduktivním, či postproduktivním věku.\n\nOromský tradiční politický systém zvaný \"gada\", byl nahrazen správou tzv. \"neftegnas\". Tento systém se za přispění Oromů a dalších obyvatel Etiopie po několika desetiletích fungování zhroutil. V roce 1991 spatřila světlo světa listina (Transitional Charter), která dala vzniknout zastupitelskému orgánu (The Council of Representatives), jež vydal prohlášení o právu na sebeurčení a zaručil velkou míru samosprávy jednotlivým krajům či regionům, které později vznikly. Oromský region byl právoplatně založen v roce 1992, společně s ním vznikla i místní vláda, jejímž hlavním úkolem je garantovat mír, zajistit pořádek, podílet se a napomáhat hospodářskému a sociálnímu rozvoji regionu. Z tímto účelem bylo založeno několik nových exekutivních a byrokratických institucí. Oromský region je rozdělen do 12 zón, které se dále dělí na tzv. \"woredas\". Zákonodárnou moc má v rukou parlament \"caffee\", správní radě (Administrative Council) je svěřena moc výkonná, její činnost je kontrolována oromským parlamentem, posledním článkem je moc soudní.\n\n\nhttps://web.archive.org/web/20080530003828/http://www.ocha-eth.org/Maps/downloadables/OROMIYA.pdf Mapa zóny Oromie (UN-OCHA)] (PDF file)\n\nPrimér je klíčovým pilířem hospodářství Oromie. Zemědělství poskytuje obživu téměř 90% obyvatel a ze 65% se podílí na HDP regionu. Na export jsou určeny zemědělské plodiny jako káva, surová kůže, olejniny a luštěniny atp. Růst objemu výroby a produktivity brzdí tradiční farmářské metody a omezené využívání moderních technologií. Místní podniky nejsou z větší části schopny vytěžené či vypěstované suroviny dále zpracovávat, tudíž podíl průmyslu na místním HDP dosahuje pouze 12% a v roce 1998/99 zaměstnával okolo 20 000 obyvatel. Místní vláda připravuje projekty výstavby silniční sítě, Oromii protíná 247 km dlouhá džibutsko-etiopská železnice, Oromie sází i na prostředky plynoucí z cestovního ruchu. Speciální projekty a finanční příspěvky částečně zlepšily úroveň vzdělanosti, obecně ale zůstává úroveň gramotnosti poměrně nízká, nejhůře je na tom ženská část populace. Poskytnutí kvalitních zdravotních služeb je jedním ze základních předpokladů rozvoje. Množství zdravotnických zařízení a personálu v poměru ku počtu obyvatel je nedostatečné, WHO tento stav, ve srovnání se zbytkem subsaharské Afriky, označuje za kritický. Značná část obyvatel trpí nedostatkem kvalitní pitné vody. Hlavními příčinami úmrtí jsou AIDS, malárie, průjmová onemocnění a nákazy způsobené parazity.\n\nOzbrojený boj oromských kmenů a uskupení trvá již od počátku 20. století, kdy byla země kolonizována Etiopií, které vládl Menelik II. V současnosti bojuje partyzánské hnutí Osvobozenecká fronta Oromie (OLF), založené v roce 1973 oromskými nacionalisty, proti režimu tigrejského diktátora Melese Zenawiho. Hlavním cílem povstalců z OLF je uplatnění nezadatelného práva na sebeurčení, které by ukončilo století útlaku a vykořisťování ze strany Etiopie a vytvoření politické unie s ostatními národy, jež by si byly rovny, respektovaly by jednotlivé zájmy a principy dobrovolného sdružení. OLF je ve válce proti etiopské vládě pravděpodobně podporována Eritreou a některými somálskými frakcemi, spolupracuje s Národní osvobozeneckou frontou Ogadenu (ONLF) z východní Etiopie.\n\nV říjnu roku 2004 proběhlo referendum o podobě společné hranice mezi dvěma regionálními státy Etiopie, Somálským národním regionálním státem (SNRS) a Oromským regionálním státem. Referendum mělo ukončit, více jak 10 let trvající spor mezi oběma regiony. O půdu a přístup k vodním zdrojům bojují somálská frakce Degodia s oromskou skupinou Borana. Referendum proběhlo celkem ve 12 oblastech v 5 zónách, nutno podotknout, že ne za zcela regulérních podmínek. 80 % území připadlo pod správu oromského regionu. Výsledek referenda zapříčinil masový odliv somálských etnik z částí v zónách Afder, Liban, Shinile a Fik. Odchod Somálců nebyl dobrovolný, většina obyvatel byla nucena opustit své domovy po stupňujícím se útlaku a pronásledování ze strany Oromů. Podobná situace panuje v oblastech, kde referendum zatím neproběhlo, např. v oblasti Hudet v zóně Liban. Situace je nadále napjatá. Během parlamentních voleb 15. května 2005 se přiostřilo napětí mezi vládou a Osvobozeneckou frontou Oromie (OLF). V bojích o dobytek a pastviny bylo zabito v roce 2005 73 lidí a dalších 45 bylo zraněno. Konflikt se podařilo zklidnit pod dohledem vládních jednotek v oblasti.\n\n"}
{"id": "164272", "url": "https://cs.wikipedia.org/wiki?curid=164272", "title": "Lilith", "text": "Lilith\n\nLilith (hebrejsky לילית, sumersky Lilítu – větrná žena) neboli \"Černá Luna\" patří do skupiny tří démonů v sumerské a mezopotámské mytologii, ovšem ani Sumerové se na přesném zrodu a životu příběhu o Lilith nemohou shodnout.\n\nDalší zmínky o Lilith jsou znatelné i v jiných náboženstvích. \"Stvořena z prachu země, stejně jako Adam. Není řeč o Evě, ale o té druhé. Divoká a nezávislá žena, která se odmítla podrobit vůli muže, stejně tak jako vůli Boží!\"\n\nPodle mezopotámských mýtů i některých židovských gnostiků, kabalistů, mystiků, astrologů a spiritistů byla Lilith první žena. Tak jako Adam byla stvořena ze země. Z jejího spojení s Adamem vzešel Asmodeus a nesčetně dalších démonů, kteří sužují lidstvo. Vypráví se však, že spolu Adam a Lilith nedokázali žít v míru, neboť Lilith odmítla při souloži zaujmout polohu, při níž byla nucena ležet pod Adamem. Na jeho naléhání mu odpověděla: \"Proč bych měla ležet pod tebou? I já jsem byla stvořena ze země a jsem ti rovna!\"\n\nA tak se jí chtěl Adam zmocnit násilím. Po nedlouhé době Lilith pochopila, že s ní Adam nebude nikdy jednat jako s rovnocennou bytostí, a v zoufalství vyslovila nevyslovitelné jméno Boží, vznesla se a zmizela. Adam prosil Boha, aby mu ji pomohl najít a přivést zpět. Bůh tedy poslal tři anděly (archanděl Michael, archanděl Gabriel a archanděl Natael), aby ji našli a přivedli. Našli ji v blízkosti Rudého moře, kde se stala nevěstou démonů, a předali Boží varování, že pokud se nevrátí, tak denně zemře sto jejích démonických dětí. Ona se však vzepřela a rozhodla se, že se nevrátí, a v důsledku toho se z ní stal zlý démon. Podle některých byl tento mýtus z Bible vyřazen, ovšem přímý důkaz není. Vzhledem k povaze a rozdílnosti textů (Lilith vs. biblický zákon) je představa o vyřazení Lilith z Bible považována ze velmi nepravděpodobnou a je držena spíše malými skupinami (gnostici, kabalisté...), nežli v židovství/křesťanství obecně či odborných kruzích (vysoké školy, učenci).\nLegenda také říká, že to Lilith byla oním hadem, který podal Evě jablko. Proto se v mnoha artefaktech můžeme shledat se zobrazením Lilith jako napůl ženy a napůl hada.\nAby se Lilith pomstila za smrt svých dětí, zabíjela novorozeňata a rodičky. \"Přísahám při Božím jménu živoucím a jsoucím, že když zahlédnu vaše jména nebo znamení, nechám to dítě být.\" Odtud je zvyk psát jména andělů do medailonků malých dětí.\n\nPodle pověstí se začala mstít tím, že vraždila novorozence, či sváděla ve snech muže a posléze je připravovala o rozum, nebo zabila. U kojenců se tomuto jevu říká \"syndrom náhlého úmrtí\". Dříve se věřilo, že u chlapců je rizikových prvních osm dnů života a u dívek prvních dvanáct. Dnes ovšem víme, že je tato doba o něco delší - asi sedm týdnů. Tento syndrom vede ke smrti dítěte bez zjevné příčiny. Po narození dítěte zřejmě ještě nefungují správně všechny důležité orgány a dítě umírá. Děje se tak většinou v noci, kdy dítě neruší žádné vnější podněty. Jeho dech i tep se zpomalí, jeho tělíčko začne pomalu chladnout, až nakonec zemře, snad jako by ztratilo vůli žít.\n\nNěkteří učenci vidí Lilith v Bibli, Izajáš 34:14 (Přesnější překlad výskytu tohoto hebrejského výrazu \"li-lith' \" v Bibli je ale Lelek).\n\nŠířku škály možných překladů Izajáše 34:14 vidíme zde:\n\nAčkoliv mezi biblickými znalci ve významu a správnosti překladu tohoto výrazu nepanuje shoda, můžeme vyvozovat, že výraz použitý v knize Izajáš někdy překládaný jako Lilith je pravděpodobně zvíře, které je aktivní i v noci, jako např. již zmíněná sova, lelek, netopýr (viz překlad jako upír), hyeny, nebo tvorové podobní kozám.\n\nLilith se v židovské démonologii označuje jako zlý duch, sukuba (succubus). Lilith není součástí Judaismu, ale tento příběh se vyskytuje v legendách Židů i některých jiných národů.\n\nV domech kde pobývala rodička s novorozeným dítětem se na dveře věšely amulety s nápisem \"Adame, Evo, pryč s Lilith!\" Tato slova měla působit jako exorcismus proti Lilith a odradit ji od tohoto domu.\n\nMimo démonologii je mýtus o Lilith zkoumán též psychiatrií a psychoanalýzou. Carl Gustav Jung nebo Sigmund Freud poukazovali na to, že Lilith je succubou a tedy jedním z významných archetypů. Přiřazovali ji také významnou úlohu ve výkladu snů. V archetypální psychologické symbolice se její vliv v podstatě ztotožňuje s bohyní Měsíce, bohyní sexu a průvodkyní snů.\n\nVýznam má především její spojitost se strachem z neznámého, sexualitou, úmrtnostní nejmenších dětí v důsledku známých lékařských diagnóz, nebo jako vysvětlení poluce či zvláštního erotického snu.\n\nV astrologii bývá ztotožňována Lilith s Černou Lunou. Její astrologické působení je převážně na bázi vnitřního já, \"Id\", ačkoliv může zároveň působit nejen v podvědomí, ale i fyzickým způsobem. Někteří astrologové Lilith dávají do souvislosti s tzv. Sestupným lunárním uzlem, což je matematicky zjištěný bod vztahující se k vnitřním zábranám nebo k minulým životům v případě učení o převtělování duší a ezoterického východiska v karmě.\n\nDalší, o koho se Lilith zajímá, jsou muži. Zjevuje se jim ve snu jako krásná, přitažlivá a smyslná žena, které nejsou schopni odolat. Ona je potěší, oni jí dají svou uvolněnou sexuální energii.\nDíky zájmu o kabalu v renesanci se obnovil zájem i o Lilith. V evropské literatuře nosila překrásné šaty, kterými sváděla muže. Známé jsou i pověsti, jak Lilith v šatech královny ze Sáby svedla ubožáka z Bornsu. O kabalistovi Josefovi de la Rejna se povídá, že se jí dobrovolně zaprodal.\n\nProblém Lilith je velice spletitý. V sumerské mytologii byla dcerou bohyně Mehitabel a její obraz se s věky mění. Jak se společnost více a více přikláněla k patriarchálnímu obrazu, začaly postupně převládat v jejím profilu démonické prvky. U semitských národů z Mezopotámie byla Lilith nejprve podobna Lil, sumerské bohyni ničivých větrů a bouří. Poté však převládla židovsko-semitská morálka a Lilith splynula spíše s Lamaštu, čarodějnicí či ženským démonem, která byla podle pověstí vražedkyní dětí. Zde nabyla podobu okřídlené noční příšery, nebezpečného upíra a matky zlých duchů.\n\nPodle Zoharu, hlavního židovského díla mysticismu, byl Adam původně oboupohlavní bytost. Z jedné strany vypadal jako muž a z druhé jako žena. Poté člověka uspal, ženu od něj oddělil a chybějící část, kde byli spojeni, zakryl masem.\n\nPodle kabbalistické knihy \"Sefer Rasiel\" byla Lilith vyjící ženský démon známý i jako Mejaleleth. Lilith chodí po světě se 480 zlými duchy a padlými anděly a bojuje se svými sokyněmi, démonkou Machlath a její dcerou Agrath. Jiné legendy vyprávějí o jiné démonce jménem Namach. Lilith i Namach podle legendy souložily s Adamem a \"seslaly na svět zkázu\". Zohar označuje Namach jako matku démonů, zatímco Lilith za jejich vládkyni.\n\n\"Lilith je považována za nezávislého ducha, který vybojoval vítěznou emancipační bitvu.\"\nLilith neposlechla. Lilith se poté provdala za Samaela (levá ruka Lucifera) a stala se tak paní temnoty.\n\n"}
{"id": "164275", "url": "https://cs.wikipedia.org/wiki?curid=164275", "title": "Kateřina Parrová", "text": "Kateřina Parrová\n\nKateřina Parrová (1512 – 5. září 1548) byla poslední, šestou ženou Jindřicha VIII. Tudora. Jejich svatba se uskutečnila 12. července roku 1543.\n\nKateřina Parrová byla v době svého sňatku s Jindřichem VIII. již dvojnásobnou vdovou. Po smrti svého druhého manžela si chtěla původně vzít za manžela svého milence Thomase Seymoura (bratra Jany Seymourové, třetí ženy Jindřicha VIII.). V té době se ale do Kateřiny zamiloval sám král, který Seymoura poslal jako vyslance do Bruselu a tím se lehce svého soka zbavil. Kateřina Parrová pochopila, že si bude muset krále vzít a rozhodla se tento osud přijmout.\n\nKateřina pocházela z přísně katolické šlechtické rodiny, ale v průběhu manželství s králem se z ní stala horlivá obhájkyně reformace církve a protestantismu. Myšlenky protestantismu šířila i mezi dvořany a svými dvorními dámami. Stala se dokonce úspěšnou autorkou několika protestantských teologických knih, které se staly oblíbenou četbou nejen poddaných, ale i mnoha učenců na univerzitách. Král ale neměl v oblibě jak horlivé katolíky, tak i radikální protestanty, což se obecně vědělo.\n\nToho se pokusila využít katolická strana v Anglii a rozhodla se královnino přílišné nadšení pro protestantismus zneužít a královnu zničit. Katolíkům u dvora se podařilo krále přesvědčit, že jeho žena by měla být zatčena a vyšetřována pro pokus velezrady. Král zatykač podepsal, ale Kateřina Parrová byla včas varována. Dostavila se do komnat krále a prohlásila, že její náboženské úvahy jsou nepodstatné a že se plně podřizuje názorům svého pána, manžela a krále. Jindřich byl pokorou a poslušností své ženy mile překvapen a zatčení zrušil. Všichni královnini katoličtí odpůrci byli ode dvora vyhnáni či zatčeni (zatčen byl například i vůdce katolíků Thomas Howard, 3. vévoda z Norfolku).\n\nKateřina Parrová byla pro stárnoucího, těžce nemocného a depresemi trpícího Jindřicha VIII. více ošetřovatelkou než milenkou. Velmi dobře si rozuměla s jeho dětmi z předešlých manželství, asi nejvíce s Alžbětou (pozdější královna Alžběta I.).\n\nPoté, co Jindřich VIII. roku 1547 zemřel, sešla se Kateřina opět se svým milovaným Thomasem Seymourem. Nedlouho po králově pohřbu uzavřela dokonce s Thomasem svůj čtvrtý sňatek a společně pak vychovávali dceru Jindřicha VIII. Alžbětu. Problém v rodinných vztazích nastal ve chvíli, kdy Thomas Seymour sotva patnáctiletou Alžbětu začal zneužívat a rozhodl se dát tomuto novému vztahu přednost před svým manželstvím s Kateřinou. Kateřina Parrová nesla tuto zradu těžce, tím spíš, že byla s nevěrným Seymourem těhotná. V roce 1548 porodila svému muži dceru a nedlouho po porodu zemřela na horečku omladnic. Její pohřeb byl prvním královským protestantským pohřbem v dějinách Velké Británie. Thomas Seymour se poté rozhodl si mladičkou Alžbětu vzít, za tento absurdní nápad byl popraven. Jako pravý důvod se uvádí pokus o vzpouru proti králi Eduardu VI.\n\n"}
{"id": "164279", "url": "https://cs.wikipedia.org/wiki?curid=164279", "title": "Hrabová", "text": "Hrabová\n\nNázev Hrabová má více obcí:\n\n"}
{"id": "164280", "url": "https://cs.wikipedia.org/wiki?curid=164280", "title": "Hrabová (Ostrava)", "text": "Hrabová (Ostrava)\n\nHrabová je od 24. listopadu 1990 městským obvodem statutárního města Ostravy. Leží na jižní straně města. Obvodem protéká řeka Ostravice.\n\nSamostatná obec vznikla před polovinou 13. století. Současné názory historiků se přiklánějí k tomu, že \"Grabowe\" zmíněné v závěti olomouckého biskupa Bruna ze Schauenburku z roku 1267 je právě Hrabová. Další písemná zmínka o ní pochází z roku 1297 ze smlouvy mezi olomouckým biskupem a těšínským knížetem. V textu nalezneme nápis \"Grabowa\", který odkazoval na velké množství habrů (lidově \"hrabů\") v okolí vsi. Obyvatelé se živili zemědělstvím a především rybářstvím. Obecní rybníky se táhly od Paskova po Hrabůvku. Od 1. července 1941 byla připojena k Moravské Ostravě. Obec byla během druhé světové války osvobozena Rudou armádou dne 1. května 1945. V letech 1957–1960 obnovila svou samostatnost, poté se však definitivně stala součástí velké Ostravy.\n\nZnak a prapor byly uděleny usnesením Rady města Ostravy číslo 3581/88 ze 04.10.1994. Původně měla obec ve znaku svatou Kateřinu s nožovým kolem a mečem, v současnosti ve znaku najdeme kostel svaté Kateřiny a část nožového kola.\nStříbrno-modře dělený štít; nahoře věž dřevěného kostela přirozených barev, dole vyniká půl zlatého nožového kola.\nModrý list se žlutým nožovým kolem.\n\n\nKe známým rodákům patří básník, publicista, překladatel a knihovník Vilém Závada. V Hrabové je pohřben spisovatel, disident a chartista Jaromír Šavrda.\n\n"}
{"id": "164282", "url": "https://cs.wikipedia.org/wiki?curid=164282", "title": "Granát (minerál)", "text": "Granát (minerál)\n\nJako granáty (Hagones, 1250), označujeme skupinu krychlových minerálů, nesosilikátů s komplikovaným chemickým vzorcem obecného tvaru X</sup>Z[SiO], kde:\nNázev pochází z latinského \"granatum malum\" – granátové jablko.\n\nPřevážně metasomatický, zřídka magmatický. Druhotně sedimentární.\n\nZpravidla tvoří rombododekaedrické a hexaoktoedrické krystaly. Zrnité a kompaktní agregáty jsou méně časté. V náplavech se vyskytují jednotlivá zrna nebo ohlazené oblázky.\n\nVětšina vlastností je společná.\n\n\nsfalerit, leucit, eudialyt, spinel, rubín\nTechnické užití: řezné, brusné a vrtné nástroje. Granátový písek se používá jako abrazivní materiál při řezání abrazivním vodním paprskem. V klenotnictví některé odrůdy jako drahý kámen (fasetové brusy, kabošony).\n\nHojný minerál.\nNejvzácnější jsou pyropy s efektem změny barvy jako u alexandritu, na denním a umělém osvětlení, velmi drahé jsou smaragdově zelené tsavority z Tanzanie, démantoidy z Ruska, levnější jsou oranžové spessartiny, vyhledávaný je rhodolit, rhodolith granát, pyralmandin je směs pyropu a almandinu, nádherné malinové barvy. Indové a Římané již ve starověku užívali hojně grosulár,oranžový až medový hesonit, protože věřili, že odvrací zlo, kámen gomedha, gomeda. Almandin fialové a pyrop jiskřivě červené barvy jsou klasické kameny.\nPyropy se nacházejí v Česku zejména v Českém středohoří, menší naleziště v Podkrkonoší u Nové Paky, nekvalitní pyropy také v okolí Kolína nad Labem. Významná světová naleziště jsou v Jihoafrické republice, Tanzanii, Arizoně, na Sibiři v Jakutsku; almandin se těží v Indii, na Srí Lance, v Tanzanii, démantoid v Rusku, tsavorit v Tanzanii, spessartin v Mosambiku, hesonit na Srí Lance a v Africe, barvoměnné granáty na Madagaskaru, rhodolit na Srí Lance, v Tanzanii a Zambii. Granátové písky se těží v Číně, Indii, jižní Africe a Austrálii.\n\nPodle českého mineraloga J. Hyršla a historičky D. Stehlíkové se pyropy, (české granáty, Bohemian garnets) nacházejí po celé Evropě od Pyrenejí po Kavkaz již v archeologických nálezech klenotů Germánů (Vizigótů, Ostrogótů, Merovejců) a stepních národů z období stěhování národů, tj. od 5. do 8. století, kdy patřily k výnosným exportním surovinám. Vyhledávali je pro výjimečnou kvalitu (tvrdost, nespalitelnost) a malé rozměry, takže se snadno daly zasazovat do šperků jen navzájem ohlazené, bez broušení.\n\nSbírky historického šperku, galanterie a nádobí zdobeného českými granáty má několik českých muzeí:\n\n\n\n"}
{"id": "164284", "url": "https://cs.wikipedia.org/wiki?curid=164284", "title": "10th Anniversary Concert", "text": "10th Anniversary Concert\n\n10th Anniversary Concert je druhé koncertní album německé skupiny Scooter. Bylo vydáno roku 2004 a obsahuje 11 skladeb. Je to live album. Samostatně vyšlo jen na web vydání, na CD jenom jako druhé CD limitované verze alba Mind The Gap.\n"}
{"id": "164286", "url": "https://cs.wikipedia.org/wiki?curid=164286", "title": "Hanička (dělostřelecká tvrz)", "text": "Hanička (dělostřelecká tvrz)\n\nTvrz Hanička byla vybudována v letech 1936 – 1938 jako součást Československého opevnění. Od druhé poloviny 70. let 20. století začala být Hanička tajně přebudovávána na protiatomový kryt.\n\nZ rozhodnutí ŘOP (ředitelství opevňovacích prací) byla tvrz umístěna jižně od kóty 994 Ernestinenberg (dnes 991,5 Anenský vrch) nad Rokytnicí v Orlických horách. Celkový počet objektů byl původně vypočítán na čtyři, ale postupem času se měnil od osmi až se zastavil na dnešních šesti. Jedná se o objekty R–S 76, R–S 77, R–S 78, R–S 79, R–S 79a, R–S 80 a dělostřeleckou pozorovatelnu R–S 91. Ředitelství opevňovacích prací na svých výkresech označilo Haničku krycím písmenem „H“. Pevnost nebyla označována pouze jako Hanička, ale také jinými názvy, například v Denkschriftu byla označována jako Panské Pole - Herrenfeld. Celkový rozpočet tvrze v boji nebo při jejím stálém udržování nebyl nikdy vypočítán. Tvrz byla již 30. září 1938 stavebně dokončena. V roce 1940 byly na ni zkoušeny podkaliberní střely Röchling. \n\nProjektantem tvrze byl kpt. žen. Ing. Bedřich Kubec, projektování pevnosti mu trvalo asi půldruhého roku. Výstavba spadala pod ženijní skupinové velitelství X. – Rokytnice v Orlických horách. Tvrz byla budována na podúseku 3/X (původně 10/III) jehož velitelem byl mjr. stav. Ing. Rudolf Hušák. Stavbyvedoucí pevnosti byl npor. stav. Ing. Karel Beran. Ženijní vojsko také na stavbu přidělilo svého zřízence kpt. žen. Ing. Bedřicha Kubece a ostatní příslušníky vojenského stavebního dozoru npor. stav. Ing. Michaela Buriana, por. stav. Arnošta Kasnera a ppor. přes. sl. Ing. Josefa Podbrdského. ŘOP na stavbu přidělilo také své civilní zaměstnance a to tech. úř. Ing. Karela Bártu, tech. úř. Josefa Botelu a tech. úř. Rudolfa Voštu.\n\nSoutěž na výstavbu pevnosti byla vypsána výnosem MNO (ministerstva národní obrany) čj. 3.213/Taj.hl.št. ŘOP 1936. Současně s touto soutěží byla vypsána také soutěž na výstavbu pevnosti Bouda. Lhůta k dodání nabídek byla stanovena na 18. srpna 1936 v 9.00 hodin. Soutěže se zúčastnily firmy Kruliš, Hlava, Lanna, Velfík, Záruba-Pfeffermann a Konstruktiva. Vyhrála pouze jedna a to \"ing. Bedřich Hlava, úředně autorisovaný civilní inženýr stavební a stavitel, Praha II, Riegrovo nábřeží 14\". Následně byla zadána stavba a to výnosem MNO čj. 4.069/Taj.hl.št. ŘOP 1936 z 28. 8. 1936. Zadávací částka výstavby činila 22 571 403,24 Kč. Pevnost měla být postavena za 24 měsíců a prvním stavebním dnem se stalo 14. září 1936. Původně bylo zadáno k výstavbě 5 objektů, 6. dělostřelecký srub byl ještě na rýsovacím prkně a byl zadán později a to výnosem MNO čj. 27.791/Taj.hl.št. ŘOP 1937. Jeho zadávací částka byla 3 080 792, 80 Kč a díky tomu byla celková doba výstavby prodloužena o 3 měsíce do 1. 12. 1938. Objekt byl vybetonován už 7. - 14. 6. 1938. Betonáž prvního objektu byla dokončena 28. srpna 1937, byl to objekt R-S 77. Při výstavbě bylo na stavbě ke 30. 4. 1938 18 úředníků a 584 dělníků. Výstavba měla i své oběti, jmenovitě:\n\n\nOstatní úrazy při výstavbě:\n\n\n\nSpolečně se stavbou tvrze byly betonovány také izolované pěchotní sruby:\n\nVelitelem pevnosti byl jmenován mjr. pěch. Mikuláš Jaroslav Novák, jeho plánovaná hodnost byla podplukovník generálního štábu. Osádku mělo tvořit 426 mužů a měl to být Útvar zřízený dne 10. května 1938 (jako zvláštní útvar „H“, dnem 1. srpna 1938 přejmenován na VII. prapor hraničářského pluku 19). Zřizovací výnos tohoto útvaru byl MNO čj. 11.020/Taj. hl. št. ŘOP 1938 z 27. 4. 1938. Plánovaný válečný stav útvaru byl 27 důstojníků, 9 rotmistrů, 390 mužů. Velikost jednotky ubytované v podzemí na obranu intervalu byla jedna rota pěchoty. V míru měla být celá osádka ubytovaná v Mírových kasárnách Rokytnice v Orlických horách a to společně se III. praporem pluku. Jmenný seznam důstojníků tvrze v září 1938 a jejich funkční zařazení:\n\nPo válce se o pevnost starala rokytnická posádka čs. armády. Do roku 1969 byla Hanička zdrojem pitné vody pro blízkou Rokytnici. V 50. letech n.p. Kovošrot bez povolení vytrhával na objektech pancéřové zvony a kopule, na tvrzi Hanička vytrhl 7 ze 14 zvonů.\n\nZačátkem 70. let byla tvrz zpřístupněna veřejnosti a v roce 1972 zde natáčel Otakar Vávra záběry pro film „\"Dny zrady\"“. V roce 1975 byla tvrz uzavřena veřejnosti Federálním ministerstvem vnitra ČSSR, které ji chtělo přestavět na novodobý protiatomový kryt. Práce pokračovaly i po roce 1989 až do roku 1993. V roce 1993 byla označena jako nepotřebná a byla převedena do majetku Okresního úřadu v Rychnově nad Kněžnou. Později byla pronajata městu Rokytnice a poté převedena do jejího majetku. V roce 1995 byla Hanička zpřístupněna veřejnosti. V roce 2007 byla vyhlášena kulturní památkou.\n\n\n"}
{"id": "164290", "url": "https://cs.wikipedia.org/wiki?curid=164290", "title": "Lhotka (Ostrava)", "text": "Lhotka (Ostrava)\n\nLhotka ( ) je od 24. listopadu 1990 městským obvodem statutárního města Ostravy. Téměř celý katastr městského obvodu leží v hlučínské části Slezska, ale velice malá okrajová část katastru \"(zaniklý meandr Odry poblíž souřadnic 49°51'9.22\" s.š, 18°13'49.445\" v.d a dále jihovýchodní část katastru na pravém břehu původního nezregulovaného koryta - parcela č. 901)\" leží podle historických map na Moravě \"(původně tyto části náležely ke katastrálním územím Mariánské Hory a Přívoz)\".\n\nPrvní písemná zmínka je z roku 1464. Obec byla během druhé světové války osvobozena Rudou armádou dne 30. dubna 1945. Oficiální název Lhotka byl v roce 1960 změněn na Lhotka u Ostravy. Dne 6. dubna 1976 došlo ke změně zpět na Lhotka. Připojena k Ostravě byla 24. dubna téhož roku.\n\nZnak a prapor byly uděleny usnesením Rady města Ostravy číslo 3481/88 z 6.9.1994.\nPolcený štít; v pravém zlatém poli vyniká půl slezské orlice, levá polovina modro-stříbrně dělena, nahoře stříbrná mitra, dole modré vlnité břevno.\nAvers opakuje znak, revers tvoří tři vodorovné pruhy, modrý, bílý a červený.\n"}
{"id": "164291", "url": "https://cs.wikipedia.org/wiki?curid=164291", "title": "Cudrovice", "text": "Cudrovice\n\nCudrovice (německy \"Zuderschlag\") jsou zaniklá osada v okrese Prachatice, 5 km jižně od obce Záblatí. Nacházejí se nad kaňonovitým údolím řeky Blanice v nadmořské výšce 775 m, na bývalé trase Zlaté stezky. Na protější straně Blanice se poblíž Cudrovic (avšak již mimo jejich katastr) nalézá zřícenina hradu Hus a při silnici do Blažejovic Blanický mlýn.\n\nPrvní zmínka o osadě pochází z roku 1456 a její tehdejší název \"Czudrowitze\" svědčí o českém původu. Během třicetileté války místní obyvatelé pravděpodobně zahynuli a od 2. poloviny 17. století se zde usazovali převážně Němci. V roce 1850 založil weiterský děkan Jan Matiáš Paule v Cudrovicích kostel Korunování Panny Marie, který se stal v roce 1894 kostelem farním. V roce 1871 zde vznikla škola. V roce 1910 v Cudrovicích stálo 20 domů se 140 obyvateli (všichni německé národnosti).\nPo 2. světové válce po vysídlení německých obyvatel zůstala vesnice prázdná. Po roce 1949 se sem přistěhovalo několik nových obyvatel, ale v roce 1953 zanikl MNV a v roce 1956 Cudrovice definitivně zanikly. Domy i kostel byly srovnány se zemí.\n\nCudrovice jsou základní sídelní jednotkou na stejnojmenném katastrálním územím, jsou součástí Mlynářovic, což je část obce Volary. V roce 1993 byl symbolicky obnoven hřbitov (některé náhrobky byly vyčištěny a umístěny do řady, uprostřed byl vztyčen kříž). Na místě kostela Korunování Panny Marie je nyní dřevěný červený kříž a památník s textem: \"„Zde stál farní kostel Korunování P. Marie v Cudrovicích. Kostel postaven a posvěcen r. 1894, zničen r. 1966“\".\n\n\n"}
{"id": "164292", "url": "https://cs.wikipedia.org/wiki?curid=164292", "title": "Utrecht", "text": "Utrecht\n\nUtrecht je čtvrté největší město v Nizozemsku, ležící ve stejnojmenné provincii. Je sídlem největší univerzity v zemi a střediskem církevní správy. Ve středověku se jednalo o nejvýznamnější město v oblasti dnešního Nizozemska.\n\nMěsto založili roku 48 n. l. Římané, kteří vybudovali na řece Rýn pevnost s názvem \"Traiectum\", vztahujícím se k poloze u říčního brodu. Ta byla součástí řady pevností chránících severní hranici říše, a to zejména proti Germánům. Centrum města podle archeologických nálezů leželo na dnešním Dómském náměstí (Domplein). Ve 2. století byly dřevěné hradby pevnosti nahrazeny kamennými. Kolem roku 275 nemohli Římané severní hranici kvůli pravidelným germánským nájezdům udržet a pevnosti včetně Utrechtu opustili.\n\nVe středověku bylo město v mapách označováno latinsky jako \"Ultra Traiectum\". Později se mu začalo říkat dnešním názvem Utrecht.\n\nPrvní zmínky od odchodu Římanů se o městě objevují až v 7. století, kdy na místě nechal Dagobert I. postavit kostel sv. Martina, který byl ale následně zničen. Koncem 7. století se stal anglosaský misionář svatý Willibrord arcibiskupem. Od 11. století bylo toto biskupství státem začleněným do Svaté říše římské.\n\nUtrecht se již kolem roku 1000 stal střediskem dálkového obchodu s Anglií a Skandinávií, jedním z nejvýznamnějších měst v oblasti dnešního Nizozemí. Během 11.–15. století bylo ve městě a okolí postaveno několik kostelů a klášterů. Od roku 1254 se stavěla gotická katedrála sv. Martina z Tours, od roku 1320 její (nyní samostatně stojící) monumentální věž \"Domtoren\".\n\nTehdejší význam města ilustruje i to, že v roce 1522 byl utrechtský rodák, teolog Adriaan Florenszoon Boeyens, zvolen do papežského úřadu, který zastával pod jménem Hadrián VI. necelý jeden rok.\n\nV roce 1579 podepsalo sedm severních provincií zakládací listinu \"Utrechtské unie\", která spojila jejich síly v boji proti Španělsku a stala se základem Republiky spojených nizozemských provincií. V této republice měli většinu protestanté. Roku 1580 byla v nizozemských provinciích zrušena biskupství včetně utrechtského, které bylo předtím roku 1559 povýšeno na arcibiskupství. Zvýšil se přímý vliv republiky (v níž hrála hlavní roli provincie Holandsko) na správu města, což znamenalo, že rozvoj Utrechtu jako města s početným zastoupením katolíků dlouhodobě stagnoval.\n\nRoku 1843 spojila železnice Utrecht s Amsterdamem, poté se Utrecht stal postupně hlavním železničním uzlem v Nizozemsku.\n\nV roce 1853 byla povolena obnova biskupství a Utrecht se znovu stal centrem nizozemské římskokatolické církve.\n\nOd roku 1920 do roku 1930 byla v Utrechtu vybudována nová obytná pásma nazvaná \"Tuindorp\" a \"Oog in Al\".\n\nBěhem druhé světové války byl Utrecht v držení nacistického Německa. 7. května 1945 osvobodily město kanadské vojenské jednotky.\n\nK 1. lednu roku 2012 žilo v Utrechtu 316 160 obyvatel a v celé utrechtské aglomeraci kolem 660 000 lidí. Etnické složení bylo v roce 2003: 68 % Nizozemců, 9 % Maročanů, 5 % Turků, 3 % Surinamců a 15 % ostatních etnických skupin. Předpokládá se, že v roce 2020 by mohlo být v Utrechtu 340 000 obyvatel.\n\nUtrecht je střediskem římskokatolické církve v Nizozemsku, utrechtský arcibiskup je zároveň nizozemským metropolitou. Utrechtský arcibiskup starokatolické církve je představeným církví sdružených v Utrechtské unii starokatolických církví.\n\nUtrecht je významný jako městská památková rezervace s pozoruhodným urbanistickým uspořádáním, viditelným z věže. Kolem dómu založil biskup Bernold v 11. století na půdorysu ramen kříže čtyři chrámy: sv. Jana, sv. Petra, sv. Pavla a Panny Marie. Během 12. až 15. století přibyly další chrámy (sv. Jakuba, sv. Mikuláše, sv. Gertrudy, Panny Marie zvaný \"Buurkerk\") a kláštery (sv. Kateřiny). Město je známé také desítkami staveb gotického až barokního původu ve třech čtvrtích – kolem katedrály, Rybího trhu (Vismarkt) a východně od železničního nádraží.\n\n\n\n\n\n\n\n\n\n\n\nVzhledem ke své poloze ve středu Nizozemska má Utrecht dobré spojení s ostatními částmi země. Hlavní nádraží (\"Utrecht Centraal\") je hlavní železniční stanicí města, slouží také pro místní a regionální autobusovou dopravu.\n\nUtrechtská univerzita, založená roku 1636, je největší nizozemskou univerzitou, k roku 2004 tam studovalo celkem 26 787 studentů. Sídlí ve středu města, ale patří k ní i budovy na východě Utrechtu (univerzitní campus De Uithof). Utrechtská univerzita se nacházela na 80. místě (29. v Evropě, 3. v Nizozemsku) v ratingu prestižních univerzit z roku 2014.\n\nVe městě působí fotbalový klub FC Utrecht, který má sídlo na stadionu \"Nieuw Galgenwaard\".\n\n\n"}
{"id": "164293", "url": "https://cs.wikipedia.org/wiki?curid=164293", "title": "Antoni Listowski", "text": "Antoni Listowski\n\nAntoni Listowski (29. března 1865 – 13. září 1927) byl polský generál za polsko-sovětské války.\n\nNarodil se v březnu 1865 ve Varšavě. V letech 1885 až 1917 sloužil v Ruské armádě. Bojoval v rusko-japonské válce. V roce 1913 povýšen do hodnosti plukovníka. Za první světové války velel 66. pěšímu pluku od roku 1915 velel 150. pěšímu pluku. Dne 15. května 1917 se stal velitelem 138. pěší divize. V roce 1917 odešel z Ruské armády. \n\nNa počátku polsko-sovětské války v březnu 1919 generál Listowski obsadil Pinsk, když velel 9. pěší divizi. Město bylo dobyto v zimní vánici se značnými lidskými ztrátami, které utrpěl 34. pěší pluk, který donutil bolševiky k ústupu na druhou stranu řeky. Listowského vojska se 5. dubna 1919 dopustila masakru, při kterém popravila třicet pět Židů. Ve svém rozkazu pro obyvatele Pinsku ze dne 7. dubna, dva dny po masakru, Listowski událost ospravedlnil: „městští Židé jako celek byli vinni zločinem očividného nevděku“.\n\nV roce 1920 se stal velitelem polské 2. armády. V následujícím roce odešel do výslužby. Zemřel v roce 1927 ve Varšavě.\n"}
{"id": "164296", "url": "https://cs.wikipedia.org/wiki?curid=164296", "title": "Nugát", "text": "Nugát\n\nNugát česky je cukrářská hmota vytvořená z cukru nebo medu, pražených mandlí nebo oříšků (vlašský ořech, pistácie a lískový ořech jsou nejběžnější) a doplněná dalšími složkami (například kandovaným ovocem). Často se používá jako náplň bonbonů a čokolády.\n\nNázory historiků ohledně původu nugátu nejsou jednotné. Podle některých historie této cukrovinky sahá až do dob starých římských časů. Původně to měl být pokrm z medu, mandlí a vajíček, určený jako oběť bohům. Slovo nugát (nougat) pocház z okcitánského \"pan nogat\" ( [ˈpa nuˈɣat]) (ořechový chléb/chléb s ořechy). Podle francouzských historiků šlo původně o řecký recept, ve kterém se místo mandlí používaly vlašské ořechy, a který se postupně rozšířil i do Francie. Mandle se do receptu měly dostat až v 17. století zásluhou Oliviera ze Serres, který pěstoval mandloně poblíž Montélimaru v jižní Francii.Teprve touto obměnou receptury se vyvinul nugát. Na konci 18. století byla v Montélimaru otevřena první továrna na výrobu nugátu. Výroba se postupně rozrostla a dnes je Montélimar svou nugátovou produkcí proslulý.\n\nV Itálii je známá velmi podobná sladkost pod názvem \"torrone\" (ve Španělsku \"turrón\"), jež má podle všeho arabský původ. První známá zmínka o torrone pochází z roku 1441 z provincie Cremona, kde byla tato sladkost uvedena jako novinka u příležitosti svatby Francesca Sforzy a Blanky Marie z rodu Viscontiů. O španělském turrónu máme konkrétní zprávy až z 16. století – jedná se o recept ze svazku \"Manual de Mugeres\", který obsahuje zkaramelizovaný med, vaječné bílky a opražené oříšky či mandle. \nObě pochoutky mají tvrdou i měkkou variantu, přičemž ona tvrdá se podobá našemu tureckému medu.\n\nVůbec nejstarší písemná zmínka o této sladkosti pochází údajně z doby mezi roky 1100–1150, kdy Gerard z Cremony přeložil knihu arabského lékaře ze španělské Córdoby nazvanou \"De medicinis et cibis simplicibus\" (O lécích a prostých pokrmech), v níž se mimo jiné zmiňuje i o arabském pamlsku zvaném \"turun\".\n\nDnes je nugát znám v mnoha podobách. Dvě základní jsou: klasická bílá hmota (obsahuje našlehané vaječné bílky, může připomínat měkkou verzi našeho tureckého medu) a její novější hnědá varianta (obsahuje zkaramelizovaný cukr a je hutnější).\nProdukován je buď jako měkká hmota anebo křupavý plátek. V Americe se do nugátu často přidává čokoláda, v Austrálii a ve Francii je nugát tvořen 50 % mandlového podílu. „Vídeňský nugát“ a německý – „Schmelz-Schokolade“ má tekutou konzistenci a obsahuje cukr, kakaové máslo, mandle a kakaovou hmotu.\n\n„Nugát“, jaký známe z čokoládových tyčinek typu Snickers, se tradičním receptům ovšem moc nepodobá. Obvykle jde o směs sacharózy a kukuřičného sirupu nebo glukózy s bílkem nebo sójovým proteinem, která může obsahovat i rostlinný tuk a sušené mléko, většinou v kombinaci s ořechy, nebo arašídy, karamelem a/nebo čokoládou.\n\n"}
{"id": "164297", "url": "https://cs.wikipedia.org/wiki?curid=164297", "title": "Martinov (Ostrava)", "text": "Martinov (Ostrava)\n\nMartinov je bývalá obec a od 24. listopadu 1990 městský obvod statutárního města Ostravy. Rozkládá se na pravém břehu řeky Opavy.\n\nPrvní písemná zmínka je z listiny datované roku 1424, kdy majitel obce Jan z Kravař na Bílovci a Fulneku zapsal část Martinova své manželce Anně jako věno. Obec své majitele střídala poměrně často. Posledním z nich v době poddanství byl od roku 1843 Jindřich hrabě z Demblína, který v té době vlastnil také Třebovice. Roku 1865 koupil Martinov a Třebovice Josef Stonawski, po kterém je zdědila jeho dcera Marie. Po svatbě začala Marie Scholzová-Stonawská psát pod pseudonymem Marie Stona a stala se uznávanou německou básnířkou a spisovatelkou. Její dcera, Helena Scholzová (provdaná Železná), pak byla významnou sochařkou. Martinov byl ryze zemědělskou vsí. Ani překotný rozvoj průmyslu v okolí nedokázal změnit zemědělský charakter obce. Ačkoliv většina práce schopných mužů pracovala v okolních podnicích, zemědělská výroba zde nikdy neustala. Po Mnichovské dohodě se Martinov stal od 10. října 1938 součástí Třetí říše až do osvobození 27. dubna 1945. K Ostravě byla samostatná obec připojena 1. července 1961. V obecním pečetidle se vždy vyskytoval svatý Martin dělící se o svůj plášť se žebrákem.\n\nJméno Martinov je zřejmě odvozeno od osobního jména Martin, což měl být neznámý lokátor vsi. Během let bylo mnohokrát změněno:\n\n\nZnak a prapor byly uděleny usnesením Rady města Ostravy číslo 398/10 z 11.04.1995.\nV modrém štítě na stříbrném koni v poskoku sv. Martin ve zlaté římské zbroji s červeným chocholem na hlavě rozsekávající stříbrným mečem svůj červený plášť.\nAvers opakuje znak, revers tvoří tři vodorovné pruhy, červený, bílý a modrý.\n\n\n"}
{"id": "164301", "url": "https://cs.wikipedia.org/wiki?curid=164301", "title": "Svobodný stát", "text": "Svobodný stát\n\nSvobodný stát může znamenat:\n\n"}
{"id": "164306", "url": "https://cs.wikipedia.org/wiki?curid=164306", "title": "Svobodný stát (provincie)", "text": "Svobodný stát (provincie)\n\nSvobodný stát ( , ) je provincie Jihoafrické republiky. Vznikla přejmenováním Oranžska po začlenění bantustanu QwaQwa v roce 1995. Její rozloha je 129 480 km².\n\nV roce 2001 na území provincie žilo 2 706 775 obyvatel. Z toho 64,4 % národnosti Sotho, 11,9 % Afrikánců. Hlavním městem je Bloemfontein.\n\nHraničí s dalšími šesti provinciemi Jihoafrické republiky (na jihu Východní Kapsko, na západě Severní Kapsko, na severu Severozápadní provincie, Gauteng, Mpumalanga a na východě KwaZulu-Natal). Na jihovýchodě hraničí s Lesothem.\n\n\"Oranžsko\" se rozkládá na vnitrozemské planině v nadmořské výšce 1 200 až 1 800 m, která se na východě směrem k Dračím horám zvedá do výšky 2 300 m. Podnebí je subtropické a suché. Množství ročních srážek se zmenšuje z východu na západ od 900 mm do 250 mm. Největší řekou je Orange s přítoky Vaal a Kaledon. V roce 1972 na ní byla vybudována přehradní nádrž u Norfalspontu. Rostlinstvo je převážně stepní s keři na úrodných hnědozemích a šedozemích. Na jihozápadě je keřovitá polopoušť.\n\n"}
{"id": "164307", "url": "https://cs.wikipedia.org/wiki?curid=164307", "title": "Matrace", "text": "Matrace\n\nMatrace je podložka, zpravidla umístěná na lůžku, na které se spí nebo odpočívá. Název vychází z arabského slova \"matrah\".\n\nV prvopočátcích to byla suchá tráva – seno, které ale prášilo, lámalo se a velmi rychle se proleželo. Oproti tomu osvědčeným materiálem byla sláma. Její výborné tepelné vlastnosti, snadná dostupnost a hygiena (každý rok se vyměnila), vedlo k tomu, že byla dlouho nenahraditelným materiálem ve výrobě matrací. Podobný materiál poskytuje žumara nízká (Chamaerops humilis). Rozřezané palmové listy s nimiž se plnilo, měly přesně opačné vlastnosti než seno. V zimním období se užívalo potahů z ovčí vlny.\n\nDalší používané materiály jako jsou peří, koňské žíně, bavlna nebo koudel, si pro svou cenu mohla dovolit především šlechta a církev. Podle nálezů, které se datují do roku 3600 před naším letopočtem existovaly již v této době vodní postele. Ty byly vyrobené ze sešité kozí kůže naplněné vodou.\n\nV době Říma byly matrace většinou ze sametové látky, která byla naplněna sušenou trávou, žíněmi nebo tkaninou.\n\nOd osmnáctého století se začaly vyskytovat pružiny, které však musely být determinované (stabilizované) provázkem nebo jako v dnešní době zašité do sáčku.\n\nMatrace se dělí podle materiálu výroby na:\n\nRG: objemová hmotnost pěny / odpor proti stlačení (RG A/B)\n\n\nPocitová tuhost matrace nezávisí pouze na odporu proti stlačení, ale také na profilování a prořezání matrace. Čím širší a hlubší prořez, tím měkčeji reaguje část okolo prořezu.\n\nPěnový polyuretan se prodává pod značkou „Molitan“. Pěna je vhodná i pro výrobu matrací díky svým vlastnostem jako pružnost, tvarová stálost a cenová dostupnost. Matrace z PUR pěny jsou vyráběny buď z jedné vrstvy PUR pěny, nebo z více vrstev různých druhů PUR pěn, které jsou položeny, či slisovány na sebe. Tyto matrace mají různou tvrdost. Tepelně modifikovaná PUR pěna má malé póry, díky tomu je pěna méně prodyšná a má omezenou pružnost. PUR pěna má velmi široké použití, nejčastěji se používá pro čalouněný nábytek, ale i do automobilového průmyslu. Vhodná je i pro výrobu levnějších matrací.\n\nStudené pěny se někdy označují jako HR z anglického High Resilience, tedy vysoce pružné a odolné. Materiál disponuje skvělou elasticitou i při vyšší objemové hustotě. Díky otevřenější buněčné struktuře a větším pórům má HR pěna dobrou prodyšnost, čímž snáze vyrovnává teplotní rozdíly. Studená pěna nechladí, její název je odvozen od procesu vypěnění, které probíhá za mnohem nižší teploty, než u standardní PUR pěny. Studená pěna byla vyvinuta přímo pro výrobu matrací, aby vylepšila její vlastnosti matrace byla prodyšnější, komfortnější a měla delší životnost.\n\nViscoelastická pěna je známější pod výrazy paměťová, nebo líná pěna. Její výhodou je skvělá tvárnost a komfort. Líná pěna je pouze tvarovací část matrace, protože nemá vlastnost podepřít, proto se vždy kombinuje s nosnou vrstvou, nejčastěji z PUR pěny, nebo lépe z HR studené pěny. Díky velmi nízkému zpětnému tlaku nevytváří dekubity(zpětné tlaky), díky tomu nevytvoří u dlouho ležících uživatelů proleženiny. Paměťová pěna je i velmi vhodná pro výrobu polštářů.\n\nTyto matrace jsou vyrobeny z různých druhů materiálů. Jádro tvoří kovové pružinové jádro, separační vrstva, která je nejčastěji z kokosu, nebo z pevné tkaniny a komfortní vrstva. U pružinových matrací tvoří komfortní a tvarovací vrstvu nejčastěji PUR pěna, u kvalitnějších matrací je použita HR studená pěna. Pružinové matrace jsou vhodné na pevný podklad.\n\nTyto matrace mají střed jádra tvořený velkým množstvím pružin uložených v textilních pouzdrech. Výhodou oproti pružinovým matracím je větší počet pružin a tím i lepší rozložení váhy na matraci. Matrace jsou velmi vzdušné a je možné je uložit na polohovatelné rošty. Roznášecí vrstvu těchto matrací tvoří pěny různých tuhostí.\n\nMatrace z latexu se vyrábí z přírodního, nebo syntetického latexového materiálu. Přírodní latex je získávám z kaučukového mléka z kmene kaučukovníku (Hevea Brasiliensis). Ortopedické vlastnosti latexové matrace se nejlépe projevují v kombinaci s vhodným lamelovým roštem (min. 28 ks lamel). Výhodou latexových matrací je vysoká životnost díky vysokým hustotám, které se většinou u latexových jader pohybují od 50 do 90 Kg/m3.\n\nMatrace je vhodná pro podporu páteře, protože je tvořena systémem lamelových částí a pružného jádra. Takovéto matrace dobře kopírují tvar páteře ležícího člověka, takže při spánku nedochází k prohýbání páteře. Matrace se skládá z ortopedického lamelového roštu, nosníků a roznášecí vrstvy.\n\nSendvičové matrace se vyrábí spojením několika různých materiálových vrstev. Často jde o kombinaci PUR pěn a vrstvy z kokosové a latexové hmoty. Spojování těchto vrstev je většinou pomocí lepidel, které snižují možnost dobré prodyšnosti jádra matrace.\n\nAntibakteriální matrace jsou speciálně upravené tak, aby zabránily množení roztočů, bakterií a plísní. Antibakteriální vlastnosti matrace zaručuje především pěna, která tvoří výplň matrace.\n\nMatrace z Bio pěny jsou vyrobené z přírodních materiálů. Základní složka je sice také ropa, ale velká část je nahrazována přírodními oleji nebo výtažky z rostlin. Výhodou těchto olejů je vyšší elasticita a tvarová stálost. Při výrobě se využívá například sójového extraktu, rostliny Ricinus Columnaris (Skočec obecný) apod.\n\n"}
{"id": "164308", "url": "https://cs.wikipedia.org/wiki?curid=164308", "title": "Michálkovice", "text": "Michálkovice\n\nMichálkovice jsou od 24. listopadu 1990 městským obvodem statutárního města Ostravy.\n\nPrvní písemná zmínka je z 12. září 1440. Obec od počátku patřila těšínským knížatům. Až do roku 1630 byly součástí Slezské Ostravy, ke které se znovu připojily v roce 1714. Název obce je zřejmě odvozen od jména prvních obyvatel. Až do poloviny 19. století se jednalo o výhradně zemědělskou obec.\n\nRozvoj průmyslu v okolí i nález uhlí na území obce změnil zemědělský ráz vsi. V roce 1843 byla vyhloubena jáma č. 1 (později známá jako jáma Ferdinand) a 3 (jáma Michal), v roce 1858 jámy Petr a Pavel, v roce 1868 jáma Jan a v roce 1879 jáma Josef. V letech 1913–1915 byla veškerá těžba uhlí soustředěna na jámu Michal, zatímco zbylé jámy sloužily jako větrací. V roce 1928 byla na jámě Michal zahájena výroba briket.\n\nS rozvojem těžby kamenného uhlí došlo i k nárůstu počtu obyvatelstva, pro které byly společností SDF postaveny hornické kolonie. V blízkosti dolu Michal to byla Stará kolonie, u dolu Petr a Pavel dosud stojí Petrská kolonie (také U Pumpy), na místě zrušené jámy Ferdinand stojí Ferdinandova kolonie.\n\nV roce 1907 byla založena chlapecká a v roce 1911 i dívčí česká škola. Vlastní farnosti se obec dočkala roku 1903. Náboženská obec československé církve byla ustanovena v roce 1920, přičemž Husův sbor byl vybudován roku 1927.\n\nOd roku 1849 byly Michálkovice spolu s Kunčičkami a Zámostím připojeny ke Slezské Ostravě. Od 27. ledna 1866 se osamostatnily. Dne 1. dubna 1907 byly povýšeny na městys. Od 1. července 1941 byly připojeny k Moravské Ostravě. Od roku 1946 do roku 1960 se jednalo o městský obvod města Ostravy. V letech 1961–1990 byly součástí městského obvodu Slezská Ostrava.\n\nZnak a prapor byly uděleny usnesením Rady města Ostravy číslo 3481/88 z 06.09.1994.\nDělený štít, nahoře vyrůstá půl slezské orlice, dolní polovina zeleno-modře polcena, vpravo zkřížená hornická kladívka a vlevo srp, obojí přirozených barev.\nAvers opakuje znak, revers tvoří tři vodorovné pruhy, zelený, bílý a modrý.\n\nNa území městské části Michálkovice jezdily v době před první světovou válkou úzkorozchodné tramvaje. Po druhé světové válce se v roce 1954 zastavil provoz na úzkokolejné trati a o rok dříve zde začaly jezdit trolejbusy. Nyní je místní část obsluhován těmito linkami:\n\n23 Ostrava, Hranečník - Rychvald rozcestí - Záblatí střed\n\n49 Opavská - (Křižíkova) - Sad Boženy Němcové - Michálkovice\n\n97 Hranečník - Brazílie - Hranečník\n\n104 Náměstí Republiky - Michálkovice\n\n111 Hlavní Nádraží - Michálkovice (noční linka)\n\n\n"}
{"id": "164313", "url": "https://cs.wikipedia.org/wiki?curid=164313", "title": "Eduard VI.", "text": "Eduard VI.\n\nEduard VI. (12. října 1537 – 6. července 1553) byl třetí anglický král z rodu Tudorovců, který nastoupil na trůn v devíti letech po smrti svého otce Jindřicha VIII. V době své vlády byl pro nezletilost zastupován regentskou radou, v jejímž čele stál v letech 1547 až 1549 jeho strýc Eduard Seymour, vévoda ze Somersetu, a v letech 1550 až 1553 John Dudley, vévoda z Northumberlandu.\n\nJeho vláda byla poznamenána ekonomickými problémy, vojenskými útoky ze strany Skotska a sociálním neklidem, které roku 1549 vyústily v nepokoje a vzpouru. Byla provedena přeměna Anglikánské církve na protestantskou organizaci. Poté, co jeho otec Jindřich VIII. provedl odluku církve v Anglii od Říma, byl v zemi poprvé zaveden protestantismus, včetně reforem, které zahrnovaly zákaz celibátu a mší a zavedení daně za církevní obřady. Architektem těchto reforem byl Thomas Cranmer, arcibiskup z Canterbury.\n\nNarodil se 12. října 1537 v královské rezidenci Hampton Court Palace jako syn krále Jindřicha VIII. a jeho třetí manželky Jany Seymourové, která krátce po jeho narození 23. října zemřela. Jindřich VIII. měl velké obavy, aby Eduard nenásledoval svou matku do hrobu. V princových pokojích se tedy musely dodržovat přísné hygienické podmínky. Třikrát denně se umývaly stěny a podlahy, což bylo na tehdejší dobu značně neobvyklé. Lidem se to sice zdálo přehnané, ale vzpírat se Jindřichovi VIII. se nikdo neodvážil.\n\nEduard byl vychováván v protestantské víře a tu také po celý svůj krátký život vyznával, i když stále ještě navštěvoval mše. Za jeho života stačil otec vystřídat ještě tři manželky, ale Eduard si stihl oblíbit až poslední z nich, Kateřinu Parrovou, s níž se Jindřich VIII. oženil v roce 1543. Byla to totiž poměrně vzdělaná protestantka, která zařídila, aby prince vychovávali někteří reformovaní učitelé. Těmito učiteli byli Richard Cox, John Cheke, William Grindal, John Belmaye, mistr Randolph, Philip von Wilder, William Thomas a Roger Ascham. Princ se musel učit řečtinu, řecká a římská klasická antická díla, Písmu svatému, dějinám, zeměpisu, francouzštině, němčině, hraní na loutnu, politice a státnickému umění, společenskému chování, šermu, jízdě na koni a pravidlům lovu a honitby.\n\nEduard byl velmi chytrý a inteligentní a bavilo ho se učit. Proto mu nedělalo potíže zvládnout vše, co po něm jeho učitelé požadovali. Velmi si prý rozuměl se svou sestřenicí Janou Greyovou. Oba byli protestanti a oba rádi studovali. Občas se vídal se svou sestrou Alžbětou, kterou měl také docela rád a už méně se svou druhou sestrou (s.wikipedia.org/wiki/Marie_I._Tudorovna). S tou už si tolik nerozuměl, protože Marie byla zatvrzelá katolička a mimo to byla o dost starší.\n\nNa počátku července 1543 podepsal Jindřich VIII. mírovou dohodu se Skotskem a na posílení této dohody zasnoubil svého syna Eduarda se sedmiměsíční dcerou skotského krále Marií. Jindřich chtěl využít nevýhodného postavení Skotů a postupně sjednotit obě království. Když Skotové v dubnu 1544 tuto mírovou smlouvu vypověděli, nechal Jindřich vyplenit Edinburgh.\n\nJindřich VIII. zemřel 28. ledna 1547. V té době měl Eduard teprve devět let. Vlivní členové dvora souhlasili s oddálením oznámení této informace do doby, než bude dojednáno nástupnictví, nechali poslat pro Eduarda a odvezli ho do Toweru. Eduard byl korunován 20. února ve Westminsterském opatství a jeho protektorem byl jmenován Eduard Seymour, vévoda ze Somersetu, bratr jeho matky.\n\nZa vlády regentské rady začala druhá, tzv. eduardovská fáze anglické reformace. Během ní došlo k rozsáhlým záborům církevního majetku ve prospěch tzv. nové šlechty. To se nesetkalo s pochopením u rolníků, kteří reformaci přijímali s odporem. Už v roce 1549 vypukla povstání rolníků v Devonu a Cornwallu, ale nakonec byla potlačena. Za vlády Eduarda VI. byla také vydána dodnes platná modlitební kniha Thomase Cranmera.  \n\nSomerset byl schopným válečníkem a jeho hlavním zájmem byla válka se Skotskem. Po vítězství v bitvě u Pinkie Cleugh v září 1547 vybudoval ve Skotsku síť opevnění zasahující až k Dundee. Jeho prvotní úspěchy neměly dlouhého trvání, protože jeho záměr sjednotit obě království byl nerealistický. Skotové si vyžádali podporu od svého spojence Francie na obranu Edinburghu a skotská královna Marie odjela do Francie, kde byla zasnoubena s francouzským princem. Náklady na udržování rozsáhlé armády a údržbu rozsáhlé sítě opevnění ruinovaly královskou pokladnu. Francouzský útok na Buloň v srpnu 1549 přinutil Somerseta stáhnout se ze Skotska.\n\nRoku 1548 vznikaly v Anglii velké sociální nepokoje. Po dubnu 1549 vypukla série ozbrojených vzpour, které si vyžádaly vojenský zásah. Somerset vyslal ke zjištění příčin nepokojů komise. Jejich členové se ale vyjadřovali takovým způsobem, že to ve vzbouřencích vyvolávalo dojem, že jejich výtky proti majitelům dříve veřejně přístupných pozemků, které si jejich majitelé začali ohrazovat, jsou oprávněné. Vzpoury byly považovány za neúspěch vlády, a protože král byl ještě příliš mladý na to, aby mohl sám zasahovat do politického dění, členové regentské rady z tohoto nezdaru obviňovali Somerseta.\n\n1. října 1549 se Somerset dověděl, že jeho pozice je ohrožena. Zajal krále a spolu s ním odjel na opevněný hrad Windsor. Mezitím ostatní členové regentské rady zveřejnili detaily neúspěšné Somersetovy vlády. Zveřejnili i to, že jeho funkce jako protektora byla dána rozhodnutím rady a ne závětí Jindřicha VIII. 11. října 1549 nechala rada Somerseta uvěznit a Eduard byl převezen do Richmondu. V únoru 1550 se stal vůdčí osobou regentské rady John Dudley, hrabě z Warwicku. I když byl Somerset z vězení propuštěn a stal se znovu členem rady, byl v lednu 1552 popraven na základě obvinění z úmyslu svrhnout Dudleyovu radu.\n\nRoku 1550 byl John Dudley jmenován vévodou z Northumberlandu. Jeho hlavním soupeřem byl konzervativní Thomas Wriothesley, hrabě ze Southamptonu, který se snažil zrušit Somersetovy protestantské reformy a chtěl, aby Eduardovým regentem byla jmenována katolická princezna Marie, nejstarší sestra králova. Dudley se spoléhal na princův protestantismus a tvrdil, že už je dostatečně starý na to, aby vládl sám. Southampton se snažil zosnovat spiknutí s cílem popravit Somerseta a diskreditovat Dudleyho jeho prohlášením, že s Dudleym spolupracoval. Dudley jako protiakci přesvědčil parlament, aby Somerseta propustil. Poté vypudil Southamptona a jeho spojence z regentské rady a nechal se jmenovat lordem prezidentem rady a správcem královského dvora. I když nebyl jmenován protektorem, byl hlavní postavou a nejvlivnějším členem vlády.\n\nNa rozdíl od Somerseta Northumberland se vždy snažil dosáhnout schválení svých záměrů většinovým rozhodnutím rady. Protože nebyl s králem v příbuzenském poměru, doplnil radu o své spojence, aby ji mohl lépe ovládat. Postupně se mu podařilo prosadit, aby rada nekontrolovala dokumenty podepsané králem, jeho moc se tak dostala na úroveň jeho předchůdce Somerseta. Jeho politika byla pragmatičtější než politika jeho předchůdce. Roku 1550 podepsal mírovou dohodu s Francií, odvolal všechny vojáky ze skotských pevností a zrušil Eduardovo zasnoubení se skotskou královnou Marií. Tato aktivita vycházela z toho, že válečné náklady byly příliš velké. Aby zmenšil pravděpodobnost vzpour, ustavil v jednotlivých regionech trvalé vojenské posádky, jejichž velitelé se zodpovídali přímo vládě.\n\nV zimě roku 1552 Eduard onemocněl a v květnu následujícího roku se jeho zdravotní stav velmi zhoršil. Trpěl silným kašlem a horečkami, které se postupně zhoršovaly. Hrozba královy smrti a toho, že by po něm nastoupila jeho katolická sestra Marie, silně znepokojila šlechtice, kteří jej obklopovali. To by znamenalo zastavení reformace a také (či především) ztrátu lukrativních úřadů, které zastávali. Nothumberland nejdříve uvažoval o tom, že by místo Marie na trůn dosadil její nevlastní sestru princeznu Alžbětu (pozdější královnu Alžbětu I.), které bylo v té době devatenáct let, ale ta to odmítla. Nothumberland se tedy pokusil o poslední zoufalý plán. Když ležel mladý král na smrtelné posteli vyčerpaný po záchvatu, Nothumberland jej přiměl podepsat listinu, ve které mění následnictví určené Jindřichem VIII. Vylučuje obě své sestry a svou dědičkou a tím pádem i budoucí královnou jmenuje Janu Greyovou, dceru své sestřenice Frances Brandonové a zárověn pravnučku Jindřícha VII. (a mj. také Nothumberlandovu snachu).\n\nEduardův stav se od ledna roku 1553 rapidně zhoršoval a 6. července 1553 král zemřel, pravděpodobně na tuberkulózu. 8. srpna byl pohřben ve Westminsterském opatství. Po jeho smrti se Dudley snažil prosadit Janu Greyovou na trůn. Marie ale získala velkou podporu veřejnosti i šlechty a 19. července, devět dní poté, co John Dudley prohlásil královnou Janu, parlament toto prohlášení odvolal a určil za právoplatnou následnici trůnu Marii.\n\nEduard VI. se stal prvním protestantem a zárověň posledním mužským Tudorovcem na anglickém trůnu. Avšak vzhledem k tomu, že se nedožil dospělosti, byla jeho vláda pouze formální.\n"}
{"id": "164320", "url": "https://cs.wikipedia.org/wiki?curid=164320", "title": "Petřkovice (Ostrava)", "text": "Petřkovice (Ostrava)\n\nPetřkovice ( , do roku 1907 \"Petrzkowitz\"; ) jsou bývalá obec, od 24. dubna 1976 součást města Ostravy, od 24. listopadu 1990 městský obvod statutárního města Ostravy, na jehož severním okraji leží. Na jihovýchodě obvodu teče směrem na sever řeka Odra. Nad jejím soutokem s Ostravicí se vypíná vrch Landek, nejvýznamnější archeologické naleziště (Landecká venuše) na Ostravsku.\n\nDo prvního slovanské osídlení, se územím Petřkovic pohybovalo mnoho kmenů a národů. Pod kopcem Landekem se vytvořily obchodní stezky. Jedna vedla od západu podél řeky Opavy a navazovala na druhou významnější starověkou \"magistrálu\", tzv. Jantarovou stezku. V 6. stol. začínají na toto území proudit první slovanské kmeny, které na vrchu Landek staví opevněné hradisko. Později bylo hradiště nahrazeno kamenným pohraničním hradem (první písemná zmínka o hradu pochází ze srpna 1297 z doby vlády čes. krále Václava II.). \n\nPrvní písemná zmínka o nich je z roku 1377 v listině o dělení dědictví opavského knížectví mezi čtyři syny knížete Mikuláše II. V roce 1518 se staly součástí hlučínského panství, když je jejich majitel, těšínský kníže Kazimír, prodal Bernardu ze Zvole.\n\nV průběhu následujících desetiletí často střídaly své pány až do roku 1492, kdy přiděluje hlučínské panství a Petřkovice s hradem Landekem český král Vladislav II. Jagelonský těšínskému knížeti Kazimírovi. Do této doby byly Petřkovice rytířským statkem. Po další staletí se stanou nedílnou součástí Hlučínska.\n\nZa dob třicetileté války vtrhli do vsi Dánové a poté Švédové, kteří obyvatelstvo zdecimovali na polovinu. Do 18. století pak patřila obec k České koruně resp. k Rakousku. Po prohrané prusko-rakouské válce patřila spolu s celým územím Hlučínska k Prusku, později Německu, a to až do 4. února 1920, kdy se toto území stalo součástí Československé republiky. Mnichovským diktátem byly Petřkovice jako součást Hlučínska od 2. října 1938 znovu přičleněny k Německé říši jako jeho integrální součást (tzv. \"Altreich\"). \n\nPetřkovice byly odjakživa zemědělskou obcí. Zvrat nastal v roce 1780 nálezem černého uhlí na úpatí Landeku. To bylo v roce 1782 těženo ve čtyřech slojích, přičemž v roce 1803 došlo k otevření dalších čtyř. V roce 1830 zahájilo arcibiskupství olomoucké těžbu na nové jámě Ferdinandovo štěstí (pozdější Důl Anselm). Arcibiskupství si tak chtělo zajistit suroviny pro své železárny ve Vítkovicích, které jako první v rakousko-uherské monarchii začaly jako palivo místo dřeva používat koks. Původní těžba uhlí byla značně primitivní. To se změnilo v okamžiku, kdy doly koupil roku 1843 rakouský bankéř a podnikatel Salomon Mayer Rothschild, který těžbu zintenzivnil.\n\nNejprve zajišťoval spojení s Přívozem převozník. Dřevěný most přes Odru byl postaven v roce 1880 a roku 1929 byl nahrazen mostem železným. Železnice do Hlučína byla zavedena v roce 1925, roku 1950 pak došlo k výstavbě tramvajové trati propojující Ostravu-Přívoz s Hlučínem přes Petřkovice. Provoz na této trati skončil v roce 1982. Celá trať byla následně zrušena a koleje vytrhány. V tělese dráhy je dnes průtah silnic I/56. \n\nDíky aktivitám Rotschildů byla v květnu 1908 dokončena stavba hornické léčebny (později nemocnice) s 60 lůžky v hlavní budově. Vedlejší budova pak sloužila jako izolace pro infekční choroby, další budovy obsahovaly správu nemocnice a márnici. Ve své době šlo o moderní zdravotnické zařízení pro horníky z nedalekého dolu Anselm, ale vzhledem ke svému umístění ji využívali i obyvatelé Petřkovic a okolních obcí. Svou funkci hornické léčebny přestala plnit v roce 1993, kdy se zavřel důl Anselm a nakonec byla v roce 1996 nemocnice s 120 lůžky a 62 zaměstnanci zrušena. V roce 2007 byly všechny objekty zbourány a na místě vznikl developerský projekt bytového domu.\n\nPrvní světová válka připravila Petřkovice o 71 mužů v řadách německé armády. V roce 1920 jsou pak Petřkovice připojeny k Československé republice.\n\nDne 15.6.1925 byl zahájen provoz na prodloužení železniční trati Opava - Hlučín, do Petřkovic. Tato trať byla rozestavěna před rokem 1920 (rok připojení Hlučínska k Československu) jako součást tzv. \"Severní dráhy Ferdinandovy\" a Československý stát ji dokončil přes nevhodnost trasování až do stanice Petřkovice. Ke stavbě přeshraničního úseku do Annabergu (Ruderswaldu) dnes polských Chalupek již nikdy nedošlo. Doprava byla provozována pouze do stanice Petřkovice, s nákladištěm a zastávkou v Ludgeřovicích. Později, asi v roce 1927 byla ještě zřízena zastávka Petřkovice doly, za bývalou nemocnicí v Petřkovicích. Takto byla doprava provozována do konce druhé světové války, kdy byl ustupující německou armádou vyhozen do povětří ocelový most přes údolí Petřkovic. Po válce již nebyl obnoven a doprava byla provozována jen do zastávky Petřkovice doly. \n\nVýznamná místa tohoto obvodu tvoří Hornické muzeum, hornická nemocnice z roku 1908 (zbořena v roce 2007), nejstarší hornická, popř. dělnická kolonie na Ostravsku (zvaná \"Mexiko\") z roku 1899 a budova staré školy v novogotickém stylu.\n\nZnak a prapor byly uděleny usnesením Rady města Ostravy číslo 3581/90 ze 04.10.1994.\nPolcený štít; v pravém zlatém poli vyniká půl slezské orlice, levá polovina zeleno-stříbrně dělena, nahoře zkřížená stříbrná hornická kladívka, dole modré vlnité břevno.\nAvers opakuje znak, revers tvoří tři vodorovné pruhy, černý, žlutý a zelený.\nNa nejstarší dochované pečeti z roku 1722 je zachycen doprava ujíždějící jezdec na koni.\n\nOd zániku tramvajové trati do Hlučína nyní přebrala významnou úlohu autobusová doprava. Přes toto území vedou trasy těchto linek:\n\n34 Křižíkova - Hlučín aut. nádr.\n\n52 Křižíkova - Paseky\n\n56 Křižíkova - Darkovičky\n\n66 Křižíkova - Nádraží Hlučín\n\n67 Křižíkova - Vrablovec transformátor - Hlučín aut. nádr.\n\n68 Ostrava, Muglinovská - Markvartovice - Šilheřovice, Paseky\n\n281 Ostrava, Muglinovská - Třebom, nám.\n\n282 Ostrava, Muglinovská - Bohuslavice, rest. Jednota - Strahovice, kaple\n\n283 Ostrava, Muglinovská - Štěpánkovice, Svoboda\n\n290 Ostrava, Muglinovská - Hať, točna\n\n292 Ostrava, Muglinovská - Vřesina, rest. - Strahovice, kaple\n\nMezi známé rodáky patří např. mistryně republiky v gymnastice Adolfína Tačová či zpěvačka Hana Zagorová.\n\n"}
{"id": "164322", "url": "https://cs.wikipedia.org/wiki?curid=164322", "title": "Domitianus", "text": "Domitianus\n\nTitus Flavius Domitianus (24. října 51, Řím – 18. září 96, Řím) byl římský císař z flaviovské dynastie (69–96) panující od 14. září 81 do 18. září 96. Byl mladším synem císaře Vespasiana a současně posledním flaviovským vladařem. K moci se dostal po smrti svého bratra Tita, který byl postižen těžkou chorobou. Na rozdíl od svých předchůdců, kteří byli přímo ukázkovými vzory panovníků, se Domitianus stal vzorem tyrana na trůně. Za jeho vlády došlo k novým sporům se senátem a k jeho krutému pronásledování. Domitianus zavedl síť placených udavačů, mrhal státními prostředky. Uplatňováním zákona o urážce majestátu překonal dokonce i císaře Nerona a čekal ho i podobný osud. V září roku 96 byl svými odpůrci (v čele s vlastní manželkou Domitií) zavražděn.\n\nDomitianus se narodil v roce 51 v Římě jako druhý syn budoucího císaře Vespasiana a Flavie Domitilly do poměrně chudých poměrů. Dostalo se mu vzdělání ve svobodných uměních, on je však později již dále nerozvíjel. Byl schopným řečníkem a pokoušel se i o drobné literární útvary. Údajně vydal spisek o pěstování vlasů.\n\nSuetonius nám zanechal popis jeho vzhledu: \"\"Postavu měl urostlou, tvář skromnou a plnou červeně, oči veliké, ale krátkozraké. Jinak byl hezký a sličný, zvláště v mládí, a to celým tělem s výjimkou noh, na nichž měl příliš krátké prsty. V pozdějších letech jej hyzdila také pleš, obtloustlé břicho a hubené nohy, ale ty mu zchřadly teprve po dlouhé nemoci.\"\"\n\nOženil se s Domitií, dcerou význačného Neronova vojevůdce Gnaea Domitia Corbulona, které po svém nástupu na trůn udělil titul augusta. Manželství však nebylo příliš šťastné. Jejich jediný syn zemřel ještě v dětství roku 83. Tato osobní tragédie mohla být jedním z důvodů, proč poté Domitii zapudil, antické prameny však tvrdí, že to bylo kvůli její nevěře s hercem Paridem. Sám Domitianus neměl v tomto ohledu velké skrupule. Suetonius nás informuje, že si náruživě liboval v \"lůžkovém zápolení\" a později dokonce udržoval poměr s vlastní neteří, Titovou dcerou Julií, a to i v době, kdy se s Domitií opět usmířili.\n\nKdyž syrské legie prohlásily Vespasiana v roce 69 císařem, pobýval Domitianus právě v Římě. Spolu se svým strýcem Flaviem Sabinem byli hlavními postavami flaviovské strany. Sabinus se snažil dojednat s Vitelliem o podmínky kapitulace, avšak Vitelliovi vojáci obklíčili Vespasianovy přívržence na Kapitolu a po několikadenních bojích, kdy celý Kapitol lehl popelem, se jim jej podařilo dobýt. Sabinus byl zajat a později i zabit, ale Domitianovi se podařilo uprchnout v převlečení za kněze-obětníka a ukrýt se u jednoho z otcových klientů. Vyjít ven se odvážil až po definitivní Vitelliově porážce. Vojáci jej pozdravili jako císařského prince a Domitianus začal působit jako prodloužená ruka Vespasianova v Římě, protože ten se stále ještě nalézal v Judeji. Brzy se však začaly projevovat negativní stránky Domitianovy povahy – využíval až zneužíval všech výhod, které mu jeho pozice nabízela, počínal si velmi pyšně a rozmařile, říká se rovněž, že nenechal jedinou sukni na pokoji – až se jeho otec spěšně odebral do Říma, aby jej umravnil.\n\nV roce 70 se mu dostalo jmenování prétorem s konzulskou pravomocí (\"praetor urbanus consulari potestate\"), avšak to bylo na dlouho nejvyšší ocenění, kterého se dočkal. Velmi žárlil na úspěchy a hodnosti svého staršího bratra a dychtil se mu všemožně vyrovnat. Proto velmi uvítal, když na severu Galie vypukla vzpoura místních kmenů a horlivě se vypravil ji potlačit. Plamen vzpoury byl však uhašen dříve, než dospěl na místo, tudíž musel dále s nevolí sledovat, jak jej bratr zastiňuje svými vojenskými úspěchy. Domitianus se následně stáhl do ústraní a věnoval se vědám a umění.\n\nPo Vespasianově smrti se situace začala pomalu měnit. Titus udělil Domitianovi další pocty, v roce 80 si ho vybral za kolegu v konzulátu, a dokonce jej veřejně označoval za svého nástupce – přesto však byl reálný Domitianův vliv stále nulový. Nemůžeme se proto divit, že když Titus náhle zemřel, objevily se spekulace o možném Domitianově podílu na jeho předčasné smrti.\n\nNečekaná Titova smrt v roce 81 uvolnila Domitianovi cestu na císařský trůn. Navzdory velmi negativnímu tónu, kterým většina antických historiků líčí jeho vládu, zdá se, že alespoň z počátku se držel zásad vládnutí svých předchůdců. Nechal svého bratra prohlásit bohem a potvrdil veškeré dary a pocty, které Titus udělil. Svědomitě se věnoval soudním povinnostem. Úplatné soudce trestal a nabádal lid, aby se nezdráhal takového člověka ohlásit tribunům lidu, aby proti němu mohlo být řádně zakročeno. Stejně nesmlouvavě se choval i k úředníkům v provinciích, takže, jak uvádí Suetonius, \"\"nikdy nevykonávali svou povinnost skromněji a spravedlivěji\"\". Přísnými tresty stíhal i udavačství.\n\nPokračoval v rozsáhlé výstavbě svých předchůdců. Dokončil stavbu Flaviovského amfiteátru, dnešního Kolosea. Kapitol, který za Tita opět vyhořel, znovu vystavěl. Dále nechal postavit Stadion, Odeion, naumachii (stadion pro předvádění námořních bitev) a další budovy. Často pořádal okázalé hostiny pro lid, při kterých hojně rozdával dary.\n\nDomitianus velmi lpěl na starých tradicích. V divadle opět zavedl sektory vyhrazené pro jednotlivé stavy. Jako doživotní censor vyloučil ze senátu několik osob pro chování příčící se mravům předků (většinou šlo o herce nebo bývalé otroky). Zakázal vyklešťování mužů a velmi brojil proti homosexualitě.\n\nOddaně uctíval bohy a z nich především Minervu, jak je patrné z mnoha jeho mincí. Na její počest pořádal každoročně Panathénské slavnosti s gladiátorskými zápasy i závody básníků. Opět obnovil prastarý trest pohřbení zaživa, jímž se trestaly Vestiny kněžky, které se poskvrnily stykem s muži.\n\nDomitianus velmi toužil vyrovnat se co do vojenské slávy svému otci i bratru. Krátce po nástupu na trůn, v roce 83, se vydal na tažení proti germánskému kmeni Chattů, aby se i on mohl pyšnit významným vojenským úspěchem. Skutečné úspěchy tohoto tažení však byly pochybné. Antičtí historikové sdělují, že šlo víceméně o loupeživé nájezdy na kmeny žijící v oblasti Porýní. Ať už to tak bylo či nikoliv, nezabránilo to Domitianovi v tom, aby po návratu do Říma oslavil velkolepý triumf a na svých mincích se prezentoval jako přemožitel Germánie. V následujících letech zřídil v Porýní dvě nové provincie, Horní Germánii (\"Germania Superior\") a Dolní Germánii (\"Germania Inferior\"). Rovněž je doloženo, že dokončil zábor území tzv. \"Agri Decumates\".\n\nDalším cílem Domitianových výbojů se stalo Podunají. Dunajská hranice byla často znepokojována loupeživými nájezdy Svébů, sarmatských Jazygů a v neposlední řadě i Dáků, kterým tehdy vládl vojensky velmi zdatný Decebalus. Při jednom z nájezdů byl zabit i moesijský správce Oppius Sabinus. Na rozdíl od germánského tažení, kdy vojenské operace vedl císař sám, při pannonských bojích svěřil vedení války svým zástupcům. V první fázi války šli Římané od porážky k porážce. V jedné bitvě byla pobita celá legie i s velitelem Corneliem Fuskem. Rozzuřený Domitianus, vytáhl proti Markomanům a Kvádům, kteří v rozporu s dohodou nevyslali do dácké války pomocné sbory. I zde byl však poražen, a tudíž byl donucen uzavřít s Decebalem potupný mír. Decebalus se sice od Domitiana nechal naoko korunovat králem, ve skutečnosti však zůstal i nadále nezávislý. Řím se v mírové smlouvě zavázal platit Dákům pravidelný roční poplatek a nadto i vyslat ke králi odborníky ovládající řemesla mírová i válečná.\n\nI přes zjevný neúspěch se Domitianus nezdráhal prezentovat výsledek války jako své nesporné vítězství a v roce 86 oslavil další triumf. Pro nedostatek zajatců a kořisti údajně pochodovali v triumfu koupení otroci a byly vezeny i předměty z císařských skladů.\nZakrátko byly boje v Dákii opět obnoveny, tentokrát již úspěšněji. Římským legiím se pod velením Tettia Juliana podařilo porazit Decebalovy oddíly u Tapae v roce 88, přesto však k definitivnímu ukončení dáckých válek došlo až za císaře Traiana.\n\nCelkově byl Domitianus u vojska velmi oblíben, nejspíše i díky tomu, že zvedl žold o třetinu, ze 300 sesterciů na 400. Dobrým příkladem jeho oblíbenosti u vojáků je fakt, že po jeho zavraždění senátoři a lid slavili, kdežto vojska žádala tvrdé potrestání viníků.\n\nVespasianus a Titus, třebaže byli nespornými vládci římské říše, se snažili udržovat korektní vztahy se senátem. Za Domitiana se však situace změnila. Na rozdíl od svých předchůdců se již nijak nesnažil uchovat alespoň zdání autority senátu. Naopak, v senátorech spatřoval hrozbu pro svou moc a podle toho se k nim také choval. Při inauguraci se vyhnul slibu, že nikdy nevztáhne ruku na žádného senátora, jak měli jeho předkové ve zvyku slibovat. Již se nespokojil s titulem prvního mezi senátory (\"princeps\"), nýbrž se nechal titulovat jako Pán a Bůh (\"Dominus et Deus\") a tento titul užíval i při oficiálních jednáních. Při oslavě triumfu nad germánskými Chatty v roce 83 si nechal odhlasovat neobvykle vysoké pocty. Nejenže získal právo kdykoliv vstoupit do senátu v šatu triumfátora, nýbrž na počest jeho vítězství byl přejmenován měsíc září na Germanicus a říjen na Domitianus. Když se v roce 85 nechal jmenovat doživotním censorem, stal se tak de facto neomezeným pánem senátu s pravomocí rozhodovat o vylučování a přijímání jeho členů. Není divu, že jeho vztahy se senátem tak byly dosti napjaté. To bylo živnou půdou pro Domitianovu podezíravost. Postupně začalo přibývat skutečných či domnělých spiknutí proti němu a mnozí senátoři a jezdci skončili na popravišti.\n\nOlej do ohně ještě přililo povstání Lucia Antonia Saturnina, velitele legií v Horní Germánii, v roce 89. Třebaže bylo rychle potlačeno zásahem císařova velitele Lucia Maxima a veškeré kompromitující dokumenty byly zničeny, Domitianus jej využil k dalším represím proti svým odpůrcům. Mezi nejznámější Domitianovy oběti náleží např. Herennius Senecio, Arulenus Rusticus a Neronův propuštěnec Epafroditos.\n\nNa sklonku Domitianovy vlády se nemohli cítit v bezpečí ani nejbližší příbuzní Flaviovců. V roce 95 nechal císař zavraždit svého bratrance a spolukonzula Flavia Clementa, ačkoliv jeho malé syny Vespasiana a Domitiana určil za své nástupce. Důsledkem vraždění, kdy si nikdo nemohl být jist vlastním životem, bylo spiknutí, které nakonec stálo Domitiana život.\n\nJeho hlavními organizátory byli císařovi správci Parthenius, Sigerius, Entellus a Stephanus, síť spiklenců však byla pravděpodobně mnohem širší. Dle zmínek historiků o něm přinejmenším věděla i císařovna Domitia a městští prefekti Norbanus a Petronius Secundus. Plán vraždy byl prostý, ale pečlivě připravený. Spiklenci věděli, že Domitianus má ve zvyku si po zasedání na soudu na chvíli zdřímnout, a toho hodlali využít. Když se císař jako obvykle odebral na lože, vpadl do ložnice Stephanus, který byl ze spiklenců nejsilnější, a po krátkém zápase usmrtil císaře několika dobře mířenými ranami dýkou.\n\nSmrt nenáviděného panovníka přivítal senát s nadšením. Jeho sochy a obrazy byly zničeny a jeho památka prokleta. Ne všichni však měli z Domitianovy smrti radost. U vojska, zejména u pretoriánů, byl císař poměrně oblíben, pročež tam byla zpráva o jeho smrti přijata nelibě. Prefekt pretoriánů Casperius Aelianus si následně vymohl na Domitianovu nástupci císaři Nervovi potrestání předních spiklenců.\n\nPrameny\n\nBibliografie\n\n"}
{"id": "164326", "url": "https://cs.wikipedia.org/wiki?curid=164326", "title": "Proskovice", "text": "Proskovice\n\nProskovice jsou od 24. listopadu 1990 městským obvodem statutárního města Ostravy. Název pochází od osobního jména Prosek.\n\nPrvní písemná zmínka je doložena z roku 1394 v lenní knize arcibiskupství olomouckého. Vznik vesnice souvisí s kolonizační činností olomouckého biskupa Bruna ze Schauenburku. Jak již ze samotného názvu vyplývá, jméno vzniklo od osobního jména Prosek, což může být zkratkou pro osobní jméno Prosimír, Prosiměr. Jednalo se tedy pravděpodobně o lokátora českého původu. Posledním majitelem byl rod Podstatských z Prusinovic (od roku 1763 Podstatských-Lichtensteinů). Obec byla během druhé světové války osvobozena Rudou armádou dne 1. května 1945 v 16 hodin.\n\nProskovice byly malá zemědělská obec (cca 10 lánů orné půdy). Industrializace v okolí neovlivnila území obce jako takové, neboť zde nedošlo k těžbě uhlí či výstavbě průmyslových podniků. Přesto většina obyvatel přešla z práce v zemědělství do průmyslové výroby. Ačkoliv se Proskovice staly příměstskou obcí, na populaci se to příliš neprojevilo, především kvůli větší vzdálenosti od centra Ostravy.\n\nŠkola byla založena roku 1869 – předtím chodily děti do starobělské školy. Do roku 1630 byly Proskovice přifařeny do Staré Vsi nad Ondřejnicí, poté ke Staré Bělé. Kaple svatého Floriána byla postavena roku 1812, filiální kostel pak v roce 1946.\n\nZnak a prapor byly uděleny usnesením Rady města Ostravy číslo 2278/64 z 24. srpna 1993.\nV modrém štítě svatý Florián ve zlaté římské zbroji s červeným chocholem na přilbě držící v pravici vědro, z něhož polévá hořící stavení u svých nohou, a v levici stříbrný prapor.\nAvers opakuje znak, revers tvoří dva vodorovné pruhy, žlutý a modrý.\nV obecní pečeti se až do roku 1912 nacházel obraz svatého Floriána.\n\n"}
{"id": "164332", "url": "https://cs.wikipedia.org/wiki?curid=164332", "title": "Třebovice (Ostrava)", "text": "Třebovice (Ostrava)\n\nTřebovice jsou bývalá obec a od roku 1990 také městský obvod statutárního města Ostravy o rozloze 281,96 hektarů. Rozkládají se nad soutokem Odry a Opavy.\n\nMěstský obvod je známý hlavně svými kulturními památkami (kostel Nanebevzetí Panny Marie, pozůstatky třebovického zámečku), společně s kulturními akcemi (letní slavnost obce Třebovice, Třebovický Koláč), přírodní památkou Turkov.\n\nNázev se vyvíjel od varianty Trzebowicz (1430), Strzebowicz (1464), z Trzebowycze (1539), na Tržebowiczych (1634), z Strzebowicz (1684), Trzebowitz (1736), Strzebowitz (1805, 1835), Střebowitz a Střebovice (1870) až k podobě Třebovice v letech 1881 a 1924. Pojmenování je rodu ženského, čísla pomnožného a genitiv zní Třebovic. Do roku 1601 převažovala varianta jména v jednotném čísle (ta Třebovice). Množné číslo se ustálilo až v 17. století vzhledem k častým okolním jménům s plurálovým -ovice. Název byl odvozen od slova třebová (to vzniklo buď z osobního jména Třěb, nebo z přídavného jména třěbový, které označovalo potok, pole či les, který je vytříbený). Ke slovům začínajícím na Tř- se ve staré češtině a v nářečí přidávala předpona s-, čímž vznikl název Střebovice.\n\nObec byla během druhé světové války osvobozena Rudou armádou dne 30. dubna 1945. Roku 1957 jako samostatná obec zanikly a v roce 1958 byly připojeny k Porubě. Od 24. listopadu 1990 jsou ostravským městským obvodem.\n\nV červeném štítě pod stříbrným křídlem kosmo položená polovina stříbrného kapra.\nAvers opakuje znak, revers tvoří červený list s bílou obrácenou krokví a na ní vpravo položeným červenýma vlevo žlutým pruhem. Prapor byl udělen usnesením Rady města Ostravy číslo 398/10 z 11. dubna 1995.\n\n"}
{"id": "164336", "url": "https://cs.wikipedia.org/wiki?curid=164336", "title": "Jezero svaté Lucie", "text": "Jezero svaté Lucie\n\nJezero svaté Lucie ( , ) je jezero v provincii KwaZulu-Natal v Jihoafrické republice u pobřeží Indického oceánu. Je to největší jihoafrické jezero a leží 275 km severně od Durbanu. Má rozlohu 360 km². Je 60 km dlouhé a maximálně 20 km široké. Hloubka se pohybuje od 1 do 3 m.\n\nVoda z jezera odtéká 11 km dlouhým průtokem do Indického oceánu.\n\nSpolu s okolím je součástí národního parku Greater St. Lucia Wetland Park.\n\n"}
{"id": "164340", "url": "https://cs.wikipedia.org/wiki?curid=164340", "title": "Vítkovice (Ostrava)", "text": "Vítkovice (Ostrava)\n\nVítkovice jsou bývalé město, roku 1924 připojené k Moravské Ostravě, od 24. listopadu 1990 městský obvod statutárního města Ostravy. Mají rozlohu 648,2 ha, leží na levém břehu řeky Ostravice na východě moravské části města. Městský obvod zahrnuje celé katastrální území historického města Vítkovic a východní část historické obce Zábřeh nad Odrou, jíž je katastrální území Zábřeh-VŽ. Od roku 2003 je jejich historické jádro prohlášeno za městskou památkovou zónu.\n\nNejstarší zmínka o Vítkovicích (), které byly původně malou vsí ležící poblíž Moravské Ostravy, je z roku 1357. Název Vítkovice byl zřejmě odvozen od Vítka z Vikštejna, který v roce 1369 držel biskupský hrad Schauenstein v Kopřivnici. Biskupskou vsí zůstaly Vítkovice až do reformy v roce 1848. Roku 1908 byly Vítkovice povýšeny na město a 29. ledna 1924 byly přes určitý svůj odpor připojeny k Moravské Ostravě. Město bylo během druhé světové války osvobozeno Rudou armádou dne 30. dubna 1945. Před rokem 1990 bylo území celého dnešního městského obvodu Vítkovice součástí městského obvodu Ostrava 3. Roku 1990 pak vzniká moderní samosprávný městský obvod Vítkovice, jehož součástí se stalo i katastrální území Zábřeh-VŽ, původně tvořící součást Zábřehu nad Odrou.\n\nVítkovice jsou známy především jako průmyslové centrum. Podnět k jeho vzniku dal v roce 1828 olomoucký arcibiskup arcivévoda Rudolf, když na doporučení vídeňského profesora Franze Xavera Riepla postavil pudlovací pec. Tzv. Rudolfova huť způsobila revoluční přeměnu zemědělské osady na moderní průmyslové město. Výhodou Vítkovic byla výhodná poloha poblíž bohatých ostravských ložisek uhlí, beskydských zdrojů železné rudy a vody z Ostravice. V roce 1843 koupil huť rakouský bankéř Salomon Mayer Rothschild.\n\nČeská obecná škola zde vznikla v roce 1894, měšťanka byla zřízena roku 1910. V roce 1919 byla založena čtyřletá průmyslová střední škola. Farní správu vykonávala moravskoostravská farnost. Samostatné farnosti se Vítkovičtí dočkali v roce 1887, rok po dostavění kostela svatého Pavla.\n\n\n\n\nPolcený štít; v pravém černém poli vyniká půl zlato-červeně šachované moravské orlice, levá polovina dělena, v horním zeleném poli zkřížená stříbrná hornická kladívka s topůrky přirozených barev, v dolním poli na zelené hrázi rybníka půl a tři jedle přirozených barev, nad nimi tři letící stříbrní ptáci.\nList tvoří černý svislý pruh široký 1/3 délky listu s polovinou žluto-červeně šachované moravské orlice vynikající od dělicí linky a čtyři vodorovné pruhy střídavě zelený a modrý. Prapor byl udělen usnesením Rady města Ostravy číslo 398/10 z 11.04.1995.\n\n\n\n"}
{"id": "164351", "url": "https://cs.wikipedia.org/wiki?curid=164351", "title": "Plesná (Ostrava)", "text": "Plesná (Ostrava)\n\nPlesná je bývalá vesnice nacházející se v údolí Plesenského potoka na severozápadním okraji statutárního města Ostravy. Od 1. ledna 1994 je jeho 23. městským obvodem. Až do 24. dubna 1976, kdy se stala částí městského obvodu Poruba, byla samostatnou obcí. Obvod leží asi 15 km severozápadně od centra Ostravy. Sousedí s obvody Martinov, Pustkovec, Poruba a Krásné Pole, dále pak s obcemi Děhylov, Dobroslavice a Velká Polom. Území Plesné je složeno z katastrálních území Stará Plesná a Nová Plesná.\n\nPrvní písemná zmínka o obci pochází ze 17. prosince 1255. Boček z Obřan odkázal klášteru ve Žďáru nad Sázavou mj. obec \"Plesna\" na Opavsku. Potvrzení daru provedl v roce 1261 olomoucký biskup Bruno. V blízkosti (Staré) Plesné byla roku 1789 založena nová obec – Nová Plesná. V roce 1850 se Stará i Nová Plesná sloučily. Roku 1860 obec koupil Jan Nepomuk hrabě Wilczek, který v té době držel i Klimkovice a Polskou Ostravu. Dne 8. října 1938 byla obec připojena k Sudetské župě, během druhé světové války byla osvobozena Rudou armádou dne 26. dubna 1945.\n\nObyvatelé obce se věnovali zemědělství a tento způsob obživy nijak zásadně neovlivnil ani průmyslový rozmach na Ostravsku. Ačkoliv většina obyvatelstva našla práci v průmyslu, zemědělský charakter obce zůstal zachován. Vlastní farnost měla obec od 15. století. Pravděpodobně v roce 1607 ji převzali protestanti. Roku 1654 byla obec přifařena k Hlučínu; samostatnou duchovní správu získala zpět až v roce 1780, kdy k ní byly přifařeny i okolní obce Děhylov, Dobroslavice, Jilešovice, Martinov a Pustkovec.\n\nPůvodní plesenský filiální dřevěný kostel byl pravděpodobně postaven ve 13. století, písemná zmínka o něm je až z 15. století. Kostel stál na současné školní zahradě, přibližně na místě dnešní kaple. Základní kámen nového barokního kostela byl položen v roce 1787, byl zasvěcen svatému Jakubovi. Postavit jej dal tehdejší majitel Dobroslavického panství, hrabě Wengerski z Ungarschutz za vydatné pomoci občanů všech obcí farnosti.\n\nPochází z 1. poloviny 19. století, vrata pak z 2. poloviny 19. století. Stojí v plesenském parčíku na \"Plesenské stezce\", namístě, kde kdysi stával původní dřevěný kostelík. Po vyhoření dřevěného kostelíka byl postaven barokní kostel sv. Jakuba staršího a právě kaplička na památku svatyně původní.\n\n\nPůsobí zde Sbor dobrovolných hasičů Plesná a TJ Sokol Plesná. Obec pořádá již desátým rokem folklórní festival Májová Plesná a hostí Svatováclavský hudební festival. Nepravidelně se zde pořádá mezinárodní sochařské sympozium.\n\nTJ Sokol Plesná pořádá podzimní cyklistický závod Plesenská stezka a provozuje víceúčelové hřiště v místní části Žižkov a v plesenské tělocvičně provozované DDM Plesná trénuje badmintonový oddíl.\n\nSbor dobrovolných hasičů Plesná pořádá pravidelně hasičské soutěže.\n\nZnak a prapor byly uděleny usnesením Rady města Ostravy číslo 398/10 z 11.04.1995.\n\nPolcený štít; v pravém modrém poli stříbrná kotva, levá polovina dělena, v horním červeném poli stříbrná růže postrkaná třemi (2,1) stříbrnými krojidly, dolní pole pětkrát zlato-černě polceno.\n\nList s modrým žerďovým polem s bílou kotvou a červeným vlajícím polem s bílou růží postrkanou třemi (2,1) bílými krojidly.\n\nV pečeti Staré Plesné byla barokní kartuše rozdělená na dvě pole. V horním byly tři kůly, v dolním kosmo položená kotva. Nová Plesná měla v pečeti tři kosáky vycházející ze středu oválného štítu.\n\n"}
{"id": "164354", "url": "https://cs.wikipedia.org/wiki?curid=164354", "title": "Vodní nádrž Vír II", "text": "Vodní nádrž Vír II\n\nVodní nádrž Vír II je malá přehradní nádrž na řece Svratce postavená roku 1954 pod obcí Vír v okrese Žďár nad Sázavou v Kraji Vysočina. U tělesa hráze leží osada Hamry u Víru. Na kopci nad nádrží se nachází torzo hradu Pyšolec. Hydroelektrárna je umístěna za meandrem řeky a s přehradním jezerem je propojena tunelem.\n\nHlavním úkolem stavby je vyrovnávání toku z hlavní nádrže Vír I.\nV komplexu je instalována jedna Kaplanova turbína o výkonu 0,730 MW.\n\n"}
{"id": "164355", "url": "https://cs.wikipedia.org/wiki?curid=164355", "title": "2002 v dopravě", "text": "2002 v dopravě\n\nTento článek obsahuje seznam událostí souvisejících s dopravou, které proběhly roku 2002.\n\n\n\n\n\n\n\n\n\n\n"}
{"id": "164363", "url": "https://cs.wikipedia.org/wiki?curid=164363", "title": "Artaxerxés I.", "text": "Artaxerxés I.\n\nArtaxerxés I. Makrocheir (řecky , staropersky \"Artachšaçá\" – , novopersky \"Ardašír\" []) byl perský velkokrál z rodu Achaimenovců vládnoucí v letech 465–424 př. n. l. Jeho otcem byl král Xerxés I., jeden z hlavních aktérů řecko-perských válek, dědem Dareios I., syn knížete Hystaspa. Artaxerxův přídomek \"Μακρόχειρ\", užívaný v řeckých pramenech, znamená „Dlouhoruký“. Jsou o něm zmínky v biblických knihách Ezdráše a Nehemjáše, v hebrejském textu אַרְתַּחְשַׁסְתְּא, \"Artachšaste\".\n\nNa trůn se Artaxerxés dostal po zavraždění Xerxa I. velitelem gardy Artabanem a následném odstranění prince Dareia, nejstaršího královského syna. Artabanos, který jevil snahu sám se stát králem, byl novým panovníkem usmrcen.\n\nJiž krátce po změně vlády propuklo roku 463 př. n. l. povstání v Baktrii a brzy na to i v Egyptě, kde ho vedl princ Inaros. Do posledně jmenovaného konfliktu se čile vměšoval Athénský námořní spolek v čele s Kimónem, který v této době dosáhl vrcholu své moci. Egyptští vzbouřenci byli zpočátku úspěšní (porazili perského místodržitele v oblasti a oblehli Memfidu), ale nakonec si Artaxerxův vojevůdce Megabyzos odbojnou provincii roku 454 př. n. l. opět podrobil. Přitom utrpěla značné ztráty athénská expediční flotila (snad až 50 lodí).\n\nV příštích letech následovaly další boje s Řeky, vedené se střídavým štěstím, až byl podle antických pramenů v letech 449/448 př. n. l. uzavřen tzv. Kalliův mír (jeho historicita je ovšem sporná). Artaxerxés údajně uznal nezávislost maloasijských řeckých obcí, zatímco Řekové akceptovali perské panství v Egyptě a na Kypru. Po vypuknutí peloponéské války mezi Spartou a Athénami usilovaly obě strany o podporu Peršanů, tomu však zabránila králova smrt.\n\nZa Artaxerxa pokračovala výstavba palácového komplexu v Persepoli, třebaže ne takovým tempem jako za předchozích vladařů. Hrobku si dal král patrně zřídit v Nakš-e Rustamu, nápisově to ale doložit nelze. Artaxerxés I. po sobě zanechal legitimního syna Xerxa a velké množství levobočků, z nichž dva – Sogdianos a Óchos – dosedli později na perský trůn. Pokud jde o osobní vlastnosti, byl král poměrně velkorysý, poskytl např. azyl Themistoklovi, vítězi od Salamíny.\n\n\n"}
{"id": "164364", "url": "https://cs.wikipedia.org/wiki?curid=164364", "title": "Biodeteriorace", "text": "Biodeteriorace\n\nBiodeteriorace je nechtěná změna vlastností materiálů zapříčiněná činností živých organismů. Biodeterioraci podléhá většina materiálů jako celulóza, textilní vlákna, dřevo, kovy, zubní sklovina, horniny, plasty či sklo. Těchto degradačních procesů se nejčastěji účastní bakterie, houby, hmyz a hlodavci. Bakterie a houby působí často prostřednictvím biofilmu. \n\nZ hlediska působení organizmů se rozeznávají tyto typy biodeteriorací:\n\n"}
{"id": "164365", "url": "https://cs.wikipedia.org/wiki?curid=164365", "title": "Stará Bělá", "text": "Stará Bělá\n\nStará Bělá je od roku 24. listopadu 1990 městským obvodem statutárního města Ostravy. Obvod leží asi 10 km jihozápadně od centra Ostravy. Protéká jím potok Starec (původně Bělá).\n\nStará slovanská osada vznikla pravděpodobně v polovině 13. století, první písemnou zmínku nalezneme v listině olomouckého biskupa Bruna z roku 1272. V roce 1408 obdržel lénem Bělou a Výškovice Hanuš z Bělé – zde se poprvé objevuje jméno Stará Bělá (). Posledním majitelem Zábřehu, jehož součástí byly Výškovice a Stará Bělá od roku 1590, byla olomoucká kapitula, která jej držela až do zrušení poddanství v roce 1848. V roce 1941 byla Stará Bělá připojena k Moravské Ostravě. Obec byla během druhé světové války osvobozena Rudou armádou dne 1. května 1945. V roce 1954 se obec osamostatnila. V roce 1960 byla místní část Cikánka připojená ke Krmelínu a místní část Paseky k Ostravě. Samotná Stará Bělá se součástí Ostravy stala 1. ledna 1975.\n\nMístní farnost je poprvé písemně doložena roku 1506. Spadaly do ní ještě obce Nová Bělá, Proskovice, Výškovice a Krmelín. Výškovice byly od roku 1966 přifařeny k Zábřehu. Původní dřevěný kostelík sv. Mikuláše byl roku 1780 stržen a nahrazen zděným kostelem sv. Jana Nepomuckého. Husův sbor byl v obci postaven roku 1924.\n\nV obci se dne 20. srpna 1843 narodil Ludvík Holain, český duchovní a hudební skladatel († 17. srpna 1916).\n\nV centru města v blízkosti hřbitova a bývalého panského dvora se nachází pozůstatky vodní tvrze zbudované Hanušem z Dětřichovic (Větřkovic u Příbora) kolem roku 1408. Roku 1422 byla tvrz postoupena pánům z Cimburka. První písemná zmínka o tvrzi ve Staré Bělé je však až z roku 1476. Tvrz byla naposled obývána vdovou po Ladislavovi z Kadaně Zuzanou Preissovou z Nového Jičína v první polovině 16. století.\n\nDalší památkou je kostel svatého Jana Nepomuckého vysvěcený roku 1801.\n\nZnak a prapor byly uděleny usnesením Rady města Ostravy číslo 3481/88 z 06.09.1994.\nV červeném štítě pod červenou hlavou s pěti stříbrnými kroužky tři stříbrné kužely nad červenou patou.\nList tvoří tři svislé pruhy v poměru 1:2:1, žerďový a vlající bílý a prostřední opakující znak.\n\n"}
{"id": "164369", "url": "https://cs.wikipedia.org/wiki?curid=164369", "title": "Tuhý roztok", "text": "Tuhý roztok\n\nTuhý roztok je slitina dvou kovů nebo kovu a nekovu vytvářející zdánlivě homogenní strukturu.\n\nZásadně mohou ve slitině dva kovy nebo kov a nekov vytvářet buď tuhé roztoky, chemické sloučeniny nebo mechanické směsi fází.\n\nJsou-li prvky obsažené ve slitině dobře rozpustné i v tuhém stavu, vznikne po ztuhnutí takovéto slitiny tuhý roztok. Tuhý roztok tvoří v heterogenních systémech homogenní oblasti a jeví se jako jednofázová krystalická struktura. Tato zdánlivě homogenní struktura obsahuje v krystalické struktuře v atomové mřížce nejenom atomy základního kovu, nýbrž také atomy přídavného prvku. Existence tuhých roztoků je omezena na určité teplotní intervaly a koncentrace přídavného prvku. V rovnovážných diagramech jsou tuhé roztoky označovány řeckými písmeny (α, β, γ atd.).\n\nTuhé roztoky se typicky vyskytují u slitin kovů. U nekovových látek je tento výraz jen velmi zřídka používán.\n\nTuhý roztok má atomovou mřížku základní složky, kterou může být čistý kov nebo chemická sloučenina. Atomy příměsových prvků jsou uloženy v atomové mřížce základního kovu. Podle toho kde tyto atomy jsou umístěny rozlišujeme dva základní typy tuhých roztoků.\n\nTyto tuhé roztoky vznikají, jsou-li velikosti a vlastnosti atomů legujících prvků a základního kovu podobné. Zde se mohou atomy základního kovu a přídavného prvku v atomové mřížce vzájemně zastupovat. Substituční tuhé roztoky tvoří kupříkladu nikl, mangan, chrom, křemík se železem, nebo zlato se stříbrem, měď s niklem ap.\n\nIntersticiální (mezerový) tuhý roztok se vytváří když se atomy přídavného prvku umisťují do prostoru krystalografické mřížky mezi atomy základního kovu . Toto je jen tehdy možné, když jsou atomy přídavného prvku výrazně menšího poloměru v poměru k atomům kovu základního. Se železem tvoří intersticiální tuhé roztoky uhlík, dusík, vodík a bor.\n"}
{"id": "164374", "url": "https://cs.wikipedia.org/wiki?curid=164374", "title": "Werner Bischof", "text": "Werner Bischof\n\nWerner Bischof (26. dubna 1916 v Curychu – 16. května 1954 v Trujillo, Peru) byl švýcarský fotograf, jeden z nejvýznamnějších reportážních fotografů 20. století a člen renomované agentury Magnum Photos. Jeho knížka \"Japan\" (1954) získala v roce 1955 ocenění Prix Nadar.\n\nVe svých šestnácti letech začal studovat malířství na curyšské uměleckoprůmyslové škole. Ve stejném roce se stal žákem Hanse Finslera v právě otevřené třídě fotografie. V roce 1936, po úspěšném ukončení školy, otevřel svůj ateliér módní a reklamní fotografie v Curychu. Krátce pracoval v Paříži jako grafik. O tři roky později byl povolán do vojenské služby ve Švýcarsku. V roce 1942 publikoval své první fotografie krajiny, zvířat a rostlin v novém měsíčníku Du. V tomto období přešel z fotografování přírody a objektů na fotografie lidí. Sám o tom řekl: \"V roce 1944 jsem poprvé fotografoval lidi. Nikdy jsem si nemyslel, že jednou budu fotografovat právě lidi. Dělal jsem fotografie mušlí, písku, přírodní krásy. A dělal jsem to, protože jsem se uměl zmocnit těchto materiálů, ale ne lidí.\" Vznikly cykly vázané na jedno téma: \"Cirkus, Mrzáci\" či \"Uprchlíci\".\n\nNa konci druhé světové války projížděl těžce poničené oblasti jižního Německa, Francie a Holandska. V roce 1948 fotografoval pro americký časopis \"Time\" zimní Olympijské hry ve Svatém Mořici. Jako zástupce a mluvčí organizace \"Schweizer Spende\", zaměřené na poválečnou pomoc, navštívil i země severní a východní Evropy, včetně Československa, kde fotografoval Prahu, její památky, moderní architekturu i prvomájový (první socialistický) průvod. Své fotografie publikoval ve zvláštním finském vydání magazínu \"Atlantis\" a v monotematickém čísle časopisu \"Du\", věnovaném východní Evropě. Další rok se stal šestým členem agentury Magnum Photos, kde již působili Robert Capa, Henri Cartier-Bresson, George Rodger, David „Chim“ Seymour a Ernst Haas. V květnu téhož roku se oženil a se svou ženou Rosellin zůstal v Anglii, kde podepsal smlouvu s magazíny \"Picture Post\" a \"Observer\".\n\nV roce 1950 se mu narodil první syn Marek, Bischof pracoval pro italský magazín \"Epoca\", cestoval do Itálie, Paříže a na Island. O rok později pobýval na Středním a Vzdáleném Východě, odkud přivezl svou nejslavnější fotoreportáž o hladomoru v indické provincii Bihár.\n\nV roce 1952 pobýval v Japonsku, podnikl tři cesty do Koreje, dva měsíce pracoval v Hongkongu pro časopis Match. Další rok nashromáždil materiál pro zvláštní vydání časopisu \"Du\" - \"People in the Far East\" a pro knihu \"Japonsko\". Fotografoval korunovaci Alžběty II., v září odletěl pracovat do Spojených států pro periodikum Fortune a začal plánovat cestu napříč Střední a Jižní Amerikou. Roku 1954 odcestoval do Mexika a Panamy, kde pracoval pro časopis Life, později odletěl do Limy a Santiaga de Chile. V dubnu pracoval v Chile pro Magnum Photos na reportáži „Generation Women“. Vrátil se do Limy a navštívil Machu Picchu. Dne 16. května, při sjezdu horské silnice v Andách, se spolu s geologem Ali de Szepessym a řidičem zřítili do propasti. Celá posádka automobilu zahynula. Dne 26. května se narodil v Curychu jeho druhý syn Daniel.\n\nWerner Bischof se zapsal do povědomí veřejnosti již svými výtvarnými kompozicemi světel a stínů v době, kdy pracoval jako studiový a reklamní fotograf. Jeho rané práce prozrazují výtvarný cit, smysl pro přesnou kompozici, stylově ovlivněné německou novou věcností, ale až akademické a snadno zaměnitelné.\n\nPo válce se všechno změnilo, svět, lidé, změnil se i Bischof. Do středu jeho zájmu se dostali lidé v zemích postižených válkou. K nejsilnějším patří snímky dětí, hrajících si před rozvalinami, chlapce s chlebem a lahví vína, k nimž klade do kontrastu starce vytahující z trosek domu trám. Jeho fotografie zobrazují utrpení a surovou ničivost války, ale zároveň vyjadřují vnitřní sílu, naději a odhodlání fotografovaných lidí, ať jde o dítě nebo o muže na sklonku života. Navzdory vnějším okolnostem můžeme z Bischofových fotografiích vždy vyčíst lásku k člověku. Jeho snímky nejsou dynamické, jsou klidné, vážné, formálně dokonalé, napětí nevyplývá z děje, ale z vnitřního citového stavu. Svědčí o tom, že fotograf svůj motiv promýšlel, studoval a vyčkával, až bude plně odpovídat tomu, co cítil.\n\nWerner Bischof se rychle zařadil mezi přední humanistické fotografy. Povrchnost a senzacechtivost redakcí ho nezajímala, přestože byl právě jimi do krizových oblastí posílán. Fotoaparát byl pro něho něco víc než jen prostředek obživy, byl pro něj možností, jak se pokusit aspoň trochu změnit svět. Světovou proslulost mu přinesly snímky z hladomoru v indickém Biháru a z Japonska, kde byl svědkem korunovace císaře Hirohita. Snímek holčičky a chlapce očekávajících velkou událost patří k nejsilnějším.\n\nSvou nejproslulejší fotografii – \"Pištec na cestě mezi Cuzkem a Pisakem\" – už sám nenazvětšoval, zemřel při autonehodě v Andách jako osmatřicetiletý. Fotografie chudého peruánského chlapce vykračujícího si s píšťalou v horách je plná optimismu a stala se jednou z ikon dvacátého století.\n\nBischof používal menší formáty filmu, protože nezamýšlel snímky prezentovat v galerii, ale pořizoval je pro časopisy, kterými mohl oslovit širší publikum. S vedoucími redaktory však vedl spor o tom, že podle něho mělo být dílo reprodukováno podle autorova záměru. S úpravou, ořezem a uveřejněním svých snímků byl nespokojen, ať už pracoval pro \"Du, Picture Post, Illustrated, Observer, Life\" nebo \"Paris-Match\".\n\n\n\n\n\n\n"}
{"id": "164378", "url": "https://cs.wikipedia.org/wiki?curid=164378", "title": "Jean-Luc Godard", "text": "Jean-Luc Godard\n\nJean-Luc Godard [\"žãlük goda:r\"] (*  Paříž, Francie) je francouzský režisér, herec, producent a scenárista. Je jedním z hlavních členů francouzské \"nové vlny\" (tzv. \"Nouvelle vague\") a rovněž jedním z nejznámějších a nejuznávanějších francouzských režisérů vůbec. Proslavil se především experimentováním s filmovou formou a filmově esejistickou tvorbou.\n\n\n\n"}
{"id": "164382", "url": "https://cs.wikipedia.org/wiki?curid=164382", "title": "Nová Bělá", "text": "Nová Bělá\n\nNová Bělá je bývalá vesnice a od 24. listopadu 1990 městský obvod statutárního města Ostravy.\n\nZnak a prapor byly uděleny usnesením Rady města Ostravy číslo 398/10 z 11.04.1995.\nVe stříbrném štítě vyrůstá ze zeleného trávníku smrk přirozených barev provázený vpravo nahoře zlatou růží se zelenými okvětními lístky v modrém štítku a vlevo nahoře stříbrnou mitrou v červeném štítku.\nList tvoří tři svislé pruhy, modrý, bílý se smrkem ze znaku a červený.\nFigura smrku je v pravé části štítu znaku doplněna modrým štítkem se zlatou pětilistou růží, který symbolizuje příslušnost Nové Bělé k městu Ostravě. Nalevo od figury smrku ležící červený štítek s mitrou je nově vytvořené mluvící znamení Mitrovic, místní části obvodu. Barevné řešení pravého štítku je odvozena z barev ostravského znaku, barvy milovického symbolu jsou totožné s barvami rodového erbu Mitrovických z Nemyšle, na jejichž panství osada Mitrovice vznikla.\n\nPrvní písemná zmínka je z roku 1392, kdy olomoucký biskup Mikuláš potvrdil věno manželce biskupského maršálka. Nová Bělá byla založena zřejmě na přelomu 13. a 14. století a to později než sousední Stará Bělá, jak nasvědčuje její název. V druhé polovině 18. století vznikla poblíž víska Mitrovice, která v roce 1830 měla 24 domů a 173 obyvatel. V roce 1850 se stala osadou Nové Bělé a v roce 1945 s Novou Bělou stavebně splynula. Roku 1952 byl název Mitrovice zrušen.\n\nJako většina okolních obcí i Nová Bělá měla ryze zemědělský charakter. Ten vzal zasvé díky industrializaci okolí v druhé polovině 19. století a první polovině 20. století. Zdejší obyvatelé stále častěji hledali zaměstnání v průmyslových podnicích. Zvýšil se také počet obyvatel – z 556 v roce 1843 na 1756 v roce 1940.\n\nZákladní škola byla zřízena v roce 1872. Předtím děti chodily do starobělské školy. Vlastní farnosti se ves nedočkala a zůstala přifařena ke Staré Bělé. V obci se nachází pouze kaple sv. Kříže z roku 1795. Osadníci z Mitrovic spadali pod paskovskou farnost a do Paskova také posílali své děti. Teprve od roku 1909 navštěvovali žáci školu v Nové Bělé.\n\nPůvodně samostatná obec byla 1. července 1941 připojena k Moravské Ostravě. V roce 1954 se osamostatnila a samostatnou zůstala až do roku 1974. Od 1. ledna 1975 je opětovnou součástí Ostravy.\n"}
{"id": "164385", "url": "https://cs.wikipedia.org/wiki?curid=164385", "title": "Olga Sommerová", "text": "Olga Sommerová\n\nOlga Sommerová (* 2. srpna 1949 Praha) je česká filmová dokumentaristka, vysokoškolská pedagožka a také politička. Od února 2014 zastává pozici 1. místopředsedkyně Liberálně ekologické strany (LES).\n\nV roce 1977 absolvovala Filmovou a televizní fakultu Akademie múzických umění – katedru dokumentární tvorby. Krátce působila jako redaktorka dokumentaristické redakce Československé televize (1979-1980) a poté jako režisérka Krátkého filmu Praha až do roku 1993. V letech 1991 – 2002 vyučovala na pražské FAMU, od roku 1994 vedla osm let katedru dokumentární tvorby. V roce 1992 byla zvolena předsedkyní Akademického senátu FAMU. V roce 1995, na základě habilitační přednášky \"Dokumentární film - má láska\", byla jmenována docentkou. Od roku 2005 do roku 2009 vyučovala jako mimořádná profesorka na Akademii umění v Banské Bystrici a jako externista současně na Filmové akademii v Písku. Je členkou Asociace režisérů a scenáristů (ARAS) a České filmové a televizní akademie (ČFTA). V dubnu 2012 byla zvolena předsedkyní Českého filmového a televizního svazu FITES.\n\nJejím prvním manželem byl hudební skladatel Vladimír Sommer, se kterým má syna Jakuba, taktéž filmaře. S druhým manželem, dokumentaristou Janem Špátou, má dceru Olgu, která s ní jako kameramanka natočila osm dokumentárních filmů. a autobiografický dokument o matce a dceři s názvem \"(Ne)cenzurované rozhovory\".\n\nOd roku 2001 byla předsedkyní Společnosti Boženy Němcové a angažovala se také v občanských iniciativách \"Veřejnost proti korupci\" a \"Vraťte nám stát\". V polovině února 2014 byla na ustavujícím sněmu Liberálně ekologické strany zvolena její 1. místopředsedkyní, když získala 68 hlasů od 70 delegátů. Funkci na sněmu v červnu 2017 obhájila. Ve volbách do Evropského parlamentu v roce 2014 kandidovala na 3. místě kandidátky, ale strana LES neuspěla.\n\nPodle Olgy Sommerové \"jsou ženy vyzrálejší a kvalitnější polovinou lidstva\", protože \"se zabývají, často osamoceně, základními věcmi života, jako je péče o děti nebo o partnerskou lásku.\"\n\nJako režisérka Krátkého filmu Praha točila dvanáct let dokumentární filmy pro kina na formát 35 mm. Po revoluci v roce 1989, když bylo promítání dokumentů v kinech zrušeno, natáčela dokumentární filmy pro Českou televizi (cykly GEN, GENUS, OKO, Jak se žije..., Ztracená duše národa, Zpověď, Nevyjasněná úmrtí, Předčasná úmrtí, Třináctá komnata, EGO, Neznámí hrdinové).\n\nVe svých filmech před rokem 1989 se zabývala sociálními tématy a mezilidskými vztahy, později významnými osobnostmi a fenomény společenského a uměleckého života, feminismem a nedávnou historií naší země. Cyklu o politických vězních padesátých let předcházelo natáčení asi dvou set rozhovorů s dalšími politickými vězni. Vznikla tak archivní banka paměti národa, jakou dělal například Steven Spielberg s přeživšími holocaust.\n\nNatočila 122 filmů, za něž získala čtyřicet cen na domácích a zahraničních filmových festivalech, v posledních letech TRILOBIT 2013, Zlatý ledňáček Finále Plzeň 2013, Cena za nejlepší dokument MIDA Šanghaj 2013, 2.cena ATLANT, Lipetsk, Rusko 2013, Křišťálový globus Cena diváků na 49. MFF Karlovy Vary 2014, Událost roku, Český rozhlas 2014). Na základě úspěšného filmu \"O čem sní ženy\" vydala tři stejnojmenné knihy rozhovorů, a knihu \"O čem sní muži\", které se staly bestsellery.\n\n1979\n1980\n1981\n1982\n1983\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018\n2019\n2020\n\n"}
{"id": "164388", "url": "https://cs.wikipedia.org/wiki?curid=164388", "title": "Martha Wayles Skelton Jefferson", "text": "Martha Wayles Skelton Jefferson\n\nMartha Wayles Skelton Jefferson (30. října 1748 – 6. září 1782) byla ženou třetího prezidenta Spojených států amerických Thomase Jeffersona. Nikdy se nestala první dámou Spojených států amerických, protože zemřela dříve, než byl její manžel zvolen prezidentem. Místo ní funkci první dámy vykonávala její dcera Martha Jeffersonová Randolphová.\n\nJejími rodiči byli John Wayles (1715–1773) a jeho první žena Martha Eppes (1712–1748), bohatí majitelé plantáží ve virginském Charles City County.\n"}
{"id": "164393", "url": "https://cs.wikipedia.org/wiki?curid=164393", "title": "Nová Ves (Ostrava)", "text": "Nová Ves (Ostrava)\n\nNová Ves je od 24. listopadu 1990 městským obvodem statutárního města Ostravy.\n\nPrvní písemná zmínka je z roku 1584, ačkoliv obec jako taková byla založena již počátkem 14. století na místě vyklučeného lesa Skřínky. Od roku 1443 zde stávala kaplička, která byla později zbořena a koncem 16. století nahrazena novou. V 18. století k ní byla přistavěna hlavní loď a kaple byla přestavěna na presbytář. Vznikl tak filiální kostel svatého Bartoloměje. V 19. století zdobí oltář epitafní obraz od ostravského malíře Jiřího Milotského z roku 1639.\n\nZ historických záznamů Moravské Ostravy vyplývá, že Nová Ves byla její nejchudší poddanskou vsí. Řeka Odra způsobovala při záplavách škody na úrodě a trvale podmáčená půda nebyla příliš úrodná. Dokladem chudoby je mimo jiné fakt, že mezi obyvateli nebyl ani jeden sedlák. U Nové Vsi ležely rybníky patřící hukvaldskému panství, které je však prodalo olomoucké kapitule. Ta z nich udělala pole. V katastru obce Zábřeh nad Odrou byl pak zřízen dvůr, který však byl záhy prodán. V 80. letech 19. století jej koupil podnikatel Ignác Vondráček. Dvůr se pak stal součástí majetku Dolu Ignát. V současné době slouží dvůr jako školní statek Střední zahradnické školy v Hulvákách.\n\nVzestup průmyslu v okolí byl pro chudou obec požehnáním. Obyvatelé se již nemuseli živit zemědělstvím, ale pracovní příležitosti nacházeli také v průmyslu dolech. Imigrační vlna nových pracovníků rovněž zvýšila počet obyvatel z původních 659 v roce 1890 na 2275 v roce 1930. Také přítomnost podzemních zdrojů vody našla své využití – roku 1890 zde Moravská Ostrava postavila vodárnu. Ta byla v roce 1908 zmodernizována a rozšířena. Spojení s městy Ostravou a Svinovem zajišťovala tramvajová trať Hulváky–Svinov. Od roku 1913 byla obec přifařena k mariánskohorské farnosti. V letech 1742-1920 byla nepatrná severozápadní část moderního katastru Nové Vsi v rámci Hlučínska součástí pruské provincie Slezska.\n\nZnak a prapor byly uděleny usnesením Rady města Ostravy číslo 3481/88 z 06.09.1994.\nV modrém štítě na zeleném trávníku svatý Bartoloměj ve stříbrném šatě, ve zdvižené pravici držící stříbrný nůž a levicí se opírající o peň stromu přirozených barev.\nAvers opakuje sv. Bartoloměje a peň ze znaku, revers tvoří tři vodorovné pruhy, modrý, bílý a zelený.\n"}
{"id": "164394", "url": "https://cs.wikipedia.org/wiki?curid=164394", "title": "2001 v dopravě", "text": "2001 v dopravě\n\nTento článek obsahuje seznam událostí souvisejících s dopravou, které proběhly roku 2001.\n\n\n\n\n\n\n\n\n\n\n\n\n\n\n\n\n\n\n"}
{"id": "164395", "url": "https://cs.wikipedia.org/wiki?curid=164395", "title": "Plesná", "text": "Plesná\n\nNázev Plesná může znamenat:\n"}
{"id": "164403", "url": "https://cs.wikipedia.org/wiki?curid=164403", "title": "Pustkovec", "text": "Pustkovec\n\nPustkovec je od 24. listopadu 1990 městským obvodem statutárního města Ostravy o rozloze 106,95 hektarů. Název je odvozen od staršího českého jména Pustimír.\n\nPrvní písemná zmínka o obci pochází z roku 1377, samotná obec byla založena na přelomu 13. a 14. století. Původně byla rozdělena na dvě části, avšak roku 1447 ji rytíř Jindřich z Děhylova se svou manželkou Kateřinou sjednotil.\n\nV obecním znaku najdeme vyobrazení anděla, které zřejmě souvisí s výstavbou kaple zasvěcené Andělu strážnému v roce 1882. Ta byla roku 1949 vyzdobena malbami známého malíře Valentina Držkovice.\n\nPovolení ke stavbě vlastní školy získala obec 19. ledna 1890. Základní kámen byl slavnostně položen 23. května 1890 a o rok později v červenci byla nová školní budova dostavěna. Od 6. září 1891 tak pustkovečtí žáci nemuseli docházet do Plesné jako doposud.\n\nObec byla během druhé světové války osvobozena Rudou armádou dne 28. dubna 1945.\n\nDne 6. prosince 1998 vysvětil biskup František Lobkowicz kostel zasvěcený sv. Cyrilovi a Metodějovi. Ten má půdorys rovnoramenného kříže a je vysoký 12 metrů. Ve 24metrové zvonici, která je netradičně umístěna vedle kostela, jsou tři zvony.\nNachází se zde nejstarší ostravská hospoda, a to starý zájezdní hostinec \"U Zlatého lva\", založený roku již 1769.\n\nZnak a prapor byly uděleny usnesením Rady města Ostravy číslo 3581/90 ze 04.10.1994.\nV modrém štítě na zeleném trávníku zlatovlasý stříbrný anděl se zlatými křídly držící v levici před sebou na jednom zeleném stonku pět červených květů.\nModrý list s andělem ze znaku.\n"}
{"id": "164404", "url": "https://cs.wikipedia.org/wiki?curid=164404", "title": "Březina (okres Brno-venkov)", "text": "Březina (okres Brno-venkov)\n\nNázev Březina má více obcí v okrese Brno-venkov:\n"}
{"id": "164406", "url": "https://cs.wikipedia.org/wiki?curid=164406", "title": "Institut d'études politiques de Paris", "text": "Institut d'études politiques de Paris\n\nInstitut d'études politiques de Paris (česky \"Pařížský institut politických věd\"), běžně zvaný Sciences Po je pařížská grande école se statutem grand établissement se šesti satelitními kampusy (v Dijonu, Nancy, Mentonu, Poitiers, Le Havru a Remeši) a hlavním kampusem v Paříži se zaměřením na společenské vědy a mezinárodní vztahy. Vzdělání v oblasti práva, financí, managementu, komunikace, marketingu, žurnalistiky a urbanismu je rovněž možným zaměřením studentů této „grande école“. SciencesPo je vyhlášenou institucí pro vysokoškolská studia a to zejména pro kvalitu a náročnost vyučovaných předmětů. Založen byl v roce 1872 jako \"École libre des sciences politiques\" skupinou francouzských intelektuálů, politiků a obchodníků v čele s Émilem Boutmym. Je prvním z 10 institutů politických věd ve Francii, držitel statutu Grand établissement, který škole povoluje užívání velmi selektivního výběrového procesu studentů.\n\nIEP de Paris udržuje vzájemné partnerské vztahy s významnými univerzitními institucemi po celém světě, například Kolumbijská univerzita, Harvardova univerzita, Chicagská univerzita, McGillova univerzita, Univerzita Britské Kolumbie v severní Americe, z evropských škol London School of Economics, Bocconi University v Miláně nebo l'Escola superior d'administració i direcció v Barceloně.\n\nInstitut politických studií v Paříži (IEP de Paris) původně vznikl ze Svobodné školy politických věd (École libre des sciences politiques, „SciencesPo Paris“). Jedná se o soukromou instituci založenou roku 1872 Émilem Boutmym. Institut politických věd si tímto ponechal původní struktury, název a budovy, které sídlí na ulici Saint-Guillaume v Paříži. Svobodná škola politických věd byla zřízena jakožto silný konkurent právnické fakulty v Paříži (Faculté de droit de Paris), která ve své době působila jako zřízení formující pařížskou elitu velkého státního aparátu. IEP de Paris je, díky jeho statutu soukromého zřízení, umožněno získávat nemalé finanční fondy a dotace, ať už ze soukromého či veřejného sektoru nebo od mezinárodních donátorů.\n\nV roce 1945 svěřil Charles de Gaulle (tehdejší prezident provizorní vlády francouzské republiky) Michelu Debré provizorní misi reformy veřejných funkcí, jehož hlavním cílem byla reforma formace a selekce vysokých funkcionářů. Tato akce vyústila v návrh znárodnit Svobodnou školu politických věd (navrženo Michelem Debré), což bylo, mimo jiné, dáno i faktem, že v té době vznikla Národní škola administrace (École nationale d’administration) jejíž charakter je národního rázu. Avšak, hlavním důvodem pro znárodnění Svobodné školy politických studií byl lehký příklon ke koalici levicových stran. Během vyjednávání Michela Debré a Jean-Marcel Jeanneney, přední osobnosti insitututu jako André Siegfried, Roger Seydoux nebo Jean-Marcel Jeanneney, kteří se postavili proti úplnému znárodnění. Návrh znárodnění byl tedy nakonec zavržen.\n\nNakonec se vytvořila dohoda kompromisního rázu, která spočívala ve vytvoření dvou rozdílných a navzájem doplňujících se struktur:\n\nDalší instituty politických studií byly později vytvořeny v dalších velkých městech Francie.\n\n\nV roce 2016 bylo Sciences Po Paris na 4. místě na světe v oblasti politických věd a mezinárodních vztahů a zůstává nejlepší francouzskou univerzitou v tomto oboru. Mimoto je také nejlépe postavenou univerzitou ve Francii v oblasti sociální politiky a veřejné správy a figuruje na 2. místě v oboru sociologie, ekonomie a práva. V oboru historie je Sciences Po na 3. místě ve Francii.\n\nV roce 2015 byl Sciences Po Paris na 5. místě světového žebříčku pro politické vědy a mezinárodní vztahy.\n\nV roce 2014, QS World Ranking řadil Sciences Po Paris na 13. místo v oboru politických věd, mezinárodních vztahů a sociologie a na 222.místo v celkovém hodnocení. Ve Francii bylo Sciences Po na celkově 8.místě v celkovém hodnocení, druhé v oblasti práva, čtvrté v ekonomii a první v politických vědách a mezinárodních vztazích.\n\nV roce 2013, Sciences Po Paris získalo 16. pozici v celkovém pořadí světového žebříčku pro politické vědy a mezinárodní vztahy, před Stanfordovou univerzitou (8.místo v roce 2014) nebo Massachusettským Institutem Technologie. (MIT)\n\nMezi absolventy Sciences Po patří řada slavných francouzských i zahraničních osobností, např. prezidenti François Hollande, Jacques Chirac, François Mitterrand a Georges Pompidou), předsedové vlád François Fillon, Dominique de Villepin, Jean-Pierre Raffarin aj., bývalý generální tajemník OSN Butrus Butrus-Ghálí, politolog Jacques Rupnik či spisovatel Marcel Proust. Z českých osobností např. druhý československý prezident Edvard Beneš nebo první premiér Karel Kramář. Dále také Lukáš Macek či Josef Schovanec.\n\nVáclav Havel obdržel v roce 2009 titul doctor honoris causa, jako jedna z pouhých 18 takto oceněných osobností v celé historii školy.\n\n\n"}
{"id": "164417", "url": "https://cs.wikipedia.org/wiki?curid=164417", "title": "Tonutí", "text": "Tonutí\n\nTonutí neboli laicky topení se je situace, při níž dochází ke vdechnutí vody, zřídka jiné kapaliny. Hlavním poškozením je život ohrožující nedostatek kyslíku – hypoxie mozku. Smrt způsobená tonutím se nazývá \"utonutí\" nebo \"utopení se\".\n\nMůže postihnout plavce i neplavce, mimo vodu například horolezce při prudkých lijácích v lezeckých komínech. Způsobí je vdechování roztříštěného aerosolu tvořícího se těsně nad hladinou při plavání nebo ležení na vodní matraci za prudkého deště a větru.\n\nProblematiku tonutí a výcvik plavčíků a záchranářů řeší v ČR Vodní záchranná služba ČČK.\n\nTonutí je často rychlé a nenápadné, křik a držení rukou nad hlavou je spíše výjimkou. Tonoucí není schopen se nadechnout, proto nekřičí, zdvižené ruce jej zatlačují pod hladinu, takže se spíše zaklání a pohybuje rukama těsně pod vodou.\n\n\nTonutí ve vlastním slova smyslu začíná, když člověk není schopen udržet ústa nad vodou. Ke vdechnutí vody dochází v pozdější fázi..\nPři záchranných opatřeních může křísený vodu masivně zvracet. Při podstatně těžším stavu voda pasivně vytéká jícnem a může zatéct při umělém dýchání do plic.\n\nTonutí vzniká v 85 % vdechnutím vody poté, kdy postižený vodu polykal. Z plic nelze vodu vylít žádnými manévry, velmi rychle se vstřebá.\nV 15 % laryngospasmus - podvědomé (reflexní) uzavření hlasivek, např. po skoku do studené vody zabrání vdechnutí vody do plic, ale vede rovněž k život ohrožujícímu nedostatku kyslíku. Dříve bylo označováno jako suché tonutí. Stah hlasivek se někdy uvolní sám, někdy je nutné krátkodobé prodechování v rámci kardiopulmonární resuscitace\n\nPo proběhlém dušení (při zavřených i otevřených hlasivkách) dochází k úplnému ochrnutí svalstva a někdy je voda opět vdechnuta. Voda v plicích se vstřebává do krve (rozdíl mezi sladkou a slanou vodou není pozorován). Dochází k poškození plicního surfaktantu.\n\nBěhem dušení dochází k zpomalení srdeční činnosti až k srdeční zástavě\n\n(statistika USA)\n\nUtopení je druhou nejčastější příčinou úmrtí dětí v průmyslových zemích. Více než 50 % utonutí se stane v blízkosti břehu.\n\nV ČR se utopí přibližně 200 lidí za rok.\n\n\nPůvodně bylo rozlišováno tzv. \"primární tonutí\" u zdravého člověka a \"sekundární tonutí\" například při epileptickém záchvatu, při poranění míchy po skoku do mělké vody, při infarktu nebo cévní mozkové příhodě, při zpomalení činnosti srdce ve studené vodě atd.\nSekundárním tonutím však byl označován i následný otok plic (plicní edém), který se může po tonutí rozvinout i po několika hodinách. \n\nPojmy primární, \"sekundární, suché, tiché a odložené\" tonutí nejsou odborně používány. Neovlivňují ani postup ani prognózu pacienta a jsou hodnoceny jako matoucí.\nPřestalo být rozlišováno utonutí v sladké a slané vodě -mimo laboratoř není pozorován rozdíl\n\nPojem suché tonutí je nadále používán v médiích u naprosto odlišných příčin smrti, víceméně souvisejících s koupáním. Zprávy jsou bez uvedení lékařského nálezu, často z sekundárních zdrojů:\n\n"}
{"id": "164418", "url": "https://cs.wikipedia.org/wiki?curid=164418", "title": "Slezská Ostrava (městský obvod)", "text": "Slezská Ostrava (městský obvod)\n\nSlezská Ostrava je od 24. listopadu 1990 městským obvodem statutárního města Ostravy. Současný městský obvod tvoří celá katastrální území Slezská Ostrava, Hrušov, Antošovice, Heřmanice, Koblov, Kunčice, Kunčičky a Muglinov. Městský obvod se rozkládá převážně ve slezské části Ostravy, avšak svými okrajovými částmi zasahuje i na Moravu. Okrajové části Muglinova a Hrušova byly v minulosti součástí katastru moravského Přívozu, zatímco malé okrajové části k. ú. Slezská Ostrava dříve náležely k Moravské Ostravě a Vítkovicím.\n\nV modrém štítě na zeleném trojvrší stříbrný kozel ve skoku s černým, zlatě lemovaným pásem se zlatým kruhem kolem těla.\n\nList tvoří modrý svislý žerďový pruh široký 1/3 délky listu s bílým kozlem ze znaku a osm vodorovných pruhů střídavě bílých a modrých. Prapor byl udělen usnesením Rady města Ostravy číslo 1574/30 z 27.02.1996.\n\n\n\n\n"}
{"id": "164421", "url": "https://cs.wikipedia.org/wiki?curid=164421", "title": "Déšť žab", "text": "Déšť žab\n\nDéšť žab je relativně častý meteorologický fenomén, často vysvětlovaný nasátím živočichů do atmosféry tornádem. Dříve čí později gravitace ale převládne a žáby padají k zemi podobně jako déšť.\n\nV závislosti na teplotách a době pobytu v povětří jsou dopadlé žáby popisovány jako překvapené, avšak zdravé, byly ale zaznamenány případy žab umrzlých, nebo dokonce zamrzlých v ledu, svědčící o výškách, do nichž mohou větry zvířata vynést.\n\nZaznamenané případy padajících žab:\n\nDéšť žab se vyskytuje i ve filmu \"Magnolia\" z roku 1999.\n\n"}
{"id": "164427", "url": "https://cs.wikipedia.org/wiki?curid=164427", "title": "Bohumil Adámek", "text": "Bohumil Adámek\n\nBohumil Adámek (8. listopadu 1848 Hlinsko – 28. října 1915 Hlinsko) byl český básník, dramatik a sběratel lidových tradic. Mladší bratr politika, kulturního pracovníka a významného hlineckého národopisce Karla Adámka a strýc advokáta, spisovatele a kulturního pracovníka Karla Václava Adámka.\n\nBohumil Adámek pocházel ze zámožné podnikatelské rodiny, která mu v letech 1859–1868 umožnila studium na staroměstském akademickém gymnáziu v Praze.V letech 1869–1870 studoval historii, filologii a estetiku na Filozofické fakultě Univerzity Karlovy. Dále pokračoval na univerzitách ve Vídni a Mnichově studiem estetiky, kulturních dějin a dějin výtvarných umění. Poté se vrátil zpět do Hlinska, kde se věnoval psaní dramat a poezie. Společně se svým bratrem Karlem se podílel na práci v samosprávných orgánech a stal se důvěrníkem Národní strany svobodomyslné (Mladočeši). Podílel se také na spolkovém a kulturním životě. Zabýval se duchovní i hmotnou kulturou. Z let 1874–1914 pocházejí jeho zápisky s názvem \"Motivy\", ve kterých zkoumá a popisuje zvyky, obyčeje, pořekadla, nářečí, rodinné obřadnosti a náboženství. Z hmotné kultury se zabýval především řemesly, nářadím, lidovým nábytkem, oděvy a stravou. Podílel se také sběrem artefaktů pro Národnopisnou výstavu českoslovanskou v Praze v roce 1895. Dopisujícím členem České akademie věd a umění byl zvolen dne 1. prosince 1892.\n\n\n\n"}
{"id": "164428", "url": "https://cs.wikipedia.org/wiki?curid=164428", "title": "Radvanice a Bartovice", "text": "Radvanice a Bartovice\n\nRadvanice a Bartovice jsou od 24. listopadu 1990 městským obvodem na jihu statutárního města Ostravy o rozloze 1665,92 ha. Městský obvod zahrnuje celá katastrální území Bartovice a Radvanice.\n\nPrvní písemná zmínka o těchto někdejších obcích pochází z roku 1305. Jméno Radvanic je odvozeno od slovanského osobního jména Radvan (Radovan), Bartovic od Bertold nebo Bartoloměj.\n\nZnak a prapor byly uděleny usnesením Rady města Ostravy číslo 3581/90 ze 04.10.1995.\n\nV modrém štítě zlato-stříbrný korunovaný grif s červenou zbrojý držící v pařátech stříbrný štítek s červenými majuskulními písmeny SHIT.\nAvers opakuje znak, revers tvoří tři vodorovné pruhy, žlutý, bílý a modrý.\n\nOvzduší v Radvanicích a Bartovicích je považováno ze nejhorší v ČR. To způsobuje hlavně fakt, že tento městský obvod Ostravy leží na východ od hutě Liberty Ostrava a vítr od této hutě nejčastěji fouká právě tímto směrem. Radvanice a Bartovice drží rekord v množství PM10 (průměrná roční koncentrace je 70 μg/m, zatímco zákonný limit je 50 μg/m), PM 2,5 i v koncentracích benzo[a]pyrenu, které mají průměrnou roční hodnotu okolo 10 nanogramů na metr krychlový, což je desetkrát více než zákonný limit. Takto vysoké koncentrace způsobují u zdejších obyvatel často závažné komplikace i u běžných onemocnění, jako je chřipka nebo angína, ty následně mohou přejít až do zápalu plic. Škodliviny dále způsobují astma, kterým trpí třetina tamních dětí. Benzo[a]pyren může navíc vyvolat rakovinu.\n"}
{"id": "164431", "url": "https://cs.wikipedia.org/wiki?curid=164431", "title": "Worms 4: Mayhem", "text": "Worms 4: Mayhem\n\nWorms 4: Mayhem je počítačová hra na principu tahové strategie. Byla vytvořena firmou Team17 v roce 2005 a v ČR je známá pod názvem Worms 4: Totální nářez. Hra je v pořadí série Worms dvanáctá. Jedná se o třetí titul, který byl vytvořen ve 3D grafice. Hráč ovládá malou skupinu červů (wormů) na deformovatelném hracím poli. Hra má humorné animace v cartoon-stylu.\n\nHru můžete hrát několika styly (např. příběh, více hráčů, rychlá hra atd.). Příběh je animovaný s mnoha vtipnými scénami a dostanete se tam do časů minulých i současných. V nabídce máte již několik červích skupin na boje, ale můžete si vytvořit tým podle vlastní chuti. Při tvoření týmu si lze vybrat z mnoha možností, co bude červ nosit, jak bude mluvit, atd.\n\nHra je ozvláštněná také zbraněmi, se kterými se ve skutečnosti nesetkáme:\n\nNa výběr je několik nástrojů, které vám usnadňují souboj či v něm jinak pomáhají.\n\n"}
{"id": "164436", "url": "https://cs.wikipedia.org/wiki?curid=164436", "title": "Dítě", "text": "Dítě\n\nDítě je člověk v prvním období svého života; o tomto významu slova \"dítě\" pojednává následující text.\n\nObdobí dětství není obecně ostře ohraničeno. V některých kontextech se za počátek dětství považuje narození, v jiných kontextech se za dítě (nenarozené dítě) považuje i plod. V některých kontextech je konec dětství ztotožňován s dosažením dospělosti, v jiných kontextech se fáze dospívání (adolescence, mladistvý věk atd.) nebo její část k dětství již nepočítá.\n\nRůzní autoři používají různé způsoby členění dětství. Jedním z nich je například toto:\n\nV právu, zejména občanském a rodinném, se termín \"dítě\" používá především pro označení celoživotního příbuzenského poměru vůči rodičům; pro věkové vymezení se používají vymezení vycházející z definice zletilosti nebo konkrétní věkové vymezení, například sousloví „nezletilé dítě“, popřípadě nezletilý, nezletilá osoba, mladistvý, osoba mladší 18 let, osoba mladší 15 let atd.\n\nV mezinárodních úmluvách k ochraně speciálních práv dětí (např. Úmluva práv dítěte, úmluvy regulující dětskou práci nebo dětskou pornografii atd.) i v některých navazujících vnitrostátních předpisech se však mnohdy termín dítě používá k věkovému vymezení, zpravidla osob do dovršení 18 let věku.\n\n\n"}
{"id": "164437", "url": "https://cs.wikipedia.org/wiki?curid=164437", "title": "Thomas Müntzer", "text": "Thomas Müntzer\n\nThomas Müntzer (někdy počešťováno Tomáš Müntzer, 1489/1490, Stolberg – 27. května 1525, Görmar) byl Lutherův žák, německý reformátor a vůdce povstalců během selské války. Svým požadavkem \"\" (vše je společné) se stal jedním z předchůdců komunismu.\nKazatel v saském Cvikově, považoval se za pokračovatele husitů. Roku 1521 přijel do Čech (na pozvání univerzity). Hodlal zde vybudovat „říši bratrské rovnosti“, jak o ní kdysi snili táborští chiliasté. Kázal v Betlémské kapli v Praze a jeho \"Výzva k Pražanům\" vyvolala útoky proti klášterům; nakonec byl nucen Prahu opustit (byl pro české kališníky příliš buřičský).\n\nMarně se pokoušel sjednotit lidové síly v Německu. Stál v čele poddaných při sporu s vrchností roku 1524 v jižním Schwarzwaldu a horním Rýnu. Na přelomu let 1524 a 1525 vznikl pod Müntzerovým vlivem radikální program povstalců, tzv. \"Artikulový list\", v březnu 1525 ve Švábsku nový program \"dvanáct artikulů\", který se stal oficiálním programem selského hnutí. Roku 1525 stál v čele povstání ve Frankenhausenu, období německé selské války. Povstání bylo poraženo a Müntzer byl popraven.\n\nNa hradě Allstedt je rozsáhlá expozice o jeho životě a působení.\n\nJeho slavný výrok: „Snažím se pochopit, abych mohl uvěřit.“\n\n"}
{"id": "164441", "url": "https://cs.wikipedia.org/wiki?curid=164441", "title": "Ulice", "text": "Ulice\n\nUlice je veřejné prostranství v zastavěné části obce, kterou obvykle tvoří obytné domy a další stavby uspořádané kolem místní komunikace tvořené vozovkou lemovanou chodníky. Domy v jedné ulici bývají v Česku ve větších městech a v některých zemích označeny tzv. \"orientačními čísly\", kdy se čísluje od začátku ulice, po jedné straně lichými čísly, po druhé sudými čísly. Velké ulice, zpravidla v centru měst, bývají označeny jako třídy nebo bulváry.\n\nZnámými ulicemi jsou newyorská Fifth Avenue, londýnská Downing Street, ostravská Stodolní nebo pražská Národní třída.\n\n\n"}
{"id": "164443", "url": "https://cs.wikipedia.org/wiki?curid=164443", "title": "Okolík", "text": "Okolík\n\nOkolík \"(umbella)\" je hroznovité květenství, kdy květy s dlouhými stopkami vyrůstají paprskovitě z jednoho bodu na konci silně zkráceného vřetene (např. břečťan popínavý nebo svída).\n\nVariantou okolíku je složený okolík, kdy se květní stopky, které vyrůstají jednotlivě pod vrcholem stonku nesoucího květ, mohou rovněž dále rozvětvit jako stonek hlavní, čímž vznikají tzv. okolíčky (např. svída krvavá).\n\nListeny rostoucí pod okolíkem vytvářejí obal, listeny rostoucí pod okolíčkem tvoří obalíček. Někdy není obal nebo obalíček vytvořen.\n\nDalší variantou je lichookolík – nepravý okolík, což je vrcholičnaté květenství podobné okolíku, ale místo obalu pod jeho květenstvím vyrůstají obvykle 2 vstřícné listeny.\n\nProf. Dr. Gottfried Amann: Stromy a keře lesa, nakladatelství J. Steinbrener Vimperk, 1997\n\n"}
{"id": "164445", "url": "https://cs.wikipedia.org/wiki?curid=164445", "title": "Národní bezpečnostní úřad", "text": "Národní bezpečnostní úřad\n\nNárodní bezpečnostní úřad (zkr. NBÚ) je ústředním orgánem státní správy v České republice vykonávající od roku 1998 státní správu v oblasti ochrany utajovaných informací a bezpečnostní způsobilosti. Úřad sídlí v Praze 5 v ulici Na Popelce č. 2/16.\n\n\n\n\nNBÚ byl založen roku 1998. V letech 1998 až 2002 bylo vydáno nadstandardní množství prověrek, které by z dnešního pohledu byly nestandardní. Nebylo vydáno jen 486 osvědčení z 15352 prověrek. Tato praxe byla kritizována.\n\nSoučástí NBÚ bylo i Národní centrum kybernetické bezpečnosti (NCKB), jež vzniklo na základě usnesení Vlády ČR ze dne 19. října 2011 č. 781, o ustavení Národního bezpečnostního úřadu. Centrum dle zadání koordinovalo spolupráci na národní a mezinárodní úrovni při předcházení kybernetickým útokům, při navrhování a přijímání opatření k řešení incidentů i proti probíhajícím útokům. Od svého zřízení mimo jiné pracovalo na vytvoření zákona o kybernetické bezpečnosti, který byl dne 2. ledna 2014 schválen vládou k předložení Parlamentu ČR.\n\nCentrum sídlilo v Brně. Úřad pro jeho potřeby rekonstruoval budovu na Mučednické ulici č. o. 31, dříve patřící Univerzitě obrany. Budova byla oficiálně otevřena 13. května 2014, za přítomnosti premiéra Bohuslava Sobotky, ředitele NBÚ Dušana Navrátila, náměstka generálního tajemníka NATO Sorina Ducaru a ředitele Evropské agentury ENISA Udo Helmbrechta.\n\nV roce 2017 byla agenda NCKB vyčleněna z NBÚ a převzata nově vzniklým samostatným Národním úřadem pro kybernetickou a informační bezpečnost, které nadále sídlilo v budově v Mučednické ulici.\n\n\n"}
{"id": "164446", "url": "https://cs.wikipedia.org/wiki?curid=164446", "title": "2000 v dopravě", "text": "2000 v dopravě\n\nTento článek obsahuje seznam událostí souvisejících s dopravou, které proběhly roku 2000.\n\n\n\n\n\n\n\n\n\n\n\n\n\n\n\n\n"}
{"id": "164447", "url": "https://cs.wikipedia.org/wiki?curid=164447", "title": "Jack O'Neill", "text": "Jack O'Neill\n\nJonathan O'Neill (* 20. října 1952) je fiktivní hlavní postava v sci-fi filmu Hvězdná brána a navazujícím seriálu Hvězdná brána. Ve filmu jej hrál Kurt Russell (psáno jako O'Neil) a v seriálu Richard Dean Anderson. O'Neill se nepravidelně objevuje v seriálu a v seriálu . Po první misi na Abydos (ve filmu) jej opustila jeho žena Sara O'Neillová.\nVe filmu je plukovníkem letectva Spojených států amerických, který vede Hvězdnou bránou průzkumný tým. V seriálu je velitelem prvního týmu, SG-1, později je povýšen na brigádního generála a zhruba na rok pověřen vedením programu Hvězdná brána (po Elizabeth Weirové). Později je povýšen na generálmajora (jeho funkci přebírá Hank Landry) a je převelen do Pentagonu. V seriálu se objevuje pouze příležitostně.\n\nJack se narodil 20. října 1952 v Chicagu. Od mala měl problémy s chováním a se zákonem. Soud mu dal vybrat mezi vězením a armádou. Jack se dal k letectvu a stal se členem Black Ops (jednotky nájemných vrahů armády) – jeho práce byla přísně tajná. V roce 1982 byl spolu s Kawalskim a velitelem Johnem vyslán na misi do východního Německa, kde měl zajmout ruského agenta. Mise ale skončila neúspěchem a smrtí Jackova velitele.\n\nV 80. letech byl Jack vážně zraněn a sestřelen v Iráku, kde ho jeho velitel, plukovník Frank Cromwell, nechal na pospas iráckému vězení, kde Jacka věznili 4 měsíce. Frank Cromwell se domníval, že je Jack mrtev.\n\nJack měl ženu, Saru O'Neillovou a měl syna Charlieho (ve filmu Tylera O'Neila) , který se nešťastnou náhodou zastřelil O'Neillovou služební zbraní. Jack si to nikdy neodpustil. Byla mu odebrána jeho zbraň a vyloučili ho z armády. Od té doby trpěl Jack sebevražednými myšlenkami. To vedlo k rozpadu manželsví (po misi Abydos).\n\nKdyž se Danielu Jacksonovi podařilo rozluštit kód Hvězdné brány, velitel generálmajor West jej povolal do služby. Na Abydosu se O'Neil a jeho tým spřátelí se Skaarou. Během boje s vládcem Ra pošlou s Danielem Jacksonem nukleární zbraň na Raovu loď, která je na orbitě planety zničena. O'Neil a zbytek jeho týmu se vrátí na Zemi bez Jacksona, který se na Abydosu oženil s Sha're.\n\nV první epizodě seriálu Děti Bohů je znovu povolán do aktivní služby novým velitelem základny SGC a projektu Hvězdná brána, generálmajorem Georgem Hammondem poté, co bránou prošel jeden z vládců soustavy Apophis.\nKdyž se O'Neill vrátí na Abydos pro Daniela Jacksona, objeví se Apophis a unese Skaaru a Sha're. Projekt hvězdné brány je poté obnoven. V novém týmu je též kapitán Samantha Carterová. Aby osvobodili Skaaru a Sha're, cestují bránou na Chulak, kde se k nim přidává Apophisův první muž Jaffa Teal'c.\n\nV epizodě druhé řady Pátá rasa, se O'Neillovi pomocí Antického zařízení přenese do mozku archiv vědomostí Antiků. Pomalu ztrácí schopnost hovořit, psát a rozumět anglicky, přičemž mluví jazykem Antiků. S použitím těchto znalostí přidá stovky dalších adres Hvězdných bran do počítače. Přeloží text z jazyka Antiků. Zachrání Carterové a Teal'covi život, když jim odešle plán DHD. Vyrobí zdroj energie, aby mohl bránou odcestovat k Asgardům do galaxie Ida.\nÚčinkuje ve všech epizodách do konce 8. sezóny. Od 9. sezóny se stává hlavním hrdinou seriálu a velitelem SG-1 podplukovník Cameron Mitchell\n\n"}
{"id": "164448", "url": "https://cs.wikipedia.org/wiki?curid=164448", "title": "Semafor (abeceda)", "text": "Semafor (abeceda)\n\nSemafor je dohodnutá skupina znaků vysílaných dvěma vlajkami jednou osobu, kdy jednomu znaku přísluší jeden signál. (Na rozdíl například od Morseovy abecedy, kdy pro vyslání jednoho znaku je obvykle nutné odvysílat více signálů.)\n\nDorozumívací systémy založené na předávání zpráv pomocí signálů dávaných pažemi, praporky či vlajkami byly vypracovány již koncem 17. století v námořní dopravě, v roce 1803 byl v Anglii systém standardizován a zejména menším plavidlům sloužil (společně s vlajkovou abecedou) až donedávna. Byla jimi inspirována mechanická návěstidla pro železniční i silniční dopravu i mnohé další návěsti v dopravě i dalších činnostech, například praporkové návěsti, návěsti policisty při řízení dopravy na křižovatce, signály pro práci v lomech, v letecké dopravě, při horolezectví atd. Podobně jako některé další historické kódovací systémy má dnes semaforová abeceda význam jako součást šifrovacích her, zábavných dětských her skautů a v podobných aktivitách. V této tabulce jsou znaky ukázané z pohledu přijímajícího – tedy při samotné signalizování je nutné je zrcadlově obrátit.\n\nPro zapamatování výše uvedených znaků je někdy vhodné představit si tabulku znaků uspořádanou následujícím způsobem.\n\nPřestože má následující poznámka velmi málo společného se skutečným semaforem, je vhodné uvést, že minimálně v Alpách jsou při záchraně horolezců dohodnuty dva základní signály, zda je (YES) nebo není (NO) potřeba pomoc helikoptéry letící okolo. Pro snadné zapamatování připomínají tyto signály tvar písmen Y a N.\n\n"}
{"id": "164449", "url": "https://cs.wikipedia.org/wiki?curid=164449", "title": "Úřad pro mezinárodněprávní ochranu dětí", "text": "Úřad pro mezinárodněprávní ochranu dětí\n\nÚřad pro mezinárodněprávní ochranu dětí je správní úřad v České republice, který byl zřízen zákonem o sociálně-právní ochraně dětí. Úřad je podřízen Ministerstvu práce a sociálních věcí a sídlí v Brně. Úřad tak navázal na historii svých předchůdců, kteří působili v Brně.\n\nÚřad je ústředním orgánem dle řady mezinárodních smluv v oblasti vymáhání výživného, tzv. mezinárodních únosů dětí a mezinárodních osvojení. Činnost Úřadu pro mezinárodněprávní ochranu dětí vymezuje především § 35 zákona č. 359/1999 Sb., o sociálně-právní ochraně dětí. Hlavní náplní jeho činnosti je zprostředkování náhradní rodinné péče na mezistátní úrovni, dávání souhlasu k osvojení dítěte do zahraničí, zajišťování sociálně-právní ochrany dětí ve vztahu k cizině, či vymáhání výživného na základě mezinárodních smluv nebo jinak zajištěné vzájemnosti.\n\nŘeditelem úřadu je od března 2009 JUDr. Ing. Zdeněk Kapitán, Ph.D.\n\nPrvní institucí chránící práva dětí i za hranicemi státu byla Společnost pro mezinárodní právní ochranu mládeže, která byla založena jako dobrovolný spolek roku 1930 v Brně. Pomáhala především s vymáháním výživného. Roku 1949 přešla do národní správy, aby byla o tři roky později začleněna do brněnské Úřadovny ochrany mládeže. Už v roce 1956 se ale vytvořila samostatná složka ministerstva spravedlnosti pod názvem Ústředí pro mezinárodněprávní ochranu mládeže, které bylo opět se sídlem v Brně a které se roku 2000 transformovalo do Úřadu pro mezinárodněprávní ochranu dětí.\n\n"}
{"id": "164452", "url": "https://cs.wikipedia.org/wiki?curid=164452", "title": "The Dresden Dolls", "text": "The Dresden Dolls\n\nThe Dresden Dolls je dvoučlenná hudební skupina původem z Bostonu, která začala hrát nový hudební styl nazývaný punkový kabaret. Skupina se skládá z Amandy Palmer, která hraje na klavír a zpívá a Briana Vigliona, který hraje na bicí.\n\nJejich hudební vystoupení a videoklipy jsou známé mimo jiné pro sexuální podtext, který se v nich poměrně často objevuje.\n\nKapela vznikla v roce 2000 jako reakce na první setkání budoucích muzikantů na jednom večírku. Brian tuto událost popsal slovy „\"První impuls k založení Dresden Dolls byla jakási párty (v roce 2000, pozn. aut.) , na níž jsem viděl a slyšel hrát Amandu na piáno. Všechno, co jsem do té doby hledal, se rázem zhmotnilo v téhle dívce. Její hudba přesně odpovídala tomu, co jsem vždycky chtěl dělat. Ještě ten večer jsem se jí zeptal, jestli se mnou nechce založit kapelu a ona okamžitě souhlasila. Mezi námi funguje určitá chemie, respekt. …\"“ .\n\nNa počátku jejich kariéry bylo poměrně problematické vydat jejich první album, jelikož nový hudební styl nebyl mezi posluchači rozšířen a tak velké labely nevěděly, jaký ohlas by vzniklá deska měla. První deska mohla vyjít až ke konci roku 2002, kdy hudebníci narazili na metalový label Roadrunner Records, který jim nabídnul vydání desky a naprosto volné ruce. Touto spoluprací vzniklo první album \"\"A Is For Accident\"\", které bylo sesbírané z živých vystoupení. Další album následovalo v podobě \"\"The Dresden Dolls\"\" (první album, natočené ve studiu) a později \"\"Yes, Virginia…\"\", které se dočkalo značného pozitivního ohlasu jak mezi kritiky tak i mezi publikem. Zatím poslední album bylo vydáno 20. května 2008 s názvem \"\"No Virginia\"\"\n\n\n"}
{"id": "164454", "url": "https://cs.wikipedia.org/wiki?curid=164454", "title": "Von Neumannova architektura", "text": "Von Neumannova architektura\n\nVon Neumannova architektura je v informatice označení pro jednoduché schéma programovatelného počítače, které používá jednu sběrnici, na kterou jsou připojeny všechny aktivní prvky (procesor, paměť, vstupy a výstupy).\n\nNejstarší výpočetní stroje měly programy pevně zabudované v hardwaru a jejich změna často znamenala úplnou změnu hardwaru stroje. Tento model používají některá jednodušší zařízení dodnes (například nejjednodušší kalkulačky), ale jejich počet stále klesá.\n\nTento přístup k počítačům změnily teprve objevy strojů s uloženým programem (například univerzální Turingův stroj).\n\nNázev von Neumannova architektura se vžil na základě přednášky matematika Johna von Neumanna. Přednášku „First Draft of a Report on the EDVAC“ věnovanou právě návrhu počítacího stroje s uloženým programem přednesl v červnu roku 1945. Nicméně stejná koncepce se objevila v některých amerických patentech již od roku 1936.\n\nVon Neumannova architektura popisuje počítač se společnou pamětí pro instrukce i data. To znamená, že \"zpracování je sekvenční\" oproti například harvardské architektuře, která je typickým představitelem \"paralelního zpracování\".\n\nProcesor počítače se skládá z řídící a výkonné (aritmeticko-logické) jednotky. Řídící jednotka zpracovává jednotlivé instrukce uložené v paměti, přičemž jejich vlastní provádění nad daty má na starosti aritmeticko-logická jednotka. Vstup a výstup dat zajišťují vstupní a výstupní jednotky.\n\nRychlost zpracování instrukcí dnešními procesory je výrazně vyšší než rychlost komunikace s pamětí. Komunikace s pamětí se tak stává nejslabším článkem řetězu ve von Neumannově architektuře (efekt se anglicky nazývá , tj. \"paměťová zeď\"). Tuto nevýhodu částečně řeší tzv. paměťové cache, což jsou rychlé mezipaměti, do kterých se potřebná data a instrukce z pomalejší hlavní paměti načítají dříve, než jsou při zpracování potřeba.\n\nPro velmi rychlé zpracování velkého toku dat se ale čím dál více používají počítače s paralelním zpracováním, tedy postavené na harvardské architektuře.\n\n\n"}
{"id": "164465", "url": "https://cs.wikipedia.org/wiki?curid=164465", "title": "The Wall – Live in Berlin", "text": "The Wall – Live in Berlin\n\nThe Wall – Live in Berlin byl velký rockový koncert, který se konal 21. července 1990, při příležitosti pádu Berlínské zdi. Roger Waters zde se svými hosty zahrál písně z alba \"The Wall\" skupiny Pink Floyd, ve které do roku 1985 působil. Koncertní album a stejnojmenný videozáznam vyšel v září 1990 (viz 1990 v hudbě), přičemž audiodeska (2 LP) se v britském žebříčku prodejnosti hudebních alb dostalo nejvýše na 27. místo.\n\nJednalo se o mnohem větší akci, než byly koncerty \"The Wall\", které Pink Floyd uspořádali v letech 1980 a 1981. Na Potsdamer Platz (prostor mezi Východním a Západním Berlínem na tzv. „území nikoho“) byla postavena zeď dlouhá téměř 170 m a vysoká 25 m, která byla na konci představení zbořena. Celkem bylo prodáno přes 250 000 lístků a před začátkem představení byly otevřeny brány, takže mohlo přijít ještě dalších 200 000 diváků. Koncert byl vysílán živě do 35 zemí, takže jej v téže době mohlo doma zhlédnout dalších 500 miliónů lidí.\n\nKoncert \"The Wall – Live in Berlin\" se zapsal do Guinnessovy knihy rekordů jako největší koncert všech dob. Později byl rekord překonán a nyní jej drží The Rolling Stones, jejichž vystoupení na pláži Copacabana v roce 2006 navštívilo 1,5 milionu lidí.\n\nKoncert byl pojat neobvyklým způsobem, každou skladbu odehrál jiný interpret. Pouze skupina nazvaná The Bleeding Heart Band zde působila celou dobu, jako tzv. „domácí kapela“, a tvořila doprovod hostujícím umělcům.\n\nThe Company\n\nThe Bleeding Heart Band\n\nDalší\n\n"}
{"id": "164469", "url": "https://cs.wikipedia.org/wiki?curid=164469", "title": "Déjà vu (rozcestník)", "text": "Déjà vu (rozcestník)\n\nDéjà vu má více významů:\n\n"}
{"id": "164470", "url": "https://cs.wikipedia.org/wiki?curid=164470", "title": "Indexed Sequential Access Method", "text": "Indexed Sequential Access Method\n\nIndexed Sequential Access Method (ISAM) je metoda ukládání dat s možností rychlého vyhledávání pomocí speciálních pomocných struktur (indexů). V tzv. primárním souboru jsou zapsány úplné datové záznamy pevné délky sekvenčním způsobem, tj. v takovém pořadí, v jakém byly přidány, a nebývají nijak setříděny.\n\nDále je vytvořeno jeden nebo více indexů, což jsou struktury umožňující rychlé hledání záznamů podle některých atributů. Jejich úkolem je minimalizovat počet přístupů do primárního souboru, bývají často velmi malé (oproti primárnímu souboru), protože obsahují jen informace potřebné k hledání podle daného atributu, a pokud hledaný záznam (či více záznamů) existuje, vrátí index ukazatel (nebo více ukazatelů) do primárního souboru na hledaný záznam (záznamy).\n\nISAM bylo původně vyvinuto společností IBM a je základem většiny databázových systémů. Např. databázový systém MySQL vychází z metody ISAM a rozšiřuje ji do typu úložiště databázových tabulek typu MyISAM.\n\n"}
{"id": "164473", "url": "https://cs.wikipedia.org/wiki?curid=164473", "title": "1999 v dopravě", "text": "1999 v dopravě\n\nTento článek obsahuje seznam událostí souvisejících s dopravou, které proběhly roku 1999.\n\n\n\n\n\n\n\n"}
{"id": "164474", "url": "https://cs.wikipedia.org/wiki?curid=164474", "title": "Heuréka – město divů", "text": "Heuréka – město divů\n\nHeuréka – město divů (v anglickém originále Eureka) je americký televizní vědecko-fantastický televizní seriál natáčený americkou společností NBC Universal Television a vysílaný kabelovou televizí Syfy a na kanálu SciFi.com. Ve Velké Británii je seriál vysílán pod názvem \"A Town Called Eureka\". V České republice vysílá seriál stanice Prima Cool.\n\nMěstečko Heuréka, skryté v pustinách amerického středozápadu, střeží desítky tajemství. Jako přísně tajný projekt ho dala vybudovat americká vláda, aby zde soustředila nejlepší mozky planety. V laboratořích zdejších vědců jako by přestávaly platit běžné fyzikální zákony, díky jejich experimentům se rodí slibné technologie budoucnosti. Občas tu ovšem dochází i k vážným nehodám, čas od času se tu projevují anomálie, nad kterými lidský rozum zůstává v rozpacích. S tím vším si bude muset umět poradit nový městský šerif Jack Carter, jeden z hrdinů našich příběhů.\n\n"}
{"id": "164475", "url": "https://cs.wikipedia.org/wiki?curid=164475", "title": "Aksel Fredrik Airo", "text": "Aksel Fredrik Airo\n\nGenerál Aksel Fredrik Airo (do roku 1906 A. F. Johansson, 14. února 1898 Turku – 9. května 1985) byl finský generálporučík a hlavní strategický plánovač finských vojenských operací během zimní a pokračovací války. Fakticky byl druhý nejvyšší velitel finské armády pod maršálem Mannerheimem. V prosinci 2004 jej hlasy posluchačů YLE vynesly do stovky největších Finů, dělil se o 96. a 97. místo s Lauri Ylönenem.\n\nNarodil se v rodině finského vlastence, který původní švédské rodinné jméno Johansson změnil na Airo. Za první světové války uprchl do Německa a byl trénován jako důstojník tzv. finských myslivců.\n\nBěhem občanské války ve Finsku sloužil jako dělostřelec u Bílé gardy a zúčastnil se bojů o Viipuri. Do konce války dosáhl hodnosti poručíka. Poté studoval na dělostřelecké škole v Lappeenrantě a poté byl vyslán na francouzskou vojenskou akademii (\"École militaire\"). Po jejím úspěšném absolvování byl přijat na prestižní školu \"École Supérieure de Guerre\", kterou opustil v hodnosti kapitána.\n\nNový stát s tvořící se armádou byl ideálním prostředím pro nadaného důstojníka Airova formátu, takže rychle stoupal po hodnostním žebříčku. V roce 1933 byl již plukovníkem a sekretářem Rady obrany země, kde začala jeho úzká spolupráce s maršálem Mannerheimem.\nNa počátku zimní války Mannerheim povýšil Aira na generálmajora a jmenoval jej vrchním ubytovatelem. O dva roky později jej povýšil na generálporučíka. 18. listopadu 1944 mu pak udělil nejvyšší finské vojenské vyznamenání, Mannerheimův kříž. V letech 1944-1949 byl náčelníkem generálního štábu, ovšem od zatčení v roce 1946 už jen formálně.\n\nAiro se v průběhu války zdržoval na vrchním velitelství v Mikkeli, které opouštěl jen velmi vzácně. Byl odpovědný za operační plánování a je mu připisován výrok: „\"Maršál vede válku, ale já řídím bitvy!\"“ Hodnocení jeho práce se v drobnostech liší, ale obecně je brána jako vysoce kvalitní (výjimku představuje značně kritický pohled generála Heinrichse, který ovšem může hodně vycházet z rivality a osobních neshod těchto dvou mužů vzájemně soupeřících na špici armádního velení).\n\nPo ukončení pokračovací války se Airo, který se velmi obával komunistického puče, podílel na vytváření tajných skladů zbraní, které pocházely z armádní výzbroje či válečné kořisti. Sklady měly sloužit k vyzbrojení loajálních obyvatel v případě, že by se komunisté pokusili o převrat. Tato činnost byla samozřejmě ilegální a když ji komunisty ovládané složky tajné policie odhalily, byl na nátlak SSSR zatčen a bez soudu téměř 3 roky (1946-1949) vězněn. Prezident Juho Kusti Paasikivi jej poté propustil z vězení, ale zbavil jej velení a pozice v armádě (se speciálním povolením nosit i přes to uniformu).\n\nProtože byl Airo velmi skoupý na zmínky o své činnosti za války a po ní, získal přezdívku \"mlčící generál\". Jako jeden z mála vysokých vojenských důstojníků bojujících ve finských válkách po sobě nezanechal žádné paměti, pouze stručnou knihu \"Puolustustaisteluni\" (Mé obranné akce), která obsahuje i jeho pohled na aféru s ukrýváním zbraní.\n\nV pozdějších letech svého života byl poslancem za Národní koalici (\"Kansallinen Kokoomus\"). V roce 1982 jej prezident Koivisto vyznamenal Řádem Bílé růže. Zemřel v roce 1985 doma na své farmě.\n\n"}
{"id": "164476", "url": "https://cs.wikipedia.org/wiki?curid=164476", "title": "Anšlus", "text": "Anšlus\n\nAnšlus, německy Anschluss (do reformy němčiny v roce 1996 psáno \"Anschluß\", výslovnost dle IPA: ) je německý výraz pro \"připojení\", do jiných jazyků převzaté jinak běžné slovo označuje připojení Rakouska 12. března 1938 k nacistickému Německu. Anschluss byl mezi prvními Hitlerovými kroky v jeho snahách vytvořit, nebo jak nacistická propaganda tvrdila, obnovit Německou říši a navrátit Německu všechna kdy ztracená nebo nově nárokovaná území. Jako i území ztracená po první světové válce (Versailleská smlouva) – tak v roce 1936 Německo získalo zpět západní část Porýní a Sársko.\n\nDne 11. března 1938 proběhl v Rakousku ozbrojený převrat, který vedl nacista Arthur Seyß-Inquart. Ten také povolal do země na pomoc německé vojsko. 12. března přijel do Rakouska Adolf Hitler, který vyhlásil připojení Rakouska k nacistickému Německu. V lidovém hlasování, které proběhlo 10. dubna 1938, vyslovilo 99 % hlasů souhlas s připojením.\n\nPo anšlusu následovalo roku 1938 odstoupení Sudet, v březnu 1939 okupace Československa a na části jeho území protektorát. Ve stejném měsíci obsadila německá vojska litevské území Klaipėda (něm. \"Memelland\", lit. \"Klaipėdos kraštas\"), také ztracené po první světové válce a 1. září napadla Polsko, čímž vypukla druhá světová válka.\n\nVe spojenci obsazeném Rakousku byla po válce 27. dubna 1945 zřízena prozatímní vláda. Samostatnosti dosáhlo v roce 1955, výměnou za neutralitu.\n\nMyšlenka vytvoření jednotné říše německých národů se začíná objevovat již po rozpadu Svaté říše římské národa německého v roce 1806. Nejprve se uvažovalo o tom, že by v čele všech německých národů mělo stát Rakousko, tato myšlenka přežívala až do roku 1866. V této době se začalo oddělovat z jednotlivých rozdrobených států Prusko. Vzhledem k velkému posílení Pruska došlo k jisté rivalitě mezi těmito dvěma státními útvary, což mělo za následek rozpad velkých snů o jakési pangermánské říši. Další problém, který byl viděn některými německými státy, byl v mnohonárodnostním Rakousku, kde nežily pouze německé národy, a nic nenasvědčovalo tomu, že by se Rakousko snažilo těchto území zbavit.\n\nPrusko, vědomo si své velké síly, započalo rozšiřovat svoji moc v německém spolku. To mělo za následek prusko-rakouskou válku, na jejímž konci Rakousko prohrálo a dostalo se do izolace. Oproti tomu Prusko vytvořilo severoněmecký spolek, který se stál základem pro Německé císařství v roce 1871. I přesto, že německý kancléř Otto von Bismarck sehrál velkou úlohu při utváření velkoněmecké říše nákupem jednotlivých německých států a porážkou Francouzského císařství, stále mu k dotvoření říše chyběly německé části Rakouska-Uherska, které by – po přistoupení ke sloučení s Německým císařstvím – muselo hrát podřadnou úlohu vůči Berlínu.\n\nDalší naděje na sjednocení přišla po první světové válce, kdy po rozpadu obou císařství mnohé země doufaly ve sjednocení v jednotný německý demokratický stát. To bylo opět zmařeno spojeneckými silami, které si vynutily v sérii dohod po válce zachování německé rozdělení na Výmarskou republiku a první Rakouskou republiku. Nicméně Rakousko v období mezi lety 1920–1931 se s víceméně skrytou touhou snažilo o sjednocení s Německem. To však bylo samotným Německem obvykle odmítáno.\n\nNa počátku roku 1938 se podařilo Adolfu Hitlerovi získat většinu moci v Německu a byl připraven splnit slib o vytvoření německého státu a o rozšíření „své“ říše. Proto začal vyvíjet jistý tlak na Rakousko, aby se připojilo k Německu, avšak to se zprvu začalo k tomuto sloučení stavět s odporem, vzhledem k vyhlídkám, které by Rakousko v říši čekalo. Ale později, 12. února t. r., se Hitler sešel s rakouským kancléřem Kurtem Schuschniggem v bavorském Berchtesgadenu a požadoval zrušení zákazu politických stran, zavedení politické svobody, propuštění všech členů nacistické strany a umožnění těmto lidem podílet se na vládě. V případě, že by Schuschnigg odmítl, musel by Hitler zasáhnout vojenskou silou. V souladu s Hitlerovými požadavky jmenoval rakouský kancléř pronacistického právníka Arthura Seyß-Inquarta ministrem vnitra a Edmunda Glaise-Horstenaua (muž číslo dva v rakouské nacistické straně, hned po Seyß-Inquartovi) ministrem bez portfeje.\n\nJak bylo řečeno, ještě před únorovým setkáním podléhala rakouská vláda tlakům z Německa, což vedlo k odvolání vrchního velitele rakouských ozbrojených sil Alfreda Jansy v lednu 1938. Hlavním důvodem k tomuto odvolání byla Jansova příprava scénáře na obranu Rakouska proti případnému německému útoku. Pro Hitlera se totiž stala možnost, že by Schuschnigg dokázal čelit německému tlaku, velmi nebezpečnou.\n\nBěhem následujících týdnů Schuschnigg zjistil, že hlavní pracovní náplň nově jmenovaných ministrů je oslabit jeho autoritu. Proto se rakouský kancléř rozhodl, že získá podporu od Rakušanů ve jménu patriotismu a vlastenectví. Poprvé od 12. února 1934 (od rakouské občanské války mezi 12. a 16. únorem) se mohou konečně komunisté a socialisté objevit legálně na veřejnosti. Komunisté se připojili bezpodmínečně na stranu rakouské vlády a socialisté vyžadovali ještě nějaké výhody než vládu podpoří.\n\nDne 9. března oznámil rakouský kancléř jako poslední možnost na ochranu rakouské nezávislosti termín konání referenda, kde se mělo rozhodnout o připojení Rakouska, na 13. března. Proto aby si Schuschnigg zajistil většinovou podporu pro možnost „ne“ v referendu nechal zvýšit minimální věk na 24 let, protože potřeboval vyřadit z hlasovacího procesu mladé lidi, kteří převážně sympatizovali s nacistickou ideologií. Vyhlášení referenda bylo pro Schuschnigga velmi riskantní záležitost z mnoha důvodů a jak se ukázalo hned další den ani Hitler neměl v plánu sledovat referendum a případně zachovat nezávislost, kdyby byla lidem vybrána. Prohlásil, že celé referendum je velký podvod, a z toho důvodu Německo nehodlá výsledek uznat. Jako nádavek k tomu německé ministerstvo propagandy vypustilo zprávy o tom, že v Rakousku vypukly nepokoje a proto volá velká část rakouského obyvatelstva německé vojenské síly k nastolení pořádku. Schuschnigg okamžitě tyto zprávy dementoval jako falešné.\n\nHitler poslal rakouské vládě ultimátum 11. března, ve kterém bylo vyžadováno předání veškeré moci do rukou Rakouské nacionálně socialistické strany nebo bude čelit invazi. Ultimátum mělo platnost do poledne a bylo prodlouženo o dvě hodiny. Hitler, aniž by čekal na odpověď, v jednu hodinu podepsal příkaz k invazi, jehož vyplněním byl o pouhou hodinu později pověřen Hermann Göring.\n\nSchuschnigg hledal pomoc pro rakouskou nezávislost velmi snažně v hodinách během ultimáta, ale začal si uvědomovat, že možní velcí spojenci, jako Francie nebo Spojené království, nebudou ochotni učinit opatření proti německé invazi. Z toho důvodu přistoupil na rezignaci, povolil nacistům převzetí vlády, aby zabránil krveprolití. Mezitím rakouský prezident Wilhelm Miklas odmítl jmenovat kancléřem Seyß-Inquarta a obrátil se na jiné rakouské politiky jako Michaela Skubla a Sigismunda Schiwaského k obsazení uprázdněné pozice. Oproti tomu, nacisté nelenili, a protože byli dobře organizováni, podařilo se jim během hodiny obsadit velké části Vídně, včetně ministerstva vnitřních záležitostí, které kontrolovalo policii. Protože Miklas stále trval na nejmenování Seyß-Inqarta kancléřem a ten nemohl poslat z pozice rakouské vlády telegram o posily do Německa, začal být Hitler nervozní. Okolo desáté odpoledne Hitler vzdal čekání a vytvořil padělaný telegram volající o pomoc od východních sousedů. Kolem půlnoci, poté co většina důležitých budov padla do rukou nacistů a většina členů staré vlády byla uvězněna, pověřil Miklas Seyß-Inquarta kancléřským postem.\n\nRáno dne 12. března překročila 8. armáda německého wehrmachtu německo-rakouské hranice. Nesetkali se s jakýmkoli odporem od rakouské armády, naopak byli němečtí vojáci vítáni od Rakušanů velmi vřele, s květinami, hajlováním a německými vlajkami, proto je také tento postup nazýván \"\" (květinová válka). Pro wehrmacht byla tato invaze první zatěžkávací zkouškou celého mechanismu. Přestože invazní jednotky byly mizerně koordinovány a komunikace mezi jednotlivými jednotkami byla velmi špatná, dopadlo vše podle Hitlerových představ, protože žádné vojenské akce nebylo zapotřebí. Naopak se tato invaze stala velkým poučením pro německé velitele, kteří se z těchto chyb poučili a nové postupy použili již například při obsazování Česko-Slovenska.\n\nAuto s Hitlerem přejelo hranici kolem poledne u jeho rodiště Braunau. K podvečeru dorazil k Linci, kde byl přijat s bouřlivým nadšením na radnici. Atmosféra byla natolik hutná, že Göring v telefonním rozhovoru toho večera řekl:\n\nDalší Hitlerova cesta po Rakousku se změnila v triumfální jízdu, která vyvrcholila ve Vídni 2. dubna 1938. Zde se na Heldenplatzu shromáždilo na 200 000 Rakušanů, aby si vyslechlo Hitlerův projev k rakouskému anšlusu. Situaci v Rakousku komentoval Hitler později:\n\nAnšlusu byl dán okamžitě právní efekt legislativním činem z 13. března. Rakousko se, pod oficiálním názvem Ostmark, stalo zemí Třetí říše a Seyß-Inquart byl jmenován jejím místodržitelem. Referendum se konalo 10. dubna a podle oficiálních zpráv bylo pro připojení 99,73 % voličů.\n\nHitlerovy brutální metody na okleštění jakékoli opozice byly okamžitě zaváděny v týdnech před referendem. Dokonce ještě než překročil první voják hranice, dorazil Heinrich Himmler a několik důstojníků SS do Vídně, aby dal uvěznit nejpřednější zástupce první republiky, jako například Richarda Schmitze, Leopolda Figla, Friedricha Hillegeista a Franze Olaha. V těch několika týdnech mezi anšlusem a referendem byli sociální demokraté, komunisté, další potenciální političní protivníci a stejně tak Židé zavřeni nebo odesláni do koncentračních táborů. Během jen několika málo dní okolo 12. března bylo zavřeno 70 000 lidí. Samotné referendum bylo záležitostí rozsáhlé propagandy, a proto bylo zrušeno volební právo 400 000 lidem (téměř 10 % ze způsobilých volitelů), většinou bývalým členům levicových stran a Židům.\n\nHistorikové se obvykle shodují na tom, že vlastní referendum nebylo zmanipulované, ale vlastní volební proces nebyl ani svobodný ani tajný. Volební komisaři stáli vedle volebních uren a sami vhazovali volební lístky poté co jim je volitel předal. V některých odlehlejších oblastech Rakouska se referendum konalo 13. března i přes přítomnost wehrmachtu v Rakousku, protože trvalo tři dny, než bylo celé Rakousko obsazeno. Například ve vesnici Innervillgraten hlasovalo 95 % pro zachování rakouské samostatnosti.\n\nRakousko zůstalo součástí Třetí říše až do konce druhé světové války, kdy prozatímní rakouská vláda označila anšlus za \"„null und nichtig“\" neboli neplatný 27. dubna 1945. Rakousko bylo ve správě koaličních vojsk do roku 1955, do podepsání rakouské státní smlouvy a deklaraci neutrality.\n\nSituace v Rakousku hned po připojení k Třetí říši byla plná protikladů: v jednu chvíli zde vládl teror nastolený Hitlerem, který působil velmi negativně na společnost, takže se lidé snažili odcestovat co nejrychleji ze země. Na druhé straně velká část společnosti vítala německé vojáky s otevřenou náručí a ohromnou radostí. Ani rakouští političtí představitelé mnohdy nemeškali s otevřenou podporou k anšlusu a vyjádřením úlevy, že se celá akce obešla bez násilí. Například kardinál Theodor Innitzer prohlásil:\n\nA tento veskrze pozitivní názor podpořili i další rakouští biskupové ve svých dopisech v následujících dnech. Oproti tomu Radio Vatikán okamžitě odvysílalo zprávu, která německou akci odsuzovala. A kardinál Pacelli, který vykonával funkci vatikánského státního sekretáře, požádal Innitzera, aby o všem osobně podal zprávu do Říma. Ještě než se Innitzer setkal s papežem, setkal se s Pacellim, který byl výrokem pobouřen. Oba kardinálové si ujasnili, že bude potřeba, aby Innitzer změnil svoje původní prohlášení, jakž se také později stalo. Nové prohlášení vyznělo tak, že vyjádření biskupů nemůže být podporou něčeho, co je v rozporu s Božím přikázáním. Vatikánské noviny také vytiskly zprávu o tom, že vyjádření rakouských biskupů bylo bez povolení od Vatikánu.\n\nRobert Kauer, prezident menšinového luteránství v Rakousku, přivítal Hitlera 13. března jako „spasitele 35 000 německých protestantů v Rakousku a osvoboditele po pěti letech útrap.“ Dokonce Karl Renner, jakožto nejvýznamnější sociální demokrat první republiky, oznámil svoji podporu anšlusu a naléhal na Rakušany, aby volili v referendu pozitivně.\n\nObsazením Rakouska přibyly Československu, které intenzivně budovalo pohraniční opevnění, další stovky kilometrů hranice, které bylo třeba opevnit.\n\nMezinárodní reakce na anšlus se dají charakterizovat jako mírné. Například anglické noviny \"The Times\" napsaly, že před dvě stě lety se také připojilo Skotsko k Anglii a tato akce nebyla příliš odlišná od anšlusu. Britský ministerský předseda Neville Chamberlain při svém projevu ze 14. března před dolní sněmovnou upozornil na jisté protesty, které zaznamenal vyslanec v Berlíně, na druhé straně, tak jak se slušelo na představitele politického hnutí appeasementu, nijak výrazně tento akt neodsoudil. ČSR v době rakouské krize prohlásila, že nemíní mobilizovat, a za svůj postoj byla Göringem pochválena. \n\nTyto mírné reakce, ke kterým se připojila i americká vláda, se staly prvním velkým důsledkem využití appeasementu v zahraniční politice. Mezinárodní reakce na události z 12. března 1938 přesvědčily Hitlera, že může používat i tvrdších metod pro rozšíření své říše, jak se později ukázalo při anexi Sudet. Nenásilné vyřešení „rakouské otázky“ vydláždilo cestu k Hitlerovu úspěchu při sepsání Mnichovské dohody v září 1938 a později i anexi celého Československa a vytvoření Protektorátu Čechy a Morava v roce 1939, protože to utvrdilo Brity v přesvědčení, že appeasement je možná cesta jak jednat s Hitlerem.\n\nV roce 1943 byla Spojeným královstvím, Sovětským svazem a Spojenými státy podepsána Moskevská deklarace, která se zabývala také poměrem mezi Rakouskem a Německem, konkrétně se v ní psalo:\n\nVyznění deklarace a pozdější rozhodnutí Mezinárodního vojenského tribunálu v Norimberku během norimberském procesu dopadly pro Rakušany, co se týče podílu na německých zločinech, vcelku pozitivně a staly se propagandou zaměřenou na vylepšení jména rakouského domácího odboje víc než cokoli jiného (i přesto, že někteří Rakušané jsou uváděni jako Spravedliví mezi národy, nikdy nevedli žádný ozbrojený odboj, tak jak tomu bylo obvyklé v jiných zemích pod německou okupací).\n\nV Norimberku byli dva hlavní aktéři změn v Rakousku, Arthur Seyß-Inquart a Franz von Papen, žalování za zločiny proti míru, konkrétně pro jejich aktivity při podpoře rakouské nacionální strany. Von Papen byl nakonec soudem omilostněn, ale jeho činy byly označeny za nemorální. Seyß-Inquart byl usvědčen z řady dalších válečných zločinů, především z Polska a Nizozemí, a nakonec popraven.\n\nPo druhé světové válce mnoho Rakušanů přijímalo pohodlný názor na Rakousko jako na „první nacistickou oběť“. Přestože nacistická strana byla okamžitě zakázána, v Rakousku neproběhl stejný proces denacifikace z vlády, jaký probíhal toho času v Německu. Bez vnějšího tlaku na politickou reformu se jednotlivé části rakouské společnosti snažily o prosazení pohledu na anšlus – minimálně co se týče donucení – jako pouze na anexi.\n\nTento úhel pohledu na události roku 1938 má hluboké kořeny v deseti letech okupace spojeneckými silami a boji o znovuzískání vlastní suverenity: „teorie oběti“ hrála základní roli při jednáních o rakouské státní smlouvě se Sověty a rakouští politikové se také snažili, s odkazem na Moskevskou deklaraci, o rozdělení Německa na samostatný západní a východní stát. Státní smlouva, spolu se smlouvou o věčné neutralitě, se stala důležitým milníkem upevnění rakouského samostatného národního sebeurčení během následujících let.\n\nMnoho politiků, ať už levicových či pravicových, se po válce snažilo jít cestou porozumění, aby tak předešli násilným konfliktům, které provázely období první republiky. V důsledku to však způsobilo, že diskuze o roli Rakouska během nacistického období byly z velké části opomíjeny. Nicméně, převahu si udržela Österreichische Volkspartei (Rakouská lidová strana, ÖVP), která tvrdila, že nastolení diktátu Englbertem Dolfußem bylo nezbytné pro udržení rakouské nezávislosti, oproti tomu Sozialdemokratische Partei Österreichs (Rakouská sociálně-demokratická strana, SPÖ) tvrdila, že okleštění demokratických vymožeností vedlo zákonitě k obsazení země Hitlerem. Ani jeden z těchto názorů nezahrnoval to, že Hitler sám pocházel z Rakouska.\n\nSamotné slovo „Anschluss“ mimo kontext března 1938 může být přeloženo jako „sloučení“, „připojení“, „sjednocení“ nebo „politická unie“. To je poněkud rozdílné oproti německému „Annektierung“, kteréžto znamená vojenskou anexi, které obvykle nebývalo, a ani nebývá používáno pro tento akt. Pojem „Anschluss“ se rozšířil před a v roce 1938 k popsání začlenění Rakouska do Německa. Používání tohoto termínu byl také tah propagandy používané v roce 1938 Hitlerem a dalšími nacisty, která měla sloužit k vytvoření dojmu, že se nejednalo o čin utvrzený vojenskou silou. Sám Hitler mnohokrát zdůrazňoval, že začlenění Rakouska do Třetí říše nebylo aktem násilným, naopak jednalo se o návrat Rakouska do svého původního domova ( Heimkehr). Slovo „Anschluss“ si upevnilo svoji pozici během druhé světové války a roky po ni kvůli německé propagandě, i když se objevily jisté pochyby o tom, zda to byla anexe nebo začlenění.\n\nJisté historické prameny, například Encyclopædia Britannica, popisují anšlus jako „anexi“ běžněji než „sjednocení“. Z hlediska skutečných událostí z tohoto období, s přihlédnutím k nátlaku Německa na Rakousko, pozdějšího použití vojska k dosáhnutí cílů a také k vlastním významům slov, se zdá být anexe bližší pro popis událostí, než výraz „anšlus“. Na druhé straně je také potřeba si uvědomit jistý rozdíl mezi anšlusem Rakouska a německou anexí v pozdějších dobách, protože velká část obyvatelstva německý příchod vítala a vyslaná armáda nemusela nijak zasahovat.\n\nRakušany bylo po válce přijato stanovisko, že se Rakousko v období austrofašismu stalo obětí Hitlerova rozpínání. Velkou ránu tomuto zjednodušení dala poslední hra rakouského autora Thomase Bernharda, \"Heldenplatz\" (\"Náměstí Hrdinů\"), která vyvolávala kontroverzi ještě před svým uvedením v roce 1988. Bernhard v této hře upozorňuje na to, že Rakušané vlastně nebyli takové oběti, spíše naopak, dále upozorňuje na to, že v tomto směru se rakouská společnost příliš nezměnila. Za to byl Bernhard označen mnoha politickými frakcemi jako \"Nestbeschmutzer\" (někdo, kdo \"kálí do vlastního hnízda\", tj. poškozuje pověst své vlasti), které vyžadovaly, aby hra nebyla uváděna ve vídeňském Burgtheateru. Kurt Waldheim, tehdejší rakouský prezident, označil hru za „hrubou urážku rakouského lidu.“\n\nV obsazeném Rakousku zanedlouho po anexi začala platit Říšská marka. Ražba mincí odteď probíhala i ve Vídni (mincovní značka B).\nBankovky byly do Rakouska importovány z Říše.\n\n\n"}
{"id": "164477", "url": "https://cs.wikipedia.org/wiki?curid=164477", "title": "Ksukol ocasatý", "text": "Ksukol ocasatý\n\nKsukol ocasatý (\"Daubentonia madagascariensis\") je vzácná samotářská poloopice žijící na ostrově Madagaskar. Zde je nazývána domorodci Aye aye. Je to největší ze všech nočních poloopic.\n\nDélka těla dosahuje 40 cm a délka ocasu dalších 40 cm. Váží okolo 2-3 kg. Doba březosti samic trvá přibližně 170 dnů. Ksukol ocasatý má krátkou plavošedou podsadní srst a dlouhé černé pesíky. Výsledkem je nahnědlá čerň. Ksukol má velkou hlavu a krátký krk. Trup je silný. Boltce jsou poměrně velké (připomínají uši netopýra) a tmavé prsty na končetinách dlouhé. Prsty jsou zakončeny hnědými drápky. Kolem malých hnědých očí vynikají ve světlém, kolem úst růžovém, obličeji tmavé kruhy. Jeho ocas je mohutný a chlupatý. Dožívá se přibližně 26 let. Úzká ústa a čenich skutečně připomínají hlodavce, kam zoologové ksukola dlouhou dobu řadili.\n\nTento druh se zřejmě vyvinul na území Afriky, jak ukazují fosilie \"proto-lemurů\", popsaných již v 60. letech 20. století z miocénních vrstev na území dnešního Egypta a Keni.\n\nJedná se o dokonale nočního tvora. Stráví 80% noci hledáním potravy. Světlo nemá v oblibě. Proto je přes den ukrytý v kulovitém hnízdě z větviček a listí a někdy jej sdílí s jinými jedinci. Buduje si ho sám ve výšce až 15 metrů nad zemí.Obě pohlaví se spolu setkávají jen v době námluv. Poté zde samice na měkkou výstelku porodí hnízda jedno mládě, které ji posléze začne doprovázet na nočních toulkách za potravou. Při této příležitosti sedí mládě na matčině hřbetě v jezdecké pozici a přidržuje se jejích dlouhých chlupů. Samice má dvojici mléčných bradavek. Je to líný samotářský tvor, který projeví hbitost pouze tehdy, když prchá před světlem. Zadní část těla je při chůzi výše než přední. Žije v hustých bambusových lesích a ozývá se silným chrochtáním. Šplhá obratně po stromech, přičemž umí lézt i hlavou dolů, ale dokáže se pohybovat i po zemi. Pomalu se pohybuje po větvích a poslouchá, zda larvy nehlodají dřevo. Poklepává prsty na kůru stromů jako datel a mimořádně citlivým sluchem naslouchá pohybu hmyzu.\n\nDlátovitými řezáky (nemají ukončený růst a sklovinou mají potaženou pouze přední část, které mu po celý život dorůstají) poté vykouše otvor a dlouhým prstem larvu vytáhne. Ksukol tak ekologicky nahradil datlovité ptáky, kteří na Madagaskaru chybí. Díky dvojitému kloubu na posledním článku prstu jen napomáhají obratnosti a šikovnosti této zvláštní „pinzety“. Tento šikovný prst využije i při vytahování sladké dužiny z kokosového ořechu či bambusových stébel. Pokud najde ptačí vejce, opatrně mu ukousne špičku. Do otvoru poté namáčí nejdelší prostřední prst – rychlým kmitáním a olizováním vyprázdní obsah.\n\nŽiví se larvami hmyzu, nektarem, sladkými plody a ptačími vejci.\n\nNalezneme ho v deštných a opadavých lesích na východním pobřeží a v severozápadní části ostrova Madagaskar.\n\nV přírodě jeho stav v ostrůvkovitých populacích postupně klesá.\nPouhých 24 zvířat je chováno ve čtyřech zoo (především v USA a na Madagaskaru). K rozmnožování dochází velmi vzácně. První mládě bylo odchováno v Duke Primate Center v 1992 a dostalo jméno „Blue Devil“.\nJe ohrožen především kvůli rozsáhlé devastaci biotopu. Na jeho záchranu bylo zřízeno několik rezervací. Speciální rezervace byla vybudována na ostrůvku Nosy Mangabe, kde se ksukol stal cílem intenzivního výzkumu. Není nakonec tolik vzácný, jak se předpokládalo. Dokázal se přizpůsobit i lidské činnosti. Obývá nyní také zemědělské plantáže, háje kokosových palem i okolí domorodých vesnic. Žije skrytě a pozorovat ho ve volné přírodě se rovná téměř malému zázraku. Všechny jeho fotografie jsou velkou vzácností.\nDlouhou dobu ho zoologové neuměli zařadit. Zvítězil názor, že se jedná o prapodivnou madagaskarskou veverku. Domnívali se, že se jedná o hlodavce, nikoliv o primáta. V minulosti byl vzhledem k podobnosti svých zubů s hlodavci řazen mezi hlodavce. Často bývá nazýván „nočním datlem“. Když byl v roce 1957 opět objeven, dostalo se mu konečně správného zařazení – a to mezi lemury.\n\nMezi domorodci je rozšířena pověra, že pokud na někoho ukáže svým dlouhým hubeným prostředníčkem, tak dotyčný zemře. To je důvodem, proč ho nemilosrdně zabijí, kdykoliv se objeví v blízkosti vesnice. Má nálepku „nositel špatných zpráv“ a „hněv předků“. Tu mu dosud nesejmula ani rozsáhlá kampaň mezinárodních ochranářských institucí či malgašské vlády.\n\nMnoho lidí se domnívá, že \"aye-aye\" je jeho původní domorodé jméno. Malgaši ho ale nazývají \"ahay\". Vysvětlení nalezneme až v roce 1872. Ksukol byl tehdy objeven cestovatelem Sonneratem. Dostal dva exempláře od domorodců, kteří jej přesvědčovali, že zvíře vidí poprvé v životě. Svůj úžas projevovali hlasitým \"aye-aye\".\n\nBrehm, A.: Život zvířat – Savci 1974 (překlad Jaromír Tomeček)\n"}
{"id": "164479", "url": "https://cs.wikipedia.org/wiki?curid=164479", "title": "Safíovci", "text": "Safíovci\n\nSafíovci (persky ) je název dynastie perských šáhů, která vládla v letech 1501–1736/1773 a učinila z šíitismu státní náboženství své říše.\n\nPočátky rodu Safíovců jsou spjaty se šejchem Safí ad-dínem Ardabilským (1252–1334), který roku 1301 založil v Ardabílu súfijský řád, jenž se od poloviny 15. století postupně militarizoval. Z jeho představitelů vynikl zejména šejch Džunajd, sídlící v Šívánu a udržující dobré styky s turkitskou dynastií Akkojunlu z Diyarbakıru. Za Džunajdova vnuka Ismá‘íla I. (1487–1524) se s pomocí tureckých vojáků, zvaných pro své červené čepice \"kizilbaši\", podařilo roku 1501 dobýt Tabríz a svrhnout hašteřící se vládce z rodu Akkojunlu; krátce nato byla ovládnuta i velká část Persie spolu s Irákem (do roku 1508) a Ismá‘íl přijal titul šáha.\n\nSafíovskou vládu hned od počátku ohrožovali dva nebezpeční soupeři – osmanští Turci na západě a Uzbekové vedení Muhammadem Šajbáním na severovýchodě. Zatímco v případě druhých dosáhl Ismá‘íl rozhodného vítězství roku 1510 u Herátu, střetnutí s osmanským sultánem Selimem I. pro něj skončilo katastrofou – v bitvě na Čaldiránské rovině bylo jeho vojsko rozdrceno a Osmané dobyli dokonce i safíovské sídelní město Tabríz. Tato porážka zbrzdila na jistý čas expanzi nově vzniklého státu.\n\nIsmá‘ílův syn Tahmásp I. (1524–1576), muž silně závislý na svém okolí, bojoval stejně jako otec proti Uzbekům a Osmanům, přičemž musel strpět řadu neúspěchů, především na západě. Podařilo se mu sice udržet ve své moci perský Chorásán, avšak Irák a Ázerbájdžán se ocitly v rukou istanbulského sultána. Oba následující šáhové, Ismá‘íl II. a Muhammad Chodábende, pak postrádali státnické schopnosti, takže teprve čtvrtý vladař dynastie, Abbás I., obnovil safíovskou moc v plném rozsahu.\n\nZa šáha Abbáse (1587–1629) zažila safíovská říše vrcholné období svých dějin – politicky i kulturně. Abbás byl nejmladším synem šáha Muhammada Chodábenda a již v útlém mládí se stal správcem chorásánské provincie, kde vládl jako zcela nezávislý panovník. V roce 1587, kdy byla říše vážně ohrožena vpádem osmanských vojsk, vytrhl tehdy sedmadvacetiletý princ proti otcově rezidenci Kazvínu, zmocnil se města a prohlásil se šáhem. Jedním z jeho prvních kroků bylo odstranění obou starších bratrů, kteří by mohli vznášet nároky na trůn, a potlačení vzpoury palácové gardy; tím si zabezpečil vládu.\n\nS Osmany uzavřel Abbás v roce 1590 mír a musel jim za to odstoupit Tabríz, Šírván, Gruzii a Lúristán. Když takto zajistil klid na západních hranicích, obrátil se proti Uzbekům vedených chánem Abdulláhem II., které rozhodně porazil v roce 1598 u Herátu a odňal jim města Níšápúr, Sabzavár a Isfaráin, jichž se předtím zmocnili. Jeho vojevůdci mezitím obsadili Lúristán spolu s ostrovy v Perském zálivu a na severu dobyli Gílán a Mázanderán. Nyní teprve zahájil Abbás zamýšlenou válku s Turky, s nimiž bojoval šťastně skoro až do konce svého života: v roce 1601 jim odňal Ázerbájdžán, část Arménie a Gruzie a později přidal ke svým ziskům i města Bagdád, Nadžaf a Karbalá v Iráku.\n\nTyto úspěchy umožnila důkladná reforma vojska, do té doby tvořeného hlavně jízdou, při níž šáh využil služeb dvou anglických dobrodruhů, Anthonyho a Roberta Sherleyů. Jeden příslušník jejich družiny začal pro Peršany odlévat děla a brzy byly zformovány nejen první perské dělostřelecké jednotky, ale i pěchotní oddíly vyzbrojené mušketami (tzv. \"tufangčíové\"). Abbás však myslel i na státní reprezentaci, takže jeho sídelní město Isfahán zažilo v té době pravý rozkvět – počet obyvatel stoupl prý až na 600 000. Po celé zemi vznikaly pevné cesty vroubené karavanseraji, budovaly se nové mosty, vzkvétalo hospodářství. Když Abbás v roce 1629 umíral, byla safíovská říše důstojnou protihráčkou obou významných velmocí v oblasti – osmanského impéria na západě a říše Velkých Mogulů na východě.\n\nŽádný z pozdějších Safíovců nedosáhl Abbásova formátu. Jeho vnuk a nástupce Safí I. bojoval sice úspěšně s uzbeckými Džánovci, ale ztratil dočasně ve prospěch Velkých Mogulů Kandahár a na západě ve prospěch Osmanů Tabríz a Bagdád. Za Abbáse II. (1642–1666) došlo poprvé k intenzivnějším kontaktům s carským Ruskem, avšak slibně se rozvíjející vztahy ukončil konflikt, provázený vpádem kozáků do Mázandaránu. Na východě se v té době podařilo opět ovládnout Kandahár.\n\nNový šáh Safí II., známý též pod jménem Sulajmán, musel strpět okupaci přístavu Kišmu Holanďany, útoky a drancování kaspického pobřeží kozáky pod vedením atamana Stěpana Razina a vedl drobnou válku s Uzbeky na severovýchodě, jejichž vpády byly odraženy. Jinak to byl panovník nebojovný, podléhající vlivu harému a eunuchů. Za šáha Husajna (1694–1722) nastal ponenáhlý rozvrat říše, zčásti způsobený šáhovou bigotností a závislostí na bohoslovcích a právnících. Úpadek urychlovaly též společenské faktory, vysoké daně, korupce úřednictva atd.\n\nV roce 1722 oblehl safíovské hlavní město Isfahán náčelník afghánského kmene Ghilzáj Mír Mahmúd, který posléze donutil šáha Husajna k rezignaci a sám převzal vládu. Ačkoli byl brzy zavražděn svým bratrancem Ašrafem, způsobila tato událost úplnou ztrátu vážnosti safíovského rodu a slabošský syn Husajnův Tahmásp II. na tom nebyl schopen nic změnit. Ve zmatcích, jež následovaly, soustředil veškerou moc do svých rukou náčelník kmene Afšárů Nádirkulí Beg, jemuž se v letech 1729–1730 podařilo porazit Afghánce vedené Ašrafem. Nádirkulí Beg vystupující jako vojevůdce Tahmáspa II. (přijal na šáhovu počest jméno Tahmáspkulí Chán) obnovil rychle jednotu říše, v roce 1732 svrhl svého pána a po krátké periodě, kdy se kryl jménem loutkového šáha Abbáse III., přijal v roce 1736 panovnický titul jako Nádir Šáh.\n\nSafíovci pak do perských dějin zasáhli už jen jednou – když měl jejich rod poskytnout legitimitu jinému uzurpátorovi trůnu, Karímu Chánovi, jenž po zavraždění Nádira Šáha (1747) ovládl většinu Íránu. Avšak Safíovec Ismá‘íl III. byl spíše Karímovým vězněm než suverénem. V roce 1773 končí definitivně vláda safíovské dynastie v zemi.\n\nAčkoli Safíovci nebyli prvními šiítskými vládci Persie, jejich zásluhou je, že se ze šíitismu stalo dominantní vyznání v zemi. Před výboji Ismá‘íla I. existovaly velké šíitské komunity například v Kummu či Sabzeváru a ší‘u podporovali v 10. a 11. století i příslušníci rodu Bújovců, vládnoucí jádru někdejší abbásovské říše. Přesto však většina obyvatel Íránu zůstala až do safíovských dob sunnitská.\n\nNástup nové dynastie přinesl do náboženské situace v oblasti pronikavé změny. Postupně se ší‘a prosadila ve všech sférách života společnosti a utvořila hierarchická struktura duchovních (\"‘ulamá\") na vrcholu se samotným šáhem, jehož hodnost se začala pokládat za posvátnou. Írán se stal feudální teokracií. Ruku v ruce s tím šlo protežování perštiny na úkor arabského jazyka, takže i literatura bohoslovná a právnická, kde dosud převládal jazyk Muhammadův, byla ve značné míře psána persky. Se sunnitskými dynastiemi v zahraničí se Safíovci nacházeli ve stálém konfliktu.\n\nPro hospodářství safíovské doby měla značný význam poloha Íránu mezi Středomořím se stále náročnějšími evropskými trhy a Indií a střední Asií na východě. Hedvábná stezka, vedoucí jednou ze svých větví přes severní Írán do Indie, byla obnovena v 16. století, především díky stabilitě nastolené Safíovci. Abbás I. podporoval přímý obchod s Evropou, zejména s Anglií a Nizozemskem, kde vzrůstala poptávka po perských kobercích, hedvábí a textiliích. K dalším exportním artiklům patřili koně, kozí kůže a perly, dovážely se naopak kovové peníze, vlněné textilie z Evropy a bavlněné z Gudžarátu, koření, kovy, káva a cukr.\n\nVnitřní prosperitu se snažili šáhové zajistit podporou řemesel a zemědělství a za tímto účelem někdy přesouvali z místa na místo celé skupiny obyvatelstva, např. arménské řemeslníky do Isfahánu atd.\n\nV poezii a písemnictví nepřinesla doba vlády safíovské dynastie mnoho nových podnětů. Oslavné veršované historie se dochovaly jen o Ismá‘ílovi I., přičemž autorem první byl Hátífí a druhé Kásimí. Jednou z příčin, proč se šáhové příliš nezajímali o poezii, bylo tvrdé pronásledování mystiky, z níž perské básnictví dosud čerpalo hlavní inspiraci. V historické produkci je situace o něco lepší, zejména zásluhou Jahjy ibn Abdullatífa al-Kazvíního (práce \"Lubbu-t-tavárích\" – Jádro dějin), Hasana Bega Rúmlú (\"Ahsanu-t-tavárích\" – Nejkrásnější z dějepisů) a Iskandara Munšího (\"Ta‘rích-e ‘álamárá-je Abbásí\" – Svět krášlící historie Abbásova).\n\nV oblasti architektury a výtvarného umění je naproti tomu safíovská epocha jednou z nejvýznamnějších period v historii Íránu, a nejen jeho. Hlavní město Isfahán ozdobilo tehdy rozlehlé náměstí \"Majdán-e šáh\" (rozloha 510 x 165 m), kolem něhož se seskupily význačné stavby – komplex bazarů, karavanserajů, madras a mešit (největší je Šáhova mešita – \"Masdžid-e šáh\"). Také v ostatních městech vyrostlo mnoho skvostných budov, z nichž vyniká zvláště hrobka zakladatele dynastie Safíuddína v Ardabílu či palác v mázandaránském Ašrafu.\n\nZ malířů vynikl zejména Alí Rezá-je Abbásí (1565–1635), jehož kaligrafický styl ovlivnil řadu následovníků (isfahánská škola) a který zavedl do žánru takové prvky, jako např. polonahé ženy či zvýšený důraz na individuální rysy portrétovaných. Intenzivnější kontakt s Evropou přinesl obohacení stávajících výtvarných forem, přičemž v této oblasti lze pozorovat dokonce i vlivy čínské. Celkem vzato, zažila perská miniatura nebývalý rozkvět a byla napodobována v mnoha muslimských i nemuslimských zemích východu.\n\nZa vlády šáha Abbáse I. žil i jeden z nejproslulejších perských filozofů, známý pod jménem Sadrá či Sadruddín al-Šírází (1572–1641), který se pokusil sloučit Avicennovo učení, sufickou mystiku a šíitskou teologii v jeden celek.\n\nHlavní zásluhou Safíovců je, že po letech cizí nadvlády vytvořili silný perský národní stát, který navzdory dočasnému rozpadu v 18. století přečkal v podstatě nedotčený až do moderní doby. Vezme-li se v úvahu, že tento stát vznikl v době největšího rozmachu osmanského impéria a jen o něco dříve než mocná říše Velkých Mogulů v Indii, je samotný fakt, že Safíovci dokázali těmto velmocím vzdorovat a ubránit svojí existenci, hodný respektu.\n\n\n\n\n"}
{"id": "164481", "url": "https://cs.wikipedia.org/wiki?curid=164481", "title": "1995 v dopravě", "text": "1995 v dopravě\n\nTento článek obsahuje seznam událostí souvisejících s dopravou, které proběhly roku 1995\n\n\n\n\n\n\n\n\n\n\n"}
{"id": "164485", "url": "https://cs.wikipedia.org/wiki?curid=164485", "title": "Verze", "text": "Verze\n\nVerze vyjadřuje stadium vývoje určitého produktu, např. počítačového softwaru. K vyjádření lze užít číslic, znaků abecedy, zkratek, slov, kombinací uvedeného atp., které se obvykle přidávají za název produktu. Verzována mohou být i počítačová data, zejména tehdy, jestliže je nutné vést přesnou evidenci dat v delším časovém období (např. data z ceníků, číselníků a dalších parametrických souborů informačního systému).\n\nBěžným způsobem je označovat verze desetinným třídníkem čili řadou číslic oddělených tečkou (viz obrázek vpravo). První je tzv. major verze (hlavní verze), za tečkou následuje minor verze (vedlejší verze) a třetí číslice označuje revizi. Verze se s postupujícím vývojem navyšují, obvykle s ohledem na rozsah provedených změn. Podle číslic může kdokoli poznat, která verze je starší a která novější. Zatímco změna nejnižší číslice (koncová číslice) obvykle znamená nevýznamné změny, případně izolované opravy programátorských chyb, znamenají změny číslic od tečky vlevo zásadnější změny (změna API, kompletní přepsání kódu).\n\nNěkterá stadia vývoje softwaru se mohou označovat dalšími přívlastky, např. alfaverze, betaverze, stable, prerelease (zkratka „pre“), release candidate (zkratka „RC“) aj.\n\nPříbuzným tématem je verzování, což je způsob uchovávání historie a veškerých provedených změn ve zdrojovém kódu programu (obecně v jakémkoli textu), umožňující také kooperativní spolupráci více programátorů na jednom projektu.\n\n\nV praxi se verze dat užívají v různých oborech. Za příklad veřejných dat lze považovat např. číselníky Všeobecné zdravotní pojišťovny, které mnohdy slouží i jako ceníky v českém zdravotnictví.\n\nČíselník hromadně vyráběných léčiv je z VZP distrubuován s názvem LEKY.xxx, kde „xxx“ je číslem vyjádřená verze. Základní verze je vždy bezebytku dělitelná číslem 10, pro každé čtvrletí platí verze o jednu desítku vyšší. Pro 1. čtvrtletí roku 2009 platí verze 690, pro 2. čtvrtletí mají data verzi 700, v dalším čtvrtletí 710 atd.\n\nMezilehlé opravné verze jsou vždy pouze o jednotku vyšší, tedy LEKY.691 znamená 1. opravnou verzi k základnímu číselníku LEKY.690 platnému pro 1. čtvrtletí roku 2009.\n\n"}
{"id": "164486", "url": "https://cs.wikipedia.org/wiki?curid=164486", "title": "Hans-Joachim Marseille", "text": "Hans-Joachim Marseille\n\nHans-Joachim Marseille (13. prosince 1919, Berlín – 30. září 1942, severní Afrika) byl jeden z nejúspěšnějších německých stíhačů druhé světové války.\n\nMarseille se narodil v rodině generálmajora letectva. Studoval na \"Gymnáziu prince Jindřicha\" v Berlíně-Schönebergu, kde v sedmnácti letech úspěšně odmaturoval. K Luftwaffe nastoupil dobrovolně 7. listopadu 1938. Výcvik na stíhacího pilota absolvoval v \"Jagdfliegerschule 5\" ve městě Schwechat u Vídně s výborným hodnocením. Jedním z jeho instruktorů byl i Julius Arigi, rakouské letecké eso 1. světové války s 32 sestřely. Poté létal jako poddůstojník na hlídky nad chemickou továrnou \"Leunawerke\" v Leuně. Odtud byl 10. srpna 1940 převelen do Leeuwardenu v Nizozemsku, kde nastoupil k \"I./LG 2\" (školní eskadra). V bitvě o Británii sestřelil sedm letounů Supermarine Spitfire a sám byl čtyřikrát sestřelen. Během tohoto období obdržel Železný kříž II. a I. třídy. 24. prosince 1940 byl přeložen k \"4./JG 52\", odkud však musel brzy odejít pro neustálé porušování disciplíny. Vztahy s jeho otcem byly v tomto období již natolik špatné, že se s ním vůbec nestýkal.\n\nOd 21. února 1941 působil u \"3./JG 27\", s níž se dostal na severoafrické bojiště, kde dosáhl svých největších úspěchů. V prosinci téhož roku obdržel Německý kříž ve zlatě. 22. února 1942 obdržel po 50. sestřelu Rytířský kříž a 6. června 1942 převzal po 75. sestřelu dubové ratolesti. 8. června 1942 byl jmenován velitelem \"3./JG 27\" a za deset dní obdržel meče k dubovým ratolestem.\n\n17. června 1942 dosáhl jako 11. stíhač 100. sestřelu. Dne 1. září 1942 dokázal za jeden jediný den sestřelit sedmnáct nepřátelských letadel. Tento výkon překonal jen jediný stíhací pilot – major Emil Lang, který dokázal sestřelit 18 letounů za den. 3. září 1942 obdržel brilianty k Rytířskému kříži. O několik dní později mu Benito Mussolini propůjčil zlatou \"Medaili za statečnost\". 15. září dosáhl jako třetí stíhač 150 sestřelů.\n\nPosledního, 158. vítězství dosáhl 26. září 1942. O čtyři dny později byl nucen kvůli hustému dýmu v kabině opustit svůj stroj. Z důvodu nárazu na směrovku, který zapříčinil ztrátu vědomí, nedošlo k otevření padáku. O důvodech této nehody se ve zprávě havarijní komise \"akt52,čís.270/42\" píše, že došlo k poškození reduktoru a proto poškozeným krytem vytékal olej. Následkem toho se vylomilo několik zubů čelního ozubeného kola a došlo k zapálení mazacího oleje. Do doby smrti v polovině války Hans-Joachim Marseille sestřelil 158 letadel západních spojenců, žádné sovětské, tedy nejvíce západních spojeneckých letadel ze všech německých es.\n\n\n"}
{"id": "164487", "url": "https://cs.wikipedia.org/wiki?curid=164487", "title": "1998 v dopravě", "text": "1998 v dopravě\n\n\n\n\n\n\n\n\n\n\n\n\n\n\n"}
{"id": "164489", "url": "https://cs.wikipedia.org/wiki?curid=164489", "title": "UDG", "text": "UDG\n\nUDG je česká pop-rocková hudební skupina pocházející z Ústí nad Labem. V roce 2004 zvítězili v soutěži Coca Cola Popstar, následně vydali čtyři studiová alba: \"Ztraceni v inspiracích\", \"Buď a Nebe, \"Autoportrét\" a \"Akrobat\".\nV hudebních cenách Žebřík časopisu Report za rok 2009 získali dvě první ceny: jako kapela roku a za videoklip roku, k písni \"Éterická\". Za rok 2010 v cenách Žebřík podruhé vyhráli kapelu roku a získali třetí místo v kategorii videoklip roku, k písni \"Duše slečny Mai\".\n\nUDG neboli \"Useless Demi Gods\" vznikli v roce 1998. Před prvenstvím v soutěži Coca Cola Popstar stihli nahrát dvě demonahrávky \"Štěkat do boudy\" (2001) a \"Obsazeno místenkou\" (2003). Díky vítězství mohla skupina vydat své první oficiální album s názvem \"Ztraceni v inspiracích\" (autorem obalu CD je český výtvarník Martin Mišík). V roce 2007 vyšla studiová dvojka \"Buď a Nebe\". Jméno desky je odvozeno od písničky Buď a Nebe, v původní verzi nazpíváno s Ivou Frühlingovou, později natočeno s Bárou Zemanovou. Na této desce UDG do některých songů zapojili kromě výše zmiňovaných i třeba Honzu Homolu ze skupiny Wohnout nebo MC Nu C ze skupiny Skyline. O dva roky později, v roce 2009, vydali třetí studiové album Autoportrét, kde úlohu ženských vokálů ve třech písničkách převzala Jana Lota. V říjnu roku 2012 vyšlo jejich další CD s názvem Akrobat, na kterém hostovala Iva Frühlingová, Ota Klempíř (J.A.R.) a také zpěvačka skupiny Bags.\n\n\n\n\n\n\n\n\n\n\n"}
{"id": "164491", "url": "https://cs.wikipedia.org/wiki?curid=164491", "title": "Velký Bolevecký rybník", "text": "Velký Bolevecký rybník\n\nVelký Bolevecký rybník, zvaný též Bolevák nebo Koupaliště Ostende, je součást rybniční soustavy na Boleveckém potoce na severním okraji města Plzně ve vzdálenosti 3,3 km od centra u Bílé Hory. Jde zdaleka o největší rybník soustavy a 5. největší v Plzeňském kraji.\n\nVodní plocha má obdélníkový tvar. Dno je písčité a pozvolna klesající. Severní a východní břeh lemují písčité pláže přecházející v lesy, jižní břeh je travnatý. Na západním břehu se nachází osada Malý Bolevec a autokemp.\n\nRybníkem protéká Bolevecký potok, který je levým přítokem Berounky. Lesnatost povodí potoka dosahuje 80 %, 355denní voda 0,0025 m³/s a stoletá voda 22,5 m³/s.\n\nRybník je využíván zejména pro rekreaci (koupání, loďky, šlapadla) a vodní sporty (plachtění). Nachází se zde autokemp Ostende. Probíhá postupná přeměna jeho rybničního charakteru v jezerní (obměna rostlin a ryb), která by měla zlepšit čistotu vody. Na severním břehu rybníka se nachází pláž, nudistická pláž, hřiště-posilovna a stezka vhodná i pro in-line bruslaře.\n\nBolevák patří mezi nejstarší dochované rybníky v Plzeňském kraji – vznikl v letech 1460–61. O založení soustavy rybníků nedaleko vsi Volevec (dnešní Bolevec) mysleli již od poloviny 15. století ve městě Plzni. Rybniční hospodářství totiž patřilo v tehdejších dobách k nejvýnosnějším podnikání. Město nakonec 17. dubna 1460 koupilo ves Volevec se souhlasem krále Jiřího z Poděbrad od kapituly sv. Apolináře. Zpráva o založení velkého rybníka pochází z 28. března následujícího roku; datum je považováno za počátek budování celé soustavy.\n\nV 19. století bylo chlazení piva v pivovarech zajišťováno ledem. Pivovary si dělaly zásoby ledu, aby vydržely nejen přes léto, ale i pro případ, pokud by následující zima byla teplá a rybníky nezamrzly.\n\nJiž v 70. letech 19. století si Plzeňský Prazdroj pronajal prostor u hráze Velkého rybníka pro zimní těžbu ledu. Ledaři se rekrutovali z řad sedláků, kteří měli přes zimu málo práce. Roku 1883 byla od nedaleké železniční tratě č. 160 na Žatec postavena vlečka, po které byl led přepravován do sklepů pivovaru. Množství vytěženého ledu bylo enormní, např. v roce 1920 bylo vytěženo a do pivovaru dovezeno 600 vagónů ledu.\n\nPro větší efektivnost těžby ledu i ulehčení náročné práce s jeho nakládáním byl v roce 1942 na hrázi postaven železný dopravník. Dokázal vytěžit 100 tun ledu za hodinu a sloužil až do roku 1987, kdy byla vytěžena poslední kra ledu pro sklepy pivovaru. Dopravník byl rozebrán v polovině 90. let.\n\n\n\n"}
{"id": "164530", "url": "https://cs.wikipedia.org/wiki?curid=164530", "title": "Verzování", "text": "Verzování\n\nVerzování je uchovávání historie veškerých změn provedených v informacích nebo datech. Nejčastěji se používá pro sledování změn ve zdrojových kódech softwaru během jeho vývoje, ale verzovat lze všechny počítačové soubory, a v případě potřeby se verzují i primární data.\n\nSystém správy verzí (Version control system, VCS) obvykle eviduje, kdo, kdy a jakým způsobem změnil které řádky zdrojového kódu programu. Díky tomu lze zobrazit přesný stav sledovaných souborů kdykoliv v minulosti, a pokud úpravy způsobily nežádoucí chování, lze se vrátit ke starší verzi souborů. Každé změně provedené v určitém souboru bývá přiděleno unikátní číslo, obvykle nazývané \"číslo revize\".\n\nNeméně významným prvkem verzování je možnost spolupráce velkého množství programátorů na jednom softwarovém projektu, protože verzovací programy hlídají a pomáhají řešit případné kolize (situace, kdy stejné části zdrojového kódu mění dva či více programátorů současně). K tomu často dochází při vývoji open source programů, na němž se mohou podílet desítky nebo stovky programátorů z celého světa, kteří nejsou v přímém kontaktu. Jakýkoliv větší projekt si dnes nelze bez verzování představit.\n\nNejznámějšími představiteli verzovacích systémů jsou CVS a Apache Subversion, oba volně dostupné a open source. Oba systémy jsou centralizované – data ukládají na jediný server a většina použití systému (uložení změny, zkoumání změn, návrat k předchozí verzi …) vyžaduje komunikaci se serverem. Na vzestupu je používání distribuovaných systémů správy verzí, u kterých může mít každý vývojář kopii celé historie lokálně, což umožňuje rychlejší práci. Mezi známé distribuované systémy správy verzí patří například Git, Bazaar, Mercurial a další.\n\nVerzovací systémy většinou neuchovávají úplný stav každé revize, ale pouze rozdíly mezi jednotlivými revizemi (pomocí nástrojů typu diff). Tím se obvykle šetří prostor, nevýhodou však bývá zpomalení přístupu.\n\nTradiční verzovací systémy používají centralizovaný model, kde se se všemi verzemi pracuje na sdíleném serveru. Pokud se dva vývojáři pokusí změnit stejný soubor ve stejný čas bez použití metod řídících přístup vývojářů, mohou si vzájemně svou práci přepsat. Centralizované verzovací systémy tento problém řeší použitím jednoho ze dvou odlišných „modelů pro správu zdrojových kódů“: zamykání souborů, nebo slučování verzí.\n\nNejjednodušší metodou prevence problémů způsobených „souběžným přístupem“ je zamykání souborů. V daný okamžik má každý přístup ke všem souborům v centrálním repozitáři. Jakmile si jeden vývojář uzamkne soubor, ostatní ho mohou číst, ale nemohou tento soubor měnit, dokud ho vývojář neuvolní.\n\nZamykání souborů má jak klady, tak zápory. Systém ochraňuje proti zásadním konfliktům slučování souborů, pokud vývojář radikálně mění mnoho sekcí velkého souboru, nebo velké množství souborů. Nicméně pokud bude jeden vývojář držet soubor zamčený příliš dlouho, ostatní vývojáři se mohou pokusit obejít verzovací systém tím, že soubory změní lokálně a posléze jimi odemčené soubory přepíší a způsobí tím závažné problémy.\n\nVětšina verzovacích systémů umožňuje více vývojářům upravovat současně stejný soubor. První vývojář nahraje změny do centrálního repozitáře bez potíží. Další vývojáři musí svoje změny zkombinovat (sloučit) se změnami provedenými předchozími vývojáři, aby nedošlo k přepsání dřívějších změn novými změnami.\n\nSlučování dvou souborů může být velice choulostivá operace a často je možné, pouze pokud je struktura dat jednoduchá, jako například u textových souborů. Výsledkem sloučení dvou obrázků vůbec nemusí být obrázek. Vývojář, který kombinuje svůj zdrojový kód s prací předchozích vývojářů musí důkladně zkontrolovat, že změny vzniklé při slučování verzí jsou navzájem kompatibilní a že sloučení nezanese do výsledku logické chyby. Tyto problémy omezují schopnost systémů automaticky či poloautomaticky slučovat soubory, pokud se nejedná o soubory textové. Existují však pluginy umožňující slučování některých netextových souborů.\n\nŘada z pokročilejších verzovacích systémů nabízí řadu možností, jak je integrovat do dalších nástrojů. Pro vývojová prostředí jako jsou Oracle JDeveloper, IntelliJ IDEA, Eclipse a Microsoft Visual Studio jsou k dispozici pluginy. Delphi, NetBeans, Xcode a GNU Emacs mají podporu verzování integrovanou.\n\n\n"}
{"id": "164555", "url": "https://cs.wikipedia.org/wiki?curid=164555", "title": "Sádrovec", "text": "Sádrovec\n\nSádrovec, chemický vzorec CaSO•2HO (hydratovaný síran vápenatý, dihydrát síranu vápenatého), je jednoklonný minerál.\n\nSedimentární, vysrážením z mořské vody v mělkých zálivech (viz také halit). Dále hydrotermální, z vulkanických plynů (fumaroly) a příležitostně jako druhotný minerál v oxidační zóně sulfátových usazenin.\n\nJe známo asi 70 tvarů krystalů, mezi nejrozšířenější patří tabulky, prizmatické, jehličkovité a čočkovité tvary. Často dvojčatí (vlaštovčí ocasy). Jemně krystalický až celistvý, dále tvoří vláknité a jemně vláknité agregáty, růžice, konkrece.\n\n\n\n\nVe stavebnictví se částečně vypálený sádrovec používá jako pálená sádra a přísada do cementů, dále se používá v sochařství, v medicíně, v sklářském průmyslu nebo jako hnojivo. Z alabastru vyráběly ozdobné předměty již starověké civilizace.\n\nSádrovec je běžný minerál, proto jsou jeho naleziště hojná.\n\n\n\n\n"}
{"id": "164601", "url": "https://cs.wikipedia.org/wiki?curid=164601", "title": "Fichtelberg", "text": "Fichtelberg\n\nFichtelberg je s výškou 1214,6 metrů nejvyšší horou německé části Krušných hor, spolkové země Sasko i celé bývalé NDR. Společně s okolím blízkého českého Klínovce tvoří centrum zimních sportů v Krušných horách.\n\nNa úpatí hory leží nejvýše položené město Německa, lázně Oberwiesenthal. Jihovýchodně se nachází menší z vrcholů hřbetu – \"Kleiner Fichtelberg\" (1206 m). Jižněji, už v Čechách za hraničním potokem Polavou leží Klínovec (\"německy Keilberg\") 1244 m, nejvyšší vrchol celých Krušných hor.\n\nNa vrcholu stojí \"Fichtelberghaus\" s 31 metrů vysokou rozhlednou a meteorologickou stanicí. Na východní stranu hory vede z Oberwiesenthalu kabinková lanovka, nejstarší v Německu. Je v provozu už od roku 1924.\n\nNa Fichtelbergu pramení několik menších potoků, nejdůležitějším z nich je potok, přecházející na dolním toku v říčku Zschopau.\n\nMasiv Fichtelbergu je tvořen převážně horninami krušnohorského krystalinika, zejména druhem muskovitických břidlic. Tento typ tvoří nejen křemen a muskovit, ale také ortoklas a biotit. Za zmínku stojí i obsah rutilu, minerálů ze skupiny granátu, turmalínu, hematit a ilmenit.\n\nPrvní budova \"turistické chaty\" na vrcholu byla postavena v letech 1888 až 1889 podle projektu \"Oskara Puschmanna\".\nChata byla otevřena 21. července 1889. Už v roce 1899 se musela chata rozšiřovat, kvůli vysokému zájmu turistů. V roce 1910 začala další přestavba a rozšíření, ze stejného důvodu. S výstavbou lanovky v roce 1924 počty návštěvníků ještě vzrostly.\n\nVečer 25. února 1963 vypukl v budově požár, ke kterému muselo být přivoláno 180 hasičů z celého okresu Annaberg. Kvůli velkým závějím na přístupových trasách museli hasiči všechny hasební prostředky dostat nahoru pomocí lanovky. Z důvodu nedostatku vody nahoře však nebylo možno požár uhasit. Vedení z Oberwiesenthalu spojené z hasičských hadic při teplotě −15 °C neustále zamrzalo a tak původní \"Fichtelberghaus\" do základů vyhořel.\n\nZákladní kámen nové chaty byl položen 22. června 1965.\nDo roku 1967 vyrostla na nejvyšší hoře NDR moderní horská chata, kterou díky strohé, betonové architektuře poplatné tehdejšímu režimu nebylo možno přehlédnout. Do stavby byla integrována prostá, 42 metrů vysoká rozhledna.\n\nKoncem 90. let byla připravována demolice stávající a stavba nové budovy v původním stylu. Byla zbourána i betonová rozhledna a nahrazena novou jen 31 metrů vysokou. Nová chata byla otevřena 18. července 1999. V třetím \"Fichtelberghausu\" je restaurace, samoobslužná jídelna, hotel a tradiční „krušnohorská jizba“.\n\nPravidelná měření jsou na Fichtelbergu prováděna už od roku 1890. Od 1. ledna 1916 začali meteorologové měřit v nové stanici. Pozorovali tu i hvězdy (meteorolog Paul Schreiber), a v roce 1950 zde byla zřízena observatoř.\n\nZ Fichtelbergu je vidět převážná část německého středního Krušnohoří. Na východě lze přes hřebeny českých hor pozorovat i České středohoří s Milešovkou.\nNěkolik málo dní v roce lze pozorovat bavorské pohoří Smrčiny, české Krkonoše a Šumavu i její nejvyšší horu Velký Javor.\n\n\n"}
{"id": "164603", "url": "https://cs.wikipedia.org/wiki?curid=164603", "title": "Academia Rerum Civilium – Vysoká škola politických a společenských věd", "text": "Academia Rerum Civilium – Vysoká škola politických a společenských věd\n\nAcademia Rerum Civilium – Vysoká škola politických a společenských věd, s.r.o., je soukromá vysoká škola, která sídlí v Kutné Hoře (do roku 2015 v Kolíně). Vznikla v roce 2003 po udělení státního souhlasu Ministerstvem školství, mládeže a tělovýchovy ČR. Rektorem školy je prof. PhDr. Ján Liďák, CSc. Vysoká škola nabízí vzdělání v bakalářském studijním programu politologie, a to jak v prezenční, tak v kombinované formě studia. Kromě toho nabízí tato vysoká škola studium „Akademie třetího věku a volného času“ a studium dalších kurzů celoživotního vzdělávání (např. MPA). Vedle výuky je ARC – VŠPSV vědeckým pracovištěm, každoročně pořádá jedno z největších politologických sympozií na českém území, ve spolupráci s partnery vydává publikace neperiodické (učební texty, sborníky, monografie), ale i periodické.\n\n"}
{"id": "164669", "url": "https://cs.wikipedia.org/wiki?curid=164669", "title": "Robert Hofstadter", "text": "Robert Hofstadter\n\nRobert Hofstadter (5. února 1915 – 17. listopadu 1990) byl americký fyzik, nositel Nobelovy ceny za fyziku (1961 s R. L. Mössbauerem) za studium struktury nukleonů pomocí rozptylu elektronů na atomových jádrech. Hofstadter mj. ukázal, že ideální látkou pro scintilační detektory jsou krystaly jodidu sodného s příměsí thalia. Právě pomocí těchto detektorů studoval rozptyl částic při jaderných reakcích a tím zpřesnil elektrickou a magnetickou strukturu nukleonu.\n\nStudoval na univerzitě v Princetonu. Od 1950 byl profesorem na Palo Alto.\n\n\n"}
{"id": "164680", "url": "https://cs.wikipedia.org/wiki?curid=164680", "title": "Fokker Scourge", "text": "Fokker Scourge\n\nAnglický termín Fokker Scourge začal v létě 1915 používat britský tisk. Vztahoval se k období první světové války, kdy se na západní frontě objevil nový německý stíhací letoun Fokker Eindecker (postupně verze E.I, E.II, E.III a E.IV). Byl vyzbrojen synchronizovaným kulometem, který mohl střílet přímo okruhem vrtule a tak dovoloval pilotům jednodušší, přesnější a hlavně účinnější střelbu. Systém poskytoval letadlu obrovskou převahu nad spojeneckými letouny, které měly kulomety namontovány v méně výhodných pozicích. Němečtí piloti, jako například Ernst Udet, Max Immelmann nebo Oswald Boelcke, sestřelili během relativně krátké doby značné množství spojeneckých letadel. Koncem léta mělo německé letectvo drtivou vzdušnou převahu, znemožňující spojencům provádění životně důležitého leteckého průzkumu a pozorování. \n\nFokker \"Eindecker\" (česky: \"Jednoplošník\") byl prvním jednoplošným stíhačem vyvinutým pro německé letectvo.\n\nNová spojenecká letadla s tlačnou vrtulí, F.E.2 a Airco D.H.2 a nový Nieuport 11, která se zakrátko dostala do výroby, se s technickou výhodou Fokkerů na čas vyrovnala. Když však Němci v srpnu 1916 nasadili nový letoun Albatros D.II a po něm v prosinci Albatros D.III, situace se znovu obrátila a v dubnu 1917 němečtí piloti opět decimovali jednotky RFC. Toto období vešlo do historie jako „Krvavý duben“.\n\nV následujících dvou letech převyšovaly spojenecké jednotky Němce jak v počtech tak i kvalitou svých letadel novější konstrukce. Výsledkem bylo, že Němci dokázali získat pod svou (omezenou) kontrolu jen malé úseky fronty. Německé velení požadovalo nový typ letounu, který by ztracenou převahu pomohl opět získat. Tímto strojem se stal skvělý a slavný Fokker D.VII, který zapříčinil druhé, sice kratší, ale nezanedbatelné období \"Fokkerova biče\". Letouny Fokker D.VII byly tak úspěšné, že byly jako jediná zbraň výslovně jmenovány v podmínkách Versailleské smlouvy a všechny stroje musely být předány spojencům v rámci reparací. \n\n"}
{"id": "164734", "url": "https://cs.wikipedia.org/wiki?curid=164734", "title": "Slovenská pošta", "text": "Slovenská pošta\n\nSlovenská pošta, a.s. je firma provozující poštovní služby na území Slovenské republiky. Při své činnosti se řídí zákonem o poštovních službách č. 324/2011 Z.z. ze 14. září 2011.\n\nSlovenská pošta a. s. (SP) sídlí v Banské Bystrici, Partizánska cesta 9.\n\nSP řídí generální ředitel, který je zároveň předsedou představenstva a. s. V současnosti je gen. ředitelem a předsedou představenstva a. s. Mgr. Ing. Tomáš Drucker\n\n\n\nHlavní činností je výkon poštovního provozu na území SR. Tím se rozumí:\n\nVedlejší činností je obstaravatelská a komerční činnost pro smluvní partnery.\n\nSP disponuje 1 545 poštami (údaj za r. 2013).\n\n\n"}
{"id": "164735", "url": "https://cs.wikipedia.org/wiki?curid=164735", "title": "Olympijský slib", "text": "Olympijský slib\n\nOlympijský slib přednáší sportovec a rozhodčí v průběhu zahajovacího ceremoniálu olympijských her. \n\nSportovec z pořadatelské země drží cíp olympijské vlajky a přednáší slova slibu:\n\nRozhodčí, také z pořadatelské země, slibuje podobným způsobem s cípem olympijské vlajky v ruce:\n\nOd letních olympijských her mládeže v roce 2010 byl přidán další slib, a to za trenéry z pořadatelské země:\n\nOlympijský slib napsal baron Pierre de Coubertin a poprvé zazněl na slavnostním zahájení letních olympijských her 1920 v Antverpách. Text olympijského slibu se v průběhu let mírně měnil, desetibojař Victor Boin v roce 1920 říkal:\n\nPozději bylo slovo \"přísaháme\" zaměněno za \"slibujeme\" a \"země\" za \"družstvo\". Část týkající se dopingu byla doplněna až pro Letní olympijské hry 2000.\n\nRozhodčí skládali první slib na letních olympijských hrách 1972 v Mnichově.\n"}
{"id": "164737", "url": "https://cs.wikipedia.org/wiki?curid=164737", "title": "Eugene Paul Wigner", "text": "Eugene Paul Wigner\n\nEugene Paul Wigner (původně maďarsky Wigner Pál Jenő) (17. listopadu 1902, Budapešť – 1. ledna 1995, Princeton, New Jersey) byl americký fyzik židovského původu, nositel Nobelovy ceny za fyziku.\n\nNobelovu cenu získal „za příspěvky k teorii atomového jádra a elementárních částic, zejména \"za objev základních principů symetrie a jejich aplikace v praxi\".“ Ve světě fyziků byl někdy označovaný jako tichý génius a někteří z jeho současníků ho přirovnávali k Einsteinovi. \nWigner byl jedním z těch fyziků, kteří v 20. létech minulého století přetvořili fyziku. První fyzici z této generace: Werner Heisenberg, Erwin Schrödinger a Paul Dirac vytvořili kvantovou mechaniku. Byl to úplně nový, oslnivý svět, který však otevřel mnoho nových základních otázek. Následovali je další, aby této otázky zodpovídali a aby nastolili otázky ještě složitější.\n\nWigner patřil k druhé skupině těchto vědců. Zavedl pojem symetrií do kvantové mechaniky, v 30. létech rozšířil svůj výzkum na atomová jádra. V letech 1939 až 1945 tato generace pomohla přetvořit svět.\n\nWigner patřil do skupiny známých maďarsko-židovských fyziků a matematiků z Budapešti. Patřili sem Paul Erdős, Edward Teller, John von Neumann, a Leó Szilárd. Jejich američtí kolegové je kvůli jejich jakoby „nadpozemským“ schopnostem přezdívali „\"The Martians\"“ (Marťani). Szilárd byl nejlepším přítelem Wignera v dospělosti. Neumann byl Wignerův spolužák a rádce, o kterém později Wigner napsal: „byl to nejmoudřejší člověk, jakého jsem na Zemi poznal.“ E. P.Wigner byl však z nich jediný, kdo získal Nobelovu cenu. \n\nWigner Jenő se narodil v Budapešti r. 1902 v tehdejším Rakousko-Uhersku. Tehdy ještě nebyla známa teorie relativity a ani kvantová mechanika. I nejlepší vědci považovali fyziku za vědu, která je už takřka dokončená, v které je už objeveno všechno podstatné a v které je nutné dopracovat už jen pár drobností. \n\nKdyž měl jedenáct roků, dostal tuberkulózu a šest týdnů se léčil v sanatoriu. Jeho rodiče žili v harmonickém manželství. Jenő měl dvě sestry. \nStudoval na Fasori Evangélikus Gymnázium. Matematiku ho učil vědec a učitel Rátz László, který učil i Neumanna. Fyziku ho učil Sándor Mikola. Poté, co ukončil gymnázium, se zapsal na Polytechniku na studium chemie, ale od roku 1921 pokračoval v studiu už na Vysoké škole technické v Berlíně (v současnosti Technická univerzita Berlín).\nKaždou středu odpoledne se zúčastňoval setkání Německé fyzikální společnosti (Deutschen Physikalischen Gesellschaft), na kterém nechyběli velcí vědci jako Max Planck, Max von Laue, Rudolf Ladenburg, Werner Heisenberg, Walther Nernst, Wolfgang Pauli a v neposlední řadě i Albert Einstein. Zde se Wigner setkal i s Szilárdem, který se takřka ihned stal jeho dobrým přítelem, ačkoliv osobnost Wignera mu zůstala zahalena. Třetí významné setkaní se odehrálo v Kaiser Wilhelm Institute, kde Wigner pracoval a kde se setkal s Michael Polanyim, který byl po László Rátzovi jeho druhým nejvýznamnějším učitelem.\n\nV roce 1925 se vrátil do Maďarska a pracoval u otce jako chemický inženýr, ale nakonec se vrátil do Německa. Nedokázal odolat Berlínskému výzkumnému ústavu krystalů. Koncem 20. let se ponořil do Heisenbergovy, Schrödingerovy a Diracovy kvantové mechaniky i přes mírnému odporu Einsteina. V Göttingene se stal asistentem slavného matematika Davida Hilberta. Velkým zklamáním pro Wignera bylo, že Hilbert už nebyl duševně aktívní a proto Wigner strávil mnoho času v Göttingenské knihovně a svůj volný čas zasvětil fyzice. Zde položil základy teorie symetrií v kvantové mechanice. \n\nV roku 1930 Wignera a i Neumanna vzali na Princetonskou univerzitu. Po nástupu Hitlera k moci tu našli bezpečné místo, a dokonce i ještě půl roka cestovali, učili se a vyučovali v Evropě. Těžko bychom našli mírumilovnějšího člověka, než byl Wigner, ale i tak ho však hněvalo jak je Hitler nebezpečný. Nejdřív, když mu lidé děkovali za jeho úsudek, vždy se ohradil a tvrdil, \"že k odhalení Hitlerovy hrozby nebylo nutné mít zvláštní schopnosti, spíš bylo nutné mít zvláštní schopnosti, aby to někdo nerozeznal\". V Princetonu roku 1934 Wigner představil svoji sestru Margitu fyzikovi Paulovi Diracovi. Margita a Dirac se vzali a Wigner se sblížil s Diracem. Wigner strávil určitý čas i s Einsteinem, který sem přišel na Institute for Advanced Study.\n\nKoncem 30. let rozšířil svůj výzkum i na atomová jádra. Rozvinul zde jednu velmi důležitou teorií nukleárních reakcí. Byl brilantním teoretikem (např. Wigner – Eckartův teorém), ale i experimentálním fyzikem. V roku 1936 už na Princetonu o Wignera neprojevili zájem, proto odchází na University of Wisconsin. Zde se setkává i se svojí první manželkou, půvabnou studentkou fyziky Amelií Frankovou. Franková však o rok později umírá a Wignera chce odejít z Madisonu. 8. ledna 1937 se stal občanem Spojených států. Princetonská univerzita v tom čase hledala vynikajícího mladého fyzika a mnozí doporučovali právě Wignera. Roku 1938 byl už zpět v Princetonu. \n\nI když se považoval za politického laika, v letech 1939 a 1940 sehrál významnou úlohu v přípravách i v uskutečnění projektu Manhattan, na jehož konci byl zrod atomové bomby, která měla zastavit Hitlera. Wignera však velmi ranilo, když atomové bomby svrhli na Hirošimu a Nagasaki. I přesto však obhajoval USA, protože to byl jeho nový domov. Wigner zůstal i nadále přesvědčený, že atomová bomba byla potřebná. \n\nV roce 1946 přijal místo vedoucího v Clinton Laboratory (v současnosti Oak Ridge National Laboratory, Tennessee). Protože neměl úřednickou povahu o rok později se vrátil na Princetonskou univerzitu, kde působil jako učitel a vědec. \n\nV 50. letech ho zarmoutila smrt E. Fermiho, A. Einsteina a Neumanna. V roce 1954 ho znepokojilo, když prezident Eisenhower odebral bezpečnostní prověrku J. Robertu Oppenheimerovi. Proti Oppenheimerovi svědčil i Wignerův starý přítel, E. Teller. \n\nV roce 1960, když ho už považovali za jednoho z největších představitelů matematické fyziky, nabídl pohled na sílu matematiky v jeho nejznámější eseji, v současnosti už klasické „\"The Unreasonable Effectiveness of Mathematics in the Natural Sciences\"” (volný překlad: Nesmyslná účinnost matematiky v přírodních vědách, online verze), v které argumentoval, že biologie a poznávaní mohou být zdrojem fyzikálních konceptů, a že šťastná náhoda, při které se matematika a fyzika tak dobře doplňují se zdá byt „nerozumná“ a těžko vysvětlitelná. \n\nVýznamný matematik Andrew M. Gleason si myslel, že Wignerův pohled byl nerozumný: „\"Mathematics is the science of order and patterns, so why should it be a mystery that given some order in the universe we should be able to select (or construct) a mathematical structure to fit the facts?\"“ (volný překlad: Matematika je vědou řádu a zákonitostí, tak proč by mělo byt tajemné dát vesmíru pořádek a vytvořit (anebo zkonstruovat) matematickou strukturu na přizpůsobení skutečnosti?). \n\nRoku 1963 Wigner dostal Nobelovu cenu za fyziku. Uznal, že ho nikdy nenapadlo, že se mu to může stát a ještě k tomu dodal: „\"Nikdy jsem nečekal, že jednou bude moje jméno v novinách zmiňované bez toho, abych provedl nějaké šibalství“\n\nV roce 1992 vydal svoje paměti „\"The Recollections of Eugene P. Wigner\"“ (pomohl mu Andrew Szanton). O tři roky později zemřel.\n\nWigner byl známý svojí jemností a zdvořilostí. Jednou v mládí ležel na trávě na Göttingenském koupališti společně s německým astronomem, který se jmenoval Heckman. Heckman si všiml, že po Wignerově pravé noze lezou mravenci a jeden z nich ho štípnul. Heckman se zeptal Wignera, proč ty mravence nezabije. „Protože nevím, který mne kousnul“ – odpověděl mu Wigner.\n\nNa vědeckých schůzích, ať už formálních, anebo neformálních Wigner často reagoval: „Nerozumím.“ Nikdy nebyl domýšlivý, nikdy se nebál, že ho budou považovat za hlupáka. \n\nI když byl Wigner vědec, byl poměrně pověrčivý, po každé dobré zprávě zaklepal na dřevěný předmět. \n\nNa sklonku života se jeho myšlení stávalo mnohem více filosofičtější. Ve svých memoárech napsal: \"„plný smysl života, kolektivní význam všech lidských přání, je takovou záhadou, která překonává naše chápaní. Jako mladý muž jsem se rozčiloval nad tímto stavem. Ale už jsem se s tím smířil. Dokonce je pro mne ctí, že můžu být součástí tohoto tajemství.“ \nMezi jeho významné práce patří „\"Vztahy disperze a jejich souvislost s kauzalitou\"“ z roku 1964 a „\"Symetrie a reflexe\"“ z roku 1967.\n\n\n"}
{"id": "164741", "url": "https://cs.wikipedia.org/wiki?curid=164741", "title": "Dennis Gabor", "text": "Dennis Gabor\n\nDennis Gabor (maďarsky \"Gábor Dénes\", 5. června 1900, Budapešť – 8. února 1979, Londýn) byl maďarsko-britský fyzik. V roce 1948 objevil princip holografie. V roce 1971 získal Nobelovu cenu za fyziku.\n\n\n\n\n"}
{"id": "164743", "url": "https://cs.wikipedia.org/wiki?curid=164743", "title": "Hannes Alfvén", "text": "Hannes Alfvén\n\nHannes Olof Gösta Alfvén (30. května 1908, Norrköping, Švédsko – 2. dubna 1995, Djursholm, Švédsko) byl fyzik a astrofyzik, který se zabýval zejména kosmickou elektrodynamikou. Navázal na práci norského fyzika Kristiana Birkelanda. V roce 1939 publikoval Alfvén teorii magnetických bouří a polárních září. Významnou mírou přispěl k moderní planetární kosmologii hlavně pracemi o přenosu momentu hybnosti z rotujícího praslunce na planety, účinku magnetických polí na pramlhovinu a pracemi o magnetosféře Země a jiných těles. V roce 1970 dostal Nobelovu cenu za práce v oblasti fyziky plazmatu a její interakce s magnetickým polem. Zavadí také alternativní model, který se nazývá plazmová kosmologie.\n"}
{"id": "164746", "url": "https://cs.wikipedia.org/wiki?curid=164746", "title": "Světová poštovní unie", "text": "Světová poštovní unie\n\nSvětová poštovní unie (francouzsky Union postale universelle, anglicky Universal Postal Union, zkráceně v obou těchto jazycích UPU) byla založena 9. října 1874 v Bernu ve Švýcarsku původně jako tzv. \"Generální poštovní unie\". Jejím hlavním cílem bylo a stále je zabezpečit rozvoj mezinárodního poštovního spojení a sjednocovat podmínky pro mezinárodní poštovní přepravu. Základními smluvními dokumenty UPU jsou \"Akta\" obsahující pravidla pro mezinárodní poštovní služby.\n\n\n\nAdresa UPU: Weltpoststrasse 4, Case Postale 3000, Bern 15, Švýcarsko\n\nCílem UPU je dále zajišťovat organizaci a zdokonalování poštovních služeb a podporovat v tomto oboru rozvoj mezinárodní spolupráce.\n\nNejvyšším orgánem UPU je \"Světový poštovní kongres\", který se schází minimálně jednou za čtyři roky a provádí změny \"Akt UPU\".\nV období mezi kongresy řídí UPU \"Administrativní rada\" složená z 41 členských zemí, \"Rady poštovního provozu\" a \"Poradního výboru\".\nSekretariát UPU se nazývá \"Mezinárodní úřad\". V jeho čele stojí volený generální ředitel. Od roku 2012 to je Bishar Abdirahman Hussein, který byl v říjnu 2016 znovuzvolen 26. Světovým poštovním kongresem na období dalších čtyř let.\n\nOficiálním jazykem UPU je francouzština, angličtina se stala pracovním jazykem v roce 1994 a v současné době v pracovních jednáních převažuje. Většina dokumentů je publikována v oficiálních jazycích OSN, kterými jsou s angličtinou a francouzštinou dále arabština, čínština, ruština, španělština a portugalština. Významná jednání, jako jsou jednání Kongresů UPU, jsou simultánně tlumočena do těchto jazyků.\n\nPříští Kongres se má konat v roce 2020 v Abidjanu.\n\n\nUPU v současné době sdružuje 192 členských zemí. Do její působnosti patří více než 5 milionů pracovníků na více než 660 tisících poštovních provozovnách. Poslední z Kongresů UPU se uskutečnil v roce 2016 v Istanbulu. Mimořádné Kongresy se v novější době konaly v září 2018 v Addis Abebě a v září 2019 v Ženevě.\n\nV říjnu 2018 oznámily USA, že s roční výpovědní lhůtou vystupují ze Světové poštovní unie. Důvodem mají být pro USA finančně nevýhodné podmínky, zejména při poštovní výměně s Čínou. Současně USA prohlásily, že k vystoupení nedojde, pokud bude nalezeno řešení mezinárodního remuneračního systému. Za tím účelem byl na září 2019 svolán 3. mimořádný kongres Světové poštovní unie, kde došlo k jednomyslné dohodě.\n\nPro centrálu společnosti v Bernu vydává švýcarská poštovní správa od roku 1957 zvláštní emise poštovních známek ve švýcarské měně. Jsou opatřeny nápisem UNION POSTALE UNIVERSELLE a nadtitulkem HELVETIA.\n\n\n"}
{"id": "164747", "url": "https://cs.wikipedia.org/wiki?curid=164747", "title": "Luis Walter Alvarez", "text": "Luis Walter Alvarez\n\nLuis Walter Alvarez (13. června 1911, San Francisco, Kalifornie – 1. září 1988, Berkeley, Kalifornie) byl americký fyzik španělského původu který se proslavil zejména hypotézou o vymření dinosaurů vlivem impaktu mimozemského tělesa a výzkumem v oblasti částicové fyziky. \n\nAlvarez se narodil 13. června 1911 v San Franciscu jako druhý nejstarší ze čtyř dětí, měl dvě sestry a bratra. Jeho otec i dědeček byli významnými lékaři, teta byla malířkou. \n\nV letech 1918 až 1924 navštěvoval Madison School v San Franciscu, posléze San Francisco Polytechnic High School. V roce 1926 se ovšem s rodinou přestěhoval do Rochesteru, kde poté navštěvoval Rochester High School. Po dokončení střední školy nastoupil na Chicagskou univerzitu, kde v roce 1932 získal bakalářský titul, v roce 1934 titul magistrský a o 2 roky později doktorát.\nFyziku začal studovat po dokončení bakalářského studia. Dostalo se mu zvláštní příležitosti pracovat na zařízení prvního amerického nositele Nobelovy ceny za fyziku, krátce předtím (1931) zemřelého Alberta Abrahama Michelsona. Během svého magisterského studia vedením významného fyzika jímž byl Arthur Holly Compton začal s výzkumem kosmického záření, o němž za pomoci vlastně sestrojeného Geigerova-Müllerova počítače zjistil, že více záření přichází ze západu, z čehož usoudil, že kosmické záření je pozitivně nabité.\n\nPo dokončení studia v Chicagu byl na doporučení své sestry přijat na Kalifornskou univerzitu v Berkeley k uznávanému fyzikovi Ernestu Lawrencemu. Spolupracoval ovšem i se skupinou teoretiků již vedl Robert Oppenheimer. Konkrétně se zde věnoval pozorování radioaktivní beta přeměny, sám Alvarez byl autorem řady experimentů. Dále se věnoval výzkumu izotopů vodíku a helia, prokázal, že helium 3 je stabilní, zatímco tritium nestabilní a nikoli naopak, jak se dříve předpokládalo. Později ve spolupráci s Felixem Blochem změřil magnetický moment neutronu.\n\nKdyž začala druhá světová válka byla na Massachusettském technologickém institutu založena vojenská laboratoř se zaměřením na výzkum radarů, kam byli přijati Alvarez i Lawrence. Zde přispěl k řadě projektů, například zlepšil radary na hledání nepřátelských ponorek. Především však přišel na nový typ mikrovlnného radaru a současně na nový typ antény. Tento vynález umožnil američanům poměrně přesně bombardovat území nepřítele i ve špatném počasí. Později se uplatnil jako radar umožňující bezpečné přistávání i za zhoršených podmínek. V roce 1943 tento systém Alvarez osobně testoval v Anglii, kde se seznámil s Arthurem C. Clarkem, s nímž se později stali dobrými přáteli.\n\nKe konci roku 1943 pozval Oppenheimer Alvareze k účasti na projektu Manhattan, bylo ovšem rozhodnuto, že Alvarez několik měsíců stráví v Chicagu, tamní tým vedl Enrico Fermi. Alvarez byl vojenským vedoucím projektu Leslie Grovesem požádán o zjištění způsobu detekce potenciálních německých jaderných ponorek. Alvarez navrhl využití detekčního letounu, který by hledal stopy radioaktivních prvků, zejména xenonu 133. Toto bylo uskutečněno, ale žádné stopy xenonu nebyly nalezeny. \n\nNa počátku roku 1944 se přesunul do Los Alamos, kde začal pracovat na plutoniové bombě Fat Man, která ovšem pracovala na jiném principu než déle vyvíjená uranová bomba Little Boy. Pro plutoniovou bombu bylo potřeba téměř kritické množství plutonia, které se stlačovalo konvenčním výbuchem. Alvarez tento problém řešil technicky, když vyráběl rozbušky. Posléze vytvořil soubor kalibrovaných mirkofonů a vysílačů a měřil jimi síly jaderných výbuchů, včetně explozí v Hirošimě a Nagasaki.\n\nPo skončení druhé světové války se vrátil do Berkeley s mnoha nápady jak válečné vynálezy využít ke zlepšení urychlovačů částic. Největší přelom zaznamenal Edwin McMillan, který vytvořil první synchrocyklotron. Společně pak zkonstruovali v té době největší urychlovač částic světa Bevatron. Ve 40. letech bylo ovšem obtížné provézt analýzu výsledků, proto se chytil nového vynálezu bublinkové komory, s nímž přišel Donald Arthur Glaser. V Glaserově detektoru byl jako kapalina v níž se objevovaly stopy částic ether. Alvarez místo toho použil kapalný vodík, což mu umožnilo stopy fotografovat. Byla postavena komora velká 2 metry, v níž docházelo k milionům událostí. Alvarez tak objevil řadu rezonančních stavů částic a molekul, za což byl v roce 1968 odměněn Nobelovou cenou za fyziku. Vyninul také nové systémy pro detekci a analýzu dat. \n\nV roce 1964 vyrobil balónový experiment HAPPE ke zkoumání vysokoenergetického kosmického záření a jeho srážek se zemskou atmosférou. Později změnil zaměření experimentu na studium kosmologie, přesněji částic z raného vesmíru. \nO rok později navrhoval hledání neznámých prostor v egyptských pyramidách za pomocí kosmického záření. Měření jeho rychlosti a směru částic tohoto záření by bylo možné odhalit potenciální komory v pyramidách. Výzkum pokračoval do roku 1969, kdy bylo prozkoumáno 20% velké pyramidy a žádné neznámé komory nebyly nalezeny.\n\nNa konci 70. let Alvarezův syn Walter Alvarez, který je geologem, zkoumal v Itálii vrstvy mezi křídou a třetihorami. Po návratu do Berkeley oznámil otci, že v této době došlo z neznámých důvodů k velkému vymírání a že by rád tuto záhadu vyřešil. Alvarez starší začal na této otázce pracovat s chemiky z Lawrence Berkeley National Laboratory a dospěli k závěru, že vymírání má mimozemský původ. Z rozboru jílu bylo zjištěno, že obsahují saze, šokové krystaly křemene, mikroskopické diamanty a vzácné minerály, které se tvoří pouze za vysokých teplot a tlaků. Toto zjištění publikoval v roce 1980 a setkalo se s výrazným ohlasem v geologické komunitě. Objevu kráteru Chicxulub v roce 1990 se ovšem Alvarez starší již nedožil. Tato teorie je i k roku 2018 považována za nejpravděpodobnější vysvětlení příčiny vymírání na konci druhohor.\nV roce 1983 přišli paleontologové David Raup a Jack Sepkoski na základě domnělé periodicity velkých vymírání s myšlenkou, že existuje hvězda Nemesis obíhající kolem Slunce. Alvarez spočítal, že by muselo jít o hnědého nebo červeného trpaslíka ve vzdálenosti 1,5 - 3 světelné roky od Slunce. Do roku 2016 ovšem žádná taková hvězda nalezena nebyla a její existence je většinou astronomů často a výrazně zpochybňována. Stejně tak se ukazuje, že domnělá periodicita vymírání je zřejmě jen důsledkem statistické chyby.\n\nKromě vědy se Alvarez věnoval i letectví. Létat se naučil v roce 1933, měl nalétáno více než 1000 hodin a často působil i v pozici velícího pilota. V letectví je rovněž autorem řady vynálezů. Později sloužil jako člen mnoha výborů pro vojenské i civilní letectví, například působil u Federal Aviation Administration a President's Science Advisory Committee. Účastnil se i mnoha letů ve vojenských letounech, proletěl se v Boeing B-29 Superfortress nebo Lockheed F-104 Starfighter.\n\nLuis Alvarez byl dvakrát ženatý. První manželku Geraldine Smithwick si vzal v roce 1936, rozvedeni byli roku 1957 a měli spolu syna a dceru. Druhou manželku Janet Landis si v roce 1958 a měl s ní rovněž syna a dceru. Jeho syn Walter Alvarez z prvního manželství je významným geologem.\n\n\n"}
{"id": "164750", "url": "https://cs.wikipedia.org/wiki?curid=164750", "title": "Kongregace Milosrdných sester svatého Vincence de Paul", "text": "Kongregace Milosrdných sester svatého Vincence de Paul\n\nKongregace Milosrdných sester svatého Vincence de Paul (někdy psáno také z Pauly, z Paula) je katolická kongregace, jejímž posláním je péče o seniory, děti, dlouhodobě nemocné, tělesně a duševně trpící. Sestry působí v řadě zemí světa.\nKongregace náleží do širší vincentiniánské rodiny. Sestry se dříve česky nazývaly vincentinky, v současnosti jsou jednoslovně označovány jako vincentky, stejně jako jiné řeholnice náležející do této rodiny, Společnost Dcer křesťanské lásky, která působila ve Staré Boleslavi.\n\nKongregace byla založena ve Vídni v březnu 1832. Na Moravu přišly poté, co jim hraběnka Ernestina z Arenbergu věnovala své panství v Pačlavicích a zavázala je k dobročinným skutkům. V darovací listině z 21. 5. 1841 žádá jmenovaná hraběnka sestry, aby z tohoto majetku založily filiálku v Kroměříži a aby tam podle své svaté řehole ošetřovaly nemocné, pečovaly o chudé děti a vyučovaly náboženství. Přála si, aby i v Pačlavicích bydlelo několik sester a věnovalo se stejné službě. 11. října 1842 mohlo pět prvních sester převzít svěřenou činnost. Pro tento účel byl využíván zámek v Pačlavicích. Posvěcení domu v Kroměříži a zároveň uvedení sester se konalo 13. září 1845 a tím byla založena první řádová nemocnice na českém území. Česká provincie vznikla osamostatněním z rakouské v roce 1920. K dalším ústavům patřilo \"Vincentinum\" Na Petynce v Praze - Břevnově, které bylo zřízeno z odkazu Emanuela Pöttinga roku 1889 jako ústav pro duševně choré. Další zařízení byla například na zámku ve Smečně. Všechny řeholní domy byly zrušeny v letech 1949 - 1950 a sestry přesídleny do Bílé Vody u Javorníka nebo převedeny do civilních nemocnic či ústavů.\n\nPo roce 1989 získala česká provincie zpět do vlastnictví provinční klášterní dům v Kroměříži, kde sestry provozují Nemocnici Milosrdných sester svatého Vincence de Paul, jejíž většinu představuje doléčovací zařízení pro dlouhodobě nemocné. Posláním vincentek je služba těm, kteří je potřebují, zejména nemocným, dětem, mládeži, chudým a postiženým.\n\n\n\n"}
{"id": "164754", "url": "https://cs.wikipedia.org/wiki?curid=164754", "title": "Agentura Evropské unie pro základní práva", "text": "Agentura Evropské unie pro základní práva\n\nAgentura Evropské unie pro základní práva, neformálně též Agentura pro lidská práva (\"European Union Agency for Fundamental Rights\", zkr. FRA), je decentralizovaným orgánem Evropské unie. Má sídlo ve Vídni. Svou činnost zahájila v roce 2007. Agentura nahradila Evropské středisko pro sledování rasismu a xenofobie (EUMC).\n\nAgentura by měla shromažďovat objektivní, spolehlivé a srovnatelné informace o dodržování základních práv a vývoji situace v této oblasti, analyzovat tyto informace se zaměřením na příčiny, důsledky a účinky nedodržování základních práv a zkoumat příklady správného postupu při řešení těchto záležitostí.\n\n"}
{"id": "164762", "url": "https://cs.wikipedia.org/wiki?curid=164762", "title": "Ernst Ruben Lagus", "text": "Ernst Ruben Lagus\n\nGenerál Ernst Ruben Lagus (12. října 1896 – 15. července 1959) byl finský generálmajor, specialista na tankové boje a první vyznamenaný Mannerheimovým křížem (22. července 1941).\n\nLagus byl jeden z tzv. finských myslivců, trénovaných za první světové války v Německu. Během zimní války zodpovídal za zásobování jednotek bojujících na Karelské šíji, za pokračovací války velel nejprve Myslivecké brigádě, posléze pak Obrněné divizi.\n"}
{"id": "164764", "url": "https://cs.wikipedia.org/wiki?curid=164764", "title": "Badyáník pravý", "text": "Badyáník pravý\n\nBadyáník pravý (\"Illicium verum\") je stálezelený listnatý strom s jednoduchými list]y a světlými žlutozelenými květy, dosahující výšky až 18 m. Plody jsou měchýřky uspořádané do tvaru osmicípé hvězdy. Rostlina poskytuje koření badyán.\n\nPůvodem badyáníku je Čína, Indie, Filipíny a Vietnam. Roste v tropických a subtropických oblastech, mj. v Severní Americe. Do Evropy ho přivezl koncem 16. století anglický mořeplavec sir Thomas Cavendish.\n\nZralé plody obsahují esenciální oleje, anethol a látky s antibakteriálními účinky (mj. safrol). Chutí se podobají anýzu; používají se jako koření (badyán), v parfumerii, při výrobě likérů a také v léčitelství proti revmatismu, bolestem zad, dále k léčení nadýmavosti, zažívacích obtíží a křečí. V Asii je využíván i pro červené dřevo tamními výrobci nábytku.\nPříbuzný je strom badyáník posvátný (\"Illicium religiosum\") rostoucí především v Japonsku. Zde se nazývá \"sikimi\", vyskytuje se často poblíž buddhistických svatyň, jeho plod je však hořký a jedovatý.\n\n"}
{"id": "164766", "url": "https://cs.wikipedia.org/wiki?curid=164766", "title": "Gyaring", "text": "Gyaring\n\nGyaring může znamenat:\n\n\n"}
{"id": "164773", "url": "https://cs.wikipedia.org/wiki?curid=164773", "title": "Renault 3", "text": "Renault 3\n\nRenault 3 (krátce R 3, interní označení \"R1121\") byla levnější a minimálně vybavená verze automobilu Renault 4, vyráběná v letech 1961 – 1962. Byla určena pouze pro francouzský trh. Dodávána byla pouze ve třech po sobě následujících odstínech šedé () označených \"Gris Olivier 610\", \"Gris Pyramide 635\" a \"Gris Templier 618\" v závislosti na skladových zásobách.\n\nNa první pohled se od Renaultu 4 lišila absencí okna mezi C a D sloupkem. Vybavena byla malým motorem o objemu 603 cm³ odvozeným z předchůdce, Renault 4CV. V období od července 1961 do září 1962 bylo vyrobeno pouze 2526 vozů.\n\n"}
{"id": "164786", "url": "https://cs.wikipedia.org/wiki?curid=164786", "title": "Ordináta", "text": "Ordináta\n\nOrdináta je vertikální osa souřadnic grafu v souřadné soustavě, resp. hodnota, kterou na této ose reprezentuje daná souřadnice. v kartézské souřadné soustavě ji reprezentuje \"osa y\". Vodorovná osa se jmenuje abscisa.\n"}
{"id": "164787", "url": "https://cs.wikipedia.org/wiki?curid=164787", "title": "Abscisa", "text": "Abscisa\n\nAbscisa je vodorovná osa souřadnic grafu v souřadné soustavě, resp. hodnota, kterou na této ose reprezentuje daná souřadnice. v kartézské souřadné soustavě ji reprezentuje \"osa x\". Vertikální osa se jmenuje ordináta.\n"}
{"id": "164789", "url": "https://cs.wikipedia.org/wiki?curid=164789", "title": "Dácie", "text": "Dácie\n\nDácie (latinsky \"Dacia\") bylo ve starověku území obývané kmeny Dáků a Getů, které se nacházelo převážně v dnešním Rumunsku. Jeho jižní okraj určovaly Dunaj a pohoří Balkán, zatímco ze západu a východu ho vymezovaly řeky Tisa a Dněstr. Ze severu ohraničoval Dácii horský masiv Karpat, táhnoucí se do středu této země, již rozděloval na dvě části.\n\nDákové a Getové hovořili patrně řečí příbuznou jazyku Thráků, sídlících dále na jihu. Intenzivní styky udržovali rovněž se Skythy, Sarmaty, Kelty a Germány; silný vliv na ně měli i Řekové a Římané. Obyvatelé Dácie se věnovali především zemědělství a těžbě tamějšího nezměrného nerostného bohatství. V jejich náboženských představách náležela stěžejní role víře v boha Zalmoxia, slibujícího jim nesmrtelnost. V 1. století př. n. l. sjednotil Dácii král Burebista, který ji výboji výrazně rozšířil a jejím politickým centrem ustavil Sarmizegetusu. Po jeho smrti se království rozpadlo, nicméně koncem 1. století n. l. zažilo opětovný mocenský rozmach za panování Decebala. Ten se opakovaně střetával s Římany, jimž však během dáckých válek roku 106 podlehl.\n\nJádro někdejšího království, chráněné obloukem Karpat, se za císaře Traiana stalo římskou provincií, jejíž teritorium zhruba odpovídalo nynější Transylvánii, Banátu a Olténii. Římané po vítězství nad Decebalem zničili dácké hlavní město, zotročili nebo pobili mnohé z místních lidí a nahradili je kolonisty z různých částí římské říše, čímž napomohli rychlé romanizaci této oblasti. K upevnění své nadvlády vybudovali města a síť silnic spojujících četné pevnosti. Dácii posléze z vojenských důvodů reorganizovali a rozdělili do tří provincií. Ve druhé polovině 2. století a ve 3. století museli Římané čelit vzrůstajícím útokům okolních kmenů svobodných Dáků: Kostoboků a Karpů, podporovaných Sarmaty a Góty. Stále intenzivnější vpády barbarů rozrušily obranu římské Dácie, až císař Aurelianus někdy kolem roku 271 rozhodl o jejím vyklizení. Část dáko-římské populace byla následně evakuována na pravý břeh Dunaje do Horní Moesie.\n\nStarověcí spisovatelé často měli o barbarském světě na sever od dolního Dunaje jen mlhavé ponětí. Dákové a Getové, jak znějí jména historicky nejstarších známých obyvatel území dnešního Rumunska, tvořili pravděpodobně jediný národ, případně reprezentovali spřízněné skupiny kmenů. Antičtí řečtí dějepisci užívali pro tamější lid výraz Getové (řecky \"Getai\", latinsky \"Getae\"). Obvykle ho zaměňovali s jejich jižními sousedy Thráky. Kupříkladu Herodotos, který o Getech psal jako první, je vyzdvihuje jako nejstatečnější a nejspravedlivější z Thráků. Thukydides o nich poznamenává, že používali stejné zbraně jako Skythové a všichni byli jízdní lučištníci. V pozdějších textech římských autorů, jako byli Julius Caesar, Vergilius, Ovidius, Lucanus nebo Plinius starší, se vyskytuje název Dákové (latinsky \"Daci\"), ačkoli Římané se nevyhýbali ani termínu Getové. Strabon ve své \"Geografice\" uvádí, že Dákové a Getové mluvili stejnou řečí, přičemž Getové byli promícháni s Thráky. Dále rozlišuje Gety a Dáky podle místa jejich sídel: rovinaté kraje Getů, rozkládající se při obou březích dolního Dunaje, přiléhaly k Černému moři, zatímco Dákové obývali hornatější a nepřístupnější oblasti výše proti proudu Dunaje. Na mapě římské říše známé jako \"Tabula Peutingeriana\" jsou obdobně vyznačeny pojmy \"Dagae\" a \"Gaete\". Určití současní badatelé označují Gety a Dáky souhrnným jménem Geto-Dákové.\n\nJméno Dáků je ve Strabonově podání odvozeno z termínu \"Daus\" případně \"Dai\", možné varianty fryžského výrazu \"daos\", což znamenalo „vlk“. Na základě toho lze vyvozovat, že Dákové mohli být ve starověku známí jako vlčí lidé. Této domněnce by nasvědčovala i dácká standarta, zvaná \"draco\", s bytostí s vlčí hlavou a tělem hada. Etymologie slova Dákové je ovšem mezi historiky předmětem dohadů s řadou teorií výkladu jeho vzniku.\n\nVzhledem k neexistujícím písemným pramenům zůstává původ Dáků obestřen tajemstvím. Všeobecně se předpokládá, že jejich předkové pocházeli z rozličných etnických skupin indoevropské provenience. Mnozí vědci vycházejí z hypotézy, podle níž Dákové představovali severní větev thráckých kmenů. V době železné docházelo k pohybu různých celků směřujících z eurasijských stepí podél Černého moře směrem k Dunaji. Většinu těchto nově příchozích tvořili íránští Skythové, jejichž migrační vlny měly znatelný dopad na obyvatelstvo Dácie a zvláště na Gety v Dobrudži, jež nesla jméno Malá Skythie (\"Scythia Minor\"). Ve 3. století př. n. l. je následovali Sarmati osídlující nejvíce oblasti východně od Karpat, v dnešní severní Moldávii. Tito skythští a sarmatští nomádi pozvolna splynuli se zdejší dáckou populací, již obohatili o znalosti pokročilých vojenských technologií a pozměnili její způsob odívání. Dákové postupem času vytvořili pevné kmenové spojenectví, vedené lokálními náčelníky, kteří běžně soupeřili mezi sebou, avšak za vnějšího ohrožení se dokázali sjednotit proti cizím útočníkům. Podrobné údaje o rozložení kmenů v Dácii poskytuje mapa Klaudia Ptolemaia z poloviny 2. století, uvádějící názvy celkem patnácti tamějších kmenů.\n\nVe 4. století př. n. l. se do karpatské kotliny a na Balkán začali od západu tlačit Keltové. Archeologické výzkumy prokázaly, že někteří z nich pronikli až do nynější Transylvánie, kde je absorbovali Dákové. Keltové zásadně ovlivnili dáckou společnost a hospodářství, neboť po jejich příchodu se rozšířily nové metody výroby zbraní, v hornictví a řemeslech, a nastaly změny ve společenském uspořádání.\nNa západním pobřeží Černého moře se od 7. století př. n. l. rozvíjely řecké kolonie, jako byly Histria, Tomis (dnešní Constanța) a Kallatis (Mangalia). S těmito obcemi udržovali Getové kulturní a obchodní styky a jejich prostřednictvím čerpali starověcí dějepisci své informace o okolních národech. Hérodotos se tak zmiňuje o Getech v souvislosti s tažením perského krále Dareia I. proti Skythům v roce 513 př. n. l. O mnoho let později překročil Alexandr Makedonský krátce po svém nástupu na trůn Dunaj a při výpravě proti Triballům vpadl do země Getů. Thrácký král Lýsimachos, jeden z Alexandrových nástupců, se zřejmě roku 292 př. n. l. vypravil na dácké území, nicméně podlehl getskému vládci Dromichaitovi a skončil v zajetí. Vítězný Dromichaites se ke svému pokořenému protivníkovi zachoval velkoryse, když ho propustil výměnou za příslib, že Makedoňané přestanou znepokojovat Gety. Kolem roku 170 př. n. l. se udál první vážnější pokus o sjednocení Geto-Dáků, k němuž dal podnět náčelník Rubobostes, který vládl v nynějším Valašsku a Dobrudži. Kombinací vojenské síly a diplomacie dosáhl aliance s Dáky v Transylvánii a odrazil Bastarny na severovýchodě.\n\nV polovině 2. století př. n. l. se Dákové dostali do kontaktu s Římany, kteří si tehdy podmanili Makedonii a Řecko a z Thrákie učinili svého spojence. Římští místodržitelé Makedonie se potýkali s nájezdy sousedních barbarů, včetně getských a dáckých kmenů. V roce 109 př. n. l. se s nimi střetl prokonzul Marcus Minucius Rufus. V sedmdesátých letech 1. století př. n. l. stanul na Dunaji Gaius Scribonius Curio a několik let nato si Římané podrobili pruh území při Černém moři, zahrnující řecké obce a některé getské kraje. Jejich dalším zásahům vyvstala záhy překážka v podobě rozmachu dáckého krále Burebisty, jehož válečníci porazili roku 61 př. n. l. poblíž Histrie římského vojevůdce Gaia Antonia Hybridu. Burebista poté opanoval zemi Getů s přilehlými řeckými městy a zmocnil se dále obcí Tyrás, Apollonia (Sozopol) a Olbia. Kromě toho se vypravil proti Keltům, žijícím na západ od Karpat a v Panonii, a porazil Skordisky, Taurisky a Boje. Na východě se mu poddali Bastarnové, zatímco na jihu posunul hranice své domény do Moesie. Burebistova říše se táhla od Hercynského lesa, o čemž informuje Julius Caesar, takže se rozprostírala od dnešního Slovenska a středního Dunaje až k pohoří Balkán a řece Dněstru. Strabón uvádí, že Burebista pustošil Thrákii až k Makedonii a Ilýrii.\n\nK vzestupu Burebisty přispělo centralizovanější pojetí vlády opírající se o náboženské uznání zajištěné veleknězem Dekaineem. Králova politická moc a autorita však vycházely především z jeho nezměrné vojenské síly a nabyly tak většího rozsahu než u dřívějších náčelníků. To se projevilo i v jeho zahraniční aktivitě a diplomatických vztazích s Římany, pro něž představoval nebezpečného konkurenta a dokonce se nabízel Pompeiovi za spojence v občanské válce. Julius Caesar plánoval tažení proti Burebistovi, čemuž zabránila jeho násilná smrt v roce 44 př. n. l. Téhož roku byl zavražděn i Burebista, jehož snahy o stmelení multietnické dácké společnosti narazily na odpor domácí šlechty.\n\nDácké náboženství se od náboženství sousedních národů odlišovalo svým monoteistickým charakterem. Jediný bůh Geto-Dáků Zalmoxis, případně Zamolxis, se měl údajně narodit jako člověk. Jistý čas prý pobýval jako otrok u Pythagory a později se vrátil do rodné Dácie. Tam se skrýval v jeskyni, proslul jako prorok oplývající značnou moudrostí a mimořádnými schopnostmi a kázal o nesmrtelnosti lidí. Zalmoxiovi stoupenci ho po jeho smrti prohlásili za nejvyšší božstvo a komunikovali s ním prostřednictvím vybraných poslů. Getové prý mezi sebou urputně zápasili o čest, aby se mohli stát tímto poslem, jenž byl následně shozen z výšky na vztyčená kopí. Pokud zemřel okamžitě, usuzovalo se, že ho bůh přijal. Jestliže přežil, strávil zbytek života v hanbě. Víra v Zalmoxia se soustřeďovala hlavně do oblasti nynější Transylvánie, kde se zdržovali asketičtí kněží, zvaní \"kapnobatai\", provádějící šamanistické praktiky a zahánějící zlé duchy mrtvých. Jedním z nejvýznamnějších Zalmoxiových služebníků byl velekněz Dekaineos, jehož Strabón popsal jako kouzelníka a gótský historik Jordanes o něm soudil, že měl téměř takovou moc jako král. Dekaineos se jako jeho rádce zasloužil o mnohé z náboženských a společenských reforem a nakonec se sám domohl vlády.\nGetové si pod vlivem Thráků osvojili víru v některé další bohy, jimiž byli Gebeleizis, bůh bouře a blesku, Bendis, bohyně měsíce a lovu ztotožňovaná s Artemidou, a bůh blíže neznámého jména připodobňovaný k římskému Martovi.\n\nHérodotos se zmiňuje o náboženských představách Getů, v nichž jasná obloha značila laskavost stvořitele a zajišťovala ochranu. Naopak mraky považovali Getové za špatná znamení a vystřelovali proti nim šípy, jimiž se je snažili zahnat, aby nemohly rušit sluneční oblohu. Blesky a hromy chápali jako příznaky hněvu Zalmoxia a během bouří dokonce ustávali s bojem. Taktéž Strabón poznamenává, že kmeny, s nimiž se střetl Alexandr Makedonský, měly strach pouze z toho, že by na ně mohla spadnout obloha. Smrt přijímali Dákové radostněji než narození, neboť u nich panovala silná víra v posmrtný život. Vlivem toho projevovali dáčtí válečníci v boji nezměrnou divokost a fanatismus. Mimoto věřili, že vlk je jejich ochráncem před zlem, a rostlinám a zvířectvu obecně přisuzovali magickou sílu. Vykonávali rovněž různé zvyky a rituály spojené s tanci a písněmi. Neuctívali žádné idoly či sochy s výjimkou jehlanovitě tvarované lampy, běžné v každém dáckém obydlí. Na rozdíl od Thráků nebo Skythů nezpopelňovali své mrtvé a jejich hroby neopatřovali ani náhrobkem. Těla mrtvých ukládali do země oblečená a s cennostmi, což dokládá mimo jiné nález zlatem a stříbrem bohatě vybaveného hrobu plně vyzbrojeného bojovníka ve voze taženém trojspřežím.\n\nChrámy byly stavěny v opevněných sídlech nebo v jejich blízkosti a vyznačovaly se převážně obdélníkovým půdorysem s pravidelnými řadami podstavců. Četné nálezy starších, z vápence vybudovaných chrámů se vyskytují v Orăștijských horách. Největší známý komplex svatyň se nalézal od dob Burebisty při opevněném hradišti a politickém centru známém jako Sarmizegetusa Regia. Toto sídlo zahrnovalo posvátný okrsek umístěný na terasách východně od vlastní pevnosti, rozkládající se na vrcholu hory. Tamější chrámy vytvořené z andezitu měly jak obdélníkové, tak kruhové tvary. Nedaleké pozůstatky dílen na zpracování kovů a sýpek nasvědčují možné kontrole těchto hospodářských zařízení kněžími. Nelze vyloučit, že královská Sarmizegetusa vyrostla v místě náboženského centra \"Kogaionon\", jelikož tuto bezpečně doloženou posvátnou horu se dosud nepodařilo přesně lokalizovat. Praktikování náboženských obřadů se pravděpodobně neomezovalo jen na samotné chrámy, nýbrž jako alternativní místa uctívání sloužily také horké prameny či posvátné háje.\n\nArcheologové identifikovali v Dácii několik druhů sídel. Velká část obyvatelstva žila v opevněných nebo otevřených vesnicích, přičemž populace některých z nich čítala až tisíc lidí. Individuální typ osídlení představovaly samostatné usedlosti. Dáčtí aristokraté obývali dobře hájitelné věže, pokládané za součást obranného systému. Zdi těchto věží byly budovány způsobem převzatým od Řeků, případně specifickou stavební technikou známou jako \"murus Dacicus\" („dácká zeď“). Tento val sestával ze dvou vnějších zdí tvořených opracovanými kamennými bloky. Mezera mezi zdmi, spojenými v určité vzdálenosti od sebe příčně uloženými dřevěnými trámy, byla vyplněna sutinami a udusanou zeminou. \"Murus Dacicus\" se vyskytoval hlavně u opevněných hradišť na vrcholcích kopců, zastávajících klíčovou defenzivní roli. Síť desítek těchto vojenských pevností se rozprostírala po celé Dácii a střežila nerosty oplývající jádro země. Mimořádné důležitosti nabyla především hradiště v Orăștijských horách, mezi nimiž vynikala Sarmizegetusa Regia a okolní pevnosti, jako byly třeba Blidaru nebo Costești v blízkosti nynější obce Orăștioara de Sus. Leckterá z těchto hradišť přečkala do dnešních dnů a jsou předmětem čilého archeologického výzkumu. Názvy opevněných vesnic a hradišť obvykle zahrnovaly sufix \"dava\", příznačný pro významnější typ sídliště.\n\nForma vlády užívaná mezi Geto-Dáky se v důsledku postupné centralizace proměnila z původní kmenové demokracie, v níž každému muži i ženě náležel jeden hlas, ke kmenové monarchii vedené náčelníkem. Dácká společnost zůstávala po dlouhou dobu poměrně matriarchální, ženy si tudíž směly samy vybrat svého manžela, mohly požádat o rozvod a fungovaly jako hlava rodiny. Horní patra společenského žebříčku zaujímala šlechta, jejíž příslušníci, zvaní \"tarabostes\" či \"pileati\", pocházeli z rodin nejzdatnějších válečníků a hospodářských a správních elit. Plinius starší uvádí řadu vnějších znaků, jimiž se vyšší vrstvy společnosti odlišovaly od ostatních. Jednalo se zvláště o vysokou kuželovitou pokrývku hlavy, rituální tetování a existenci dědičných symbolů. Nejblíže ke králi měli kněží, nadřazení šlechticům. Prostý svobodný lid, ponejvíce řemeslníci, zemědělci, pastevci a lovci, se označoval jako \"comati\". Ačkoli Dácie sloužila jako zdroj otroků v klasickém světě, v tomto regionu jsou jen omezené doklady jejich využívání.\nJazyk, jímž Dákové hovořili, je jen velmi špatně zdokumentován, neboť se nedochovaly skoro žádné dácké nápisy. Jisté je, že náležel do rodiny indoevropských jazyků, přičemž ho někteří badatelé považují za severní dialekt thráckého jazyka, nebo za svébytný jazyk blízce příbuzný thráčtině či frýžštině. Komplex jazyků užívaných obyvateli Dácie a Thrákie se proto někdy společně označuje termínem dáko-thrácký jazyk.\n\nDákové disponovali hojným nerostným bohatstvím v pohoří Karpat, kde těžili měď, železnou rudu a kámen. Techniky těžby a metalurgie se výrazně zdokonalily vlivem Keltů, což přispělo ke znatelnému hospodářskému rozvoji provázenému demografickým růstem. Vedle rud dobývali Dákové obrovské množství soli, jež byla ve starověku jednou z nejvíce ceněných komodit. Disponovali i velice početnými a v tehdejší Evropě největšími doly na zlato a stříbro. Většina populace se zabývala pastevectvím dobytka, ovcí a koz a chovem koní. Už v pozdní době železné pěstovali Geto-Dákové desítky druhů plodin, včetně obilovin. Hluboké lesy, jimiž byla téměř celá Dácie pokryta, skýtaly nevyčerpatelný zdroj dřeva, zvěře a kožešin. Dákové provozovali převážně směnný obchod, protože užívání kovových platidel se netěšilo valné oblibě, třebaže od 4. století př. n. l. napodobovali makedonské a řecké mince. Později razili mimořádně kvalitní zlaté mince.\n\nDíky rozsáhlým zásobám železné rudy Dákové na rozdíl od jiných barbarských národů běžně válčili železnými zbraněmi, ať už různými meči nebo sekerami. Zbraní typickou pro Geto-Dáky byla \"falx\" s kosovitě zakřiveným ostřím. Užívali rovněž střelné a vrhací zbraně jako luky a balisty. Do výbavy dáckých bojovníků patřil oválný štít a patrně i zbroj, přestože na Trajánově sloupu jsou znázorněni pouze se štítem. Od římských dezertérů se Geto-Dákové dobře seznámili s římským způsobem boje.\n\nBrzy po Burebistově smrti upadlo jeho království do vnitřních rozbrojů, když se rozpadlo na čtyři až pět menších politických celků. Dácie přesto i nadále upoutávala pozornost Římanů, rozšiřujících svoji moc k jejím hranicím. Podle tvrzení Marka Antonia, jak je podává Suetonius, měl Octavianus, pozdější první římský císař Augustus, někdy kolem roku 35 př. n. l. uvažovat o navázání dynastické aliance s jedním z getských králů jménem Kotiso, za něhož chtěl provdat svoji dceru Julii. Appiános se naproti tomu zmiňuje o Octavianových záměrech vytáhnout proti Dákům. Poté, co Octavianus zvítězil nad Antoniem, vzrostla aktivita Římanů v oblasti při dolním Dunaji. V roce 29 př. n. l. prokonzul Makedonie Marcus Licinius Crassus odrazil útok Bastarnů do Thrákie a následně si podrobil getské kmeny až po ústí Dunaje. Crassem dobyté území Římané v průběhu Augustovy vlády zkonsolidovali a zformovali zde provincii Moesii.\nŘímská expanze neodradila Dáky od podnikání pravidelných, ničivých nájezdů do oblastí na jih od Dunaje. Římané reagovali občasnými protiútoky, při nichž v letech 11 až 12 zotročili na padesát tisíc Getů a přemístili je do Moesie. Císař Tiberius dovolil kolem roku 20 sarmatským Jazygům usadit se na planině při řece Tise, čímž vznikl nárazníkový pás mezi provincií Panonií a Dáky. V šedesátých letech 1. století se tehdejší správce Moesie opakovaně potýkal s neklidnými národy za Dunajem, přičemž přesídlil desítky tisíc tamějších obyvatel do své provincie. V roce 69 se Dákové pokusili využít zmatků nastalých v římské říši po Neronově smrti ke vpádu do Moesie, avšak byli zatlačeni zpět.\n\nNaléhavost dáckého problému vystoupila za vlády Domitiana, neboť počátkem roku 86 koalice Dáků, Bastarnů, Roxolanů a Jazygů napadla římské pevnosti na Dunaji. Barbaři vyplenili a vypálili četná moesijská sídla a kastely a způsobili smrt místodržiteli Gaiu Oppiovi Sabinovi. Veřejné mínění v Římě přimělo Domitiana, aby se osobně vypravil potlačit dácké nebezpečí. Pět legií pod velením pretoriánského prefekta Cornelia Fuska se vydalo do nitra Dácie, nicméně v bitvě v průsmyku u Tapae utrpělo zdrcující porážku. Jedna legie padla do léčky, v níž byla zcela zničena, a sám Fuscus přišel o život. Tuto katastrofu přivodil Římanům Decebalus, jenž se někdy v této době stal novým dáckým králem. Domitianus se nesmířil s nezdarem a v roce 88 vyslal proti Dákům ještě větší římské vojsko v čele s vojevůdcem Luciem Tettiem Julianem. Ačkoli pod jeho vedením Římané slavili v boji s Dáky větší úspěchy, kvůli houževnatému odporu nepřátel se nedokázali probít k Decebalově sídlu Sarmizegetuse. Decebalus navíc obnovil spojenectví se sousedními sarmatskými a germánskými kmeny, což Domitiana donutilo k vyjednávání. Podle dohodnuté mírové smlouvy se Decebalus formálně podvolil Římu a nadále vládl jako klientský král, Římané se mu ale zavázali platit každoroční tribut a poskytovat technickou pomoc. Hranice s Dáky zůstala po zbytek Domitianova panování klidná, třebaže uzavřený mír představoval pouze dočasné řešení konfliktu.\n\nDecebalus jako první král od časů Burebisty opět sjednotil Dácii, z níž učinil centralizovanější království, než jakým byla za jeho dávného předchůdce, a obdařil ji lépe organizovaným správním aparátem. Udržoval také diplomatické styky s ostatními barbary a potenciálně mohl vážně ohrozit římské podunajské provincie. Císař Traianus, nespokojený s pokořujícími podmínkami Domitianovy smlouvy a s nejistou situací na Dunaji, se rozhodl vést proti Dákům trestnou výpravu. Za tím účelem provedl záhy po svém nástupu na trůn důkladné přípravy, v rámci nichž nechal posílit opevnění a vystavět vojenskou silnici na římském břehu Dunaje. Posléze přisunul do blízkosti Dácie ohromnou armádu čítající takřka sto tisíc mužů.\n\nVlastní invaze začala na jaře roku 101, kdy dvě početné kolony římských vojáků překročily Dunaj a zamířily nejkratší cestou na sever k jádru království v Orăștijských horách. Během tažení se Římané utkali se svými protivníky u Železné brány, v bitvě u Tapae, v níž bouře přiměla Dáky ke stažení. Přestože nepřístupný terén a nevhodné roční období bránily Římanům v dalším postupu, útočníci se nehodlali stáhnout zpět za Dunaj a přezimovali na nepřátelském území. Vytrvalost a krutost dobyvatelů vypalujících venkovskou krajinu a pobíjejících tamější lid narušila soudržnost Dáků a někteří jejich předáci se vydali k Traianovi. Decebalus však neuvažoval o vyjednávání a podnítil spojenecké kmeny k zimnímu výpadu do Dolní Moesie. Traianus nato s částí svých sborů vytáhl vstříc nájezdníkům, které přesvědčivě rozdrtil. Na místě jeho vítězství byl o několik let později zbudován monument \"Tropaeum Traiani\", připomínající císařovo vítězství. V Dácii Římané vytvořili potřebné komunikace, díky nimž mohli v roce 102 přikročit k systematickému dobývání jednotlivých dáckých pevností. Nakonec sevřeli i samotnou Sarmizegetusu, čímž donutili Decebala, aby se vzdal. Vítězný Traianus, přesvědčený, že Dáky dostatečně zpacifikoval, uložil Decebalovi tvrdé podmínky: král musel srovnat se zemí své pevnosti, odevzdat zbraně, přijmout římskou posádku do Sarmizegetusy, vydat všechny přeběhlíky a v zahraniční politice se přidržovat vůle Říma. Římané obsadili zhruba jednu šestinu dáckého království, ovšem Decebalus si podržel vládu.\nNavzdory mírovému ujednání si dácký král počínal naprosto nezávisle a ihned se chystal k nové válce. Traianus zanedlouho po sjednání míru pověřil architekta Apollodóra z Damašku stavbou mostu, jenž u Drobety překlenul Dunaj a umožnil spojení s územím na levém břehu řeky. Decebalus mezitím vyzbrojil vojsko, obnovil pevnosti a vypravil se proti Jazygům. V zimě 104 Dákové opět napadli římské teritorium na jih od Dunaje, posléze zajali Traianem ustaveného velitele v Dácii a vypudili tamější římské oddíly. V reakci na tyto události vyhlásil římský senát Decebalovi válku.\n\nV roce 105 se Traianus vrátil do Dácie a spěšným postupem směřoval do centrální Transylvánie, kde vyvrátil většinu nedávno opravených opevněných sídel v okolí Sarmizegetusy. Římané současně provedli podpůrné útoky do dalších částí Dácie, jimiž zamezili přísunu posil hlavnímu městu. Dákové znepokojovali své protivníky gerilovou taktikou, pro niž dácká krajina poskytovala příhodné prostředí. Přesto nedokázali zabránit Římanům, aby oblehli Sarmizegetusu a po vyčerpávajícím dobývání toto místo koncem léta roku 106 obsadili a zničili. Mnozí Dákové včetně samotného Decebala unikli a vytrvali v odboji. Římané neustávali v systematickém podrobování zbývajících dáckých sídel a pronásledování nepřátelských bojovníků. V beznadějném postavení se prchající a obklíčený dácký panovník rozhodl předejít zajetí sebevraždou, načež si prořízl hrdlo.\n\nKrálova smrt znamenala konec dáckého odporu a definitivní podmanění nerosty nejvíce oplývajících částí Dácie Římany. Vítězové získali ohromnou kořist, jejíž hodnota je vyčíslována na přibližně 165 tun zlata a 330 tun stříbra, a uvrhli do otroctví na 50 000 válečných zajatců. Traianus, obdařený již dříve čestným přízviskem \"Dacicus\", dohlížel na poměry v Dácii ještě několik měsíců a teprve v roce 107 se vrátil do Říma, aby tam triumfem oslavil přemožení Dáků. Průběh obou válek nechal zvěčnit na velkolepém Trajánově sloupu.\n\nV létě roku 106 Římané na dobytém teritoriu zřídili provincii Dácii, která zahrnovala většinu Transylvánie, Banát a Olténii. Jiná zabraná dácká území v Munténii a jižní Moldávii začlenili do Dolní Moesie. Provincie Dácie tvořila od samého počátku předsunutou obrannou linii Římanů, obklopenou barbary a vystavenou jejich útokům. Na západě sousedila s Jazygy, obývajícími prostor mezi Tisou a Dunajem, v severní Transylvánii a na severovýchodě se svobodnými Dáky, a na východě s Roxolany a Bastarny. Správu provincie vykonával místodržitel v hodnosti bývalého konzula, jehož sídlem se stala nejprve \"colonia\" Ulpia Traiana Sarmizegetusa, vzdálená asi 40 kilometrů od původní královské rezidence. Ihned po dobytí započala výstavba administrativních struktur, budování silniční sítě, urbanizace a opevnění vytyčených hranic. Paralelně probíhal proces znovuosídlení válkou vylidněné oblasti, kvůli čemuž Traianus pozval do Dácie, označované rovněž jako \"Dacia Felix\" („šťastná Dácie“), tisíce kolonistů z celé římské říše. Také velká část veteránů setrvala po skončení vojenské služby v provincii.\n\nTraianova smrt v roce 117 podnítila někdejší římské spojence Jazygy, jejich sarmatské příbuzné Roxolany a svobodné Dáky k výpadu do Moesie a Dácie. Ačkoli barbaři byli brzy odraženi, císař Hadrianus prý uvažoval o úplném opuštění Dácie. Nakonec vyklidil pouze těžko bránitelné Valašsko až po řeku Olt. Zbývající teritorium rozdělil do dvou provincií, když jižněji položené regiony přetvořil v Dolní Dácii (\"Dacia Inferior\") v čele s prokurátorem, zatímco rozsáhlejší severnější kraje svěřil jako Horní Dácii (\"Dacia Superior\") do pravomoci císařského legáta. Ještě za Hadrianovy vlády je doložena existence třetí provincie, jež podléhala prokurátorovi a nesla název \"Dacia Porolissensis\". Ta se rozprostírala na horním toku řeky Mureș a jejím centrem bylo město Porolissum.\n\nOd krátké války se Sarmaty se Dácie těšily míru až do závěru panování Antonina Pia, kdy je napadly svobodné dácké kmeny Karpů a Kostoboků. Za Antoninova nástupce Marka Aurelia došlo někdy v letech 167 nebo 168 v souvislosti s markomanskými válkami k poslední zásadní reorganizaci tří dáckých provincií (\"tres Daciae\"). Vojenská a soudní správa se koncentrovala v rukou místodržitele provincie \"Dacia Apulensis\", dřívější Horní Dácie, jemuž podléhali dva legáti. Její území tvořil Banát a střední Transylvánie a hlavní město bylo Apulum (Alba Iulia). Někdejší Dolní Dácie změnila název na \"Dacia Malvensis\". Dacia Porolissensis si podržela své dosavadní jméno, ovšem její správce přesídlil do města Potaissa (Turda). Finanční záležitosti v každé z těchto tří provincií měli na starosti příslušní prokurátoři. Uspořádání zavedené Markem Aureliem zůstalo v takřka totožné podobě zachováno po zbytek římské nadvlády.\n\nŘímský dějepisec Eutropius v souvislosti s Traianovým vítězstvím nad Decebalem uvádí, že císař přesunul do Dácie obrovské množství lidí, aby osídlili venkov a města, vylidněná po vleklé válce. V souladu s běžnou římskou politikou anexe poražených zemí začala krátce po ustavení provincie její kolonizace. Veterány usazující se na podrobeném území následovali úředníci, statkáři, obchodníci, řemeslníci, horníci převážně z Dalmácie a otroci. Příliv masy těchto veskrze latinsky hovořících lidí, příchozích do Dácie především ze západních oblastí impéria, výrazně proměnil její kulturní charakter a přispěl k poměrně rychlé romanizaci provincie. O etnickém složení osadníků vypovídá statistika epigraficky dochovaných jmen, z nichž téměř tři čtvrtiny mají římsko-italický původ. Osadníci vystavěli několik městských osídlení majících status kolonií nebo municipií. Prvním takovým sídlem se stala colonia Ulpia Traiana Sarmizegetusa, založená kolem roku 108 na místě bývalého legionářského tábora. Podobným způsobem vznikla i většina ostatních dáckých měst. Rozvíjející se obce, jako bylo Apulum, Potaissa, Napoca (Kluž), Drobeta, Romula, Porolissum nebo Tibiscum, obdržela však městská práva teprve po delší době. Všechna tato sídla disponovala městskou samosprávou stejně jako jiná města v římské říši a byla vybavena veřejnými budovami, chrámy, lázněmi a amfiteátry. Středozemní řecko-římská civilizace díky tomu zapustila v Dácii v poměrně krátkém čase silné a trvalé kořeny.\nMezi moderními historiky patří k hojně diskutovanému tématu otázka přítomnosti poraženého domorodého obyvatelstva v provincii. Pochybnosti ohledně jeho počtu a vůbec samotné existenci vycházejí z enormních ztrát utrpěných za Traianových válek, nadsazených údajů antických autorů zmiňujících se až o 500 000 válečných zajatců a absence výskytu Dáků v pramenech. Slabina současného bádání tkví v nedostatečném archeologickém výzkumu venkovského osídlení, kde se tak jako v předřímském období zdržovala většina obyvatel provincie. Poznatky získané o materiální kultuře nicméně nasvědčují tomu, že ve venkovských oblastech nadále žila domorodá geto-dácká populace, jak dokládají nálezy původní keramiky nebo některých tradičních způsobů pohřbívání. Poukazováno je rovněž na to, že Římané převzali mnohé z dáckých toponym. Dákové dodávali mužstvo pro několik kohort římských pomocných sborů a posléze byli odváděni i do legií. Lokální obyvatelstvo se záhy přizpůsobilo novým poměrům a nekladlo už Římanům žádný odpor.\n\nZ hlediska právního postavení se obyvatelé dáckých provincií členili do několika kategorií. Na nejnižším stupni stáli otroci, dovážení ponejvíce z otrokářských trhů na východě říše. Početně výrazně širší a ekonomicky důležitější skupinu představovaly svobodné osoby postrádající římské občanství (\"peregrini\"). Ti sestávali jak z místních lidí, tak z jedinců příchozích z jiných provincií. Přinejmenším část domorodé populace si zachovala tento právní status až do vydání ediktu \"Constitutio Antoniniana\" v roce 212. Privilegovaná pozice náležela římským občanům, majícím volební právo do městských magistratur a těšícím se různým výsadám a oprávněním zapovězeným níže postaveným jedincům. Udělování římského občanství sehrálo neopominutelnou roli v římské integrační politice.\nDobytí Dácie Římany mělo pronikavý dopad také na její hospodářský vývoj. V zemědělství se sice pěstovaly podobné druhy plodin jako v předchozí historické etapě, zároveň se ale prosadily zásadní změny v užívaných pracovních nástrojích, chovaném zvířectvu, organizaci práce a typech vlastnictví polností. Systém rozdělování půdy, uplatňovaný zvláště v počáteční fázi ustavování provincie, vedl ke vzniku četných menších a středních statků. V Dácii na rozdíl od jiných provincií chybějí doklady o rozsáhlých velkostatcích. Navzdory omezeným znalostem venkovských oblastí byla objevena řada pozůstatků klasických římských selských stavení (\"villae rusticae\"). Kolonisté zaváděli na svých statcích pokrokovější pracovní techniky a nástroje, převzaté ze zemí svého původu. Při obdělávání půdy se tak mimo jiné stále častěji používal účinnější římský pluh.\n\nPo příchodu Římanů vzrostl význam ostatních hospodářských odvětví, jako byla těžba zlata, barevných kovů a kamene či řemeslná výroba. Současně došlo ke zvýšení obchodní výměny a dopravy zboží. Určitá část provincie patřila jako císařská doména do výlučného vlastnictví císaře, což se v Dácii týkalo hlavně lukrativních dolů. Naleziště zlata v Apusenských horách byla jedním z důvodů římské invaze a už za Traiana byl jmenován prokurátor pro správu zlatých dolů (\"procurator aurariarum\"). Kromě drahocenných kovů Římané těžili rudy bohaté na železo, dobývali kámen a mramor a provozovali rozlehlé solné doly. Při získávání zlata a ostatních nerostů se aplikovaly vyspělejší římské těžební metody.\n\nUrbanizace a přítomnost nezanedbatelných vojenských sborů stimulovaly rozmach řemeslné výroby, jejíž podstatná část se soustředila ve městech. Řemeslníci se sdružovali do kolegií a produkovali zboží běžné potřeby pro vojenské a civilní účely. To, co nemohlo být vyrobeno nebo vypěstováno přímo v Dácii, se dováželo ze vzdálených zemí. Nálezy hispánských, italských a maloasijských amfor nebo galské a italské keramiky (\"terra sigillata\") svědčí o začlenění Dácie do hospodářského rámce římské říše. Rozvoji obchodu napomohla výstavba infrastruktury, především vojenské silnice vedoucí z Dierny přes Sarmizegetusu a Apulum do Porolissa. O intenzitě komerčních styků a hospodářském životě římské Dácie vypovídá i hojný výskyt mincí z doby před nástupem Marka Aurelia a za panování Severovců.\n\nOd svého ustavení sloužila provincie Dácie, vzhledem ke své exponované pozici na barbarském břehu Dunaje, jako obranný štít sousedních provincií. Oproti jiným pohraničním územím Dácii nechránil liniově koncipovaný limes, nýbrž její obrana byla uspořádána více do hloubky a soustředěna kolem opěrných bodů. Nejdůležitější bariéru představovaly samotné Karpaty, zatímco jižně od tohoto horského masívu vymezovala hranici nejprve řeka Olt a později val zvaný \"limes Transalutanus\". Přístup ze severozápadu střežila komplexní defenzivní soustava, jejímž centrem bylo město Porolissum. Římané těžili z výhodných přírodních hranic Dácie, těžko překonatelných pohoří a vodních toků. Přirozené překážky vyztužili asi osmdesáti kastely, tvořícími jádro obranného systému. Jednotlivé kastely, rozmístěné v Karpatech na vnitřní straně průsmyků, spojovaly silnice umožňující rychlý přísun posil do ohrožených míst. Před nimi se nacházely pozorovací a signální věže, doplněné v určitých úsecích o hradby a kamenné zdi.\n\nŘímské okupační vojsko čítalo dvě až tři legie společně s asi čtyřmi desítkami kohort pomocných sborů, několika oddíly jízdy a dalšími zvláštními útvary, celkem s více než 50 000 muži. Po skončení dáckých válek setrvaly v oblasti legie \"XIII Gemina\", posádkou v Apulu, a \"IV Flavia Felix\" v Berzobis. Spekuluje se taktéž o přítomnosti třetí legie, jíž měla být \"I Adiutrix\". Ohledně této jednotky ale panují pochybnosti, zda ji nezastupovaly pouze některé vexilace. Za Hadriana se \"IV Flavia Felix\" přesunula do Singiduna (Bělehrad) v Horní Moesii, z čehož lze usuzovat, že k uhájení Dácie tehdy postačovala jediná legie. Za markomanských válek se v roce 167 nebo 168 do dáckého města Potaissa natrvalo přemístila legie \"V Macedonica\". Vojsko kromě zabezpečování dlouhých hranic provincie dohlíželo na funkčnost komunikací a dostupnost hospodářských zdrojů, dále podporovalo provinciální správu a mělo znatelný vliv na romanizaci Dácie. Veteráni zůstávali po skončení aktivní vojenské kariéry v blízkosti svých bývalých posádek. Již od Hadriana navíc stoupal počet místních odvedenců do pomocných sborů a ve druhé polovině 2. století vzrostl i příliv rekrutů do legií.\n\nEtnické a sociální různorodosti obyvatelstva římské Dácie odpovídala mimořádná rozmanitost praktikovaných kultů a náboženství. Z rozsáhlého římského pantheonu je v Dácii doloženo uctívání téměř všech bohů, přičemž římské náboženství neplnilo pouze religiózní funkci, nýbrž vystupovalo i jako nositel římské státní myšlenky. K úzkému provázání politiky a náboženství docházelo v rámci císařského kultu, jehož centrem v dáckých provinciích byla colonia Sarmizegetusa. Dochované nápisy a jiné doklady prokazující regionální zastoupení kultů ukazují na to, že nejvýznačnější řecko-římská božstva, v čele s Jovem, ztělesňujícím moc impéria, jeho vojenskou sílu a loajalitu obyvatel, se těšily oblibě všech lidových vrstev jak v dáckých městech, tak na venkově. V oficiálních kruzích a ve vyšších společenských vrstvách, tedy mezi příslušníky správního aparátu a ve vojsku, byly po Jovovi nejvíce uctívány Junona a Minerva. Vysoké popularity požívali i jiní olympští bohové a zvláště bohyně lovu Diana, což zřejmě souviselo se značnou zalesněností Dácie a s předřímskými tradicemi. Z ostatních římských bohů se dostávalo hojné přízně Silvanovi.\n\nVedle řecko-římských božstev pronikly do Dácie rovněž maloasijské, syrské a thrácké kulty a v menší míře také mauretánské, egyptské a galské. Četné epigrafické nálezy vypovídají o rozšíření orientálních náboženství, reprezentovaných kupříkladu syrskými božstvy nebo maloasijskou Kybelé. Silně rozšířen byl kult Mithry, jehož největší svatyně v římském světě se měla nalézat v Sarmizegetuse. Dalším božstvem převzatým z cizích zemí byl kult thráckého jezdce. V některých dáckých městech bylo objeveno i nevelké množství předmětů s křesťanskými motivy, z čehož lze usuzovat, že zde sídlili raní křesťané.\n\nU leckterých cizokrajných kultů implementovaných v dáckých provinciích jsou patrné jisté rysy příznačné pro starší místní božstva. Žádný z bohů uctívaných původními obyvateli Dácie však zjevně nepronikl do římského pantheonu. Většinu dáckých posvátných míst postihla v průběhu válek s Traianem zkáza. Jiné nábožensky významné lokality předřímského období jako třeba Germisara, kde vyvěraly přírodní termální prameny, se díky své atraktivitě vyvinuly v řádná osídlení, vyhledávaná provinciálním obyvatelstvem. To nasvědčuje zachování určitých prvků dáckého nadpřirozena, třebaže nabývaly římských názvů a forem vyjádření.\n\nS počátkem římské epochy prošly zásadní proměnou způsoby pohřbívání, které hlavně ve městech výrazně kontrastují se zvyklostmi Dáků. Z této doby pocházejí pozůstatky stél, mauzoleí a jiných pohřebních monumentů vybavených portréty zemřelých. Běžně se vyskytují doklady o provádění kremace.\n\nPo zhruba půlstoletí převážně mírové existence zasáhly římskou Dácii za panování Marka Aurelia vážné nepokoje, vyvolané pohybem germánských a jiných kmenů při dunajské hranici říše, známé jako markomanské války. Přechodné slabosti Římanů využili svobodní Dákové Kostobokové a Karpové a dále Jazygové, Kvádové, Vandalové a Roxolani ke vpádu do Dácie. Barbarské útoky, k nimž zde docházelo mezi léty 167 až 180, postihly nejvíce Dacii Apulensis a Dacii Porolissensis. Jejich ničivý dopad se výrazně projevil i v bezprostředním okolí Sarmizegetusy. Císař zareagoval na ohrožení převelením legie V Macedoniky do Potaissy a sjednocením vojenské správy dáckých provincií. Marcus Claudius Fronto, pověřený velením v Dácii a Horní Moesii, přišel ale v roce 170 při střetu se sarmatskými kmeny o život. Kostobokové mezitím pronikli hluboko na jih, když prošli Moesií, Thrákií a Makedonií a zastavili se až v Řecku, nedaleko Athén. Frontonův nástupce se pokusil s barbary vyjednávat, načež podnítil vandalské Hasdingy, žádající o povolení usadit se na dácké půdě, proti Kostobokům. V roce 172 zahájili Římané na Dunaji dlouho chystanou protiofenzívu a o tři roky později zdolali Jazygy, napadající západní oblasti Dácie. Konflikt se brzy rozhořel nanovo a rozhodný zvrat v něm nastal teprve vítězstvím římského velitele v Dácii Publia Helvia Pertinaka nad Sarmaty v roce 179. Barbaři přesto dokázali vzdorovat Římanům ještě na počátku vlády Markova syna Commoda, kdy došlo k přesídlení 20 000 svobodných Dáků do římské Dácie.\nUkončením markomanských válek se obnovily klidné poměry v dáckých provinciích, třebaže germánské a sarmatské kmeny se stále zdržovaly v jejich nebezpečné blízkosti. Urbanizace Dácie výrazně pokročila za Septimia Severa, jenž nechal zesílit pohraniční pevnosti limitu Transalutanus. Několik sídel získalo vyšší právní status a kolonie Sarmizegetusa a Apulum obdržely \"ius Italicum\", stavějící je z právního hlediska na roveň italským městům. Severův nástupce Caracalla posléze v roce 212 udělil ediktem \"Constitutio Antoniniana\" všem svobodným mužům římské občanství. Krátce poté císař patrně osobně vytáhl z Porolissa proti Karpům a ve snaze zamezit dalším barbarským vpádům do Dácie pokračoval v opevňovacích pracích na jejích hranicích. Následovalo dvacetileté mírové období trvající až do svržení posledního císaře z dynastie Severovců v roce 235.\n\nSituace římské říše se dramaticky zhoršila po nástupu Maximina Thraka na trůn, čímž započala krize třetího století. Na dolním Dunaji vyvstal Římanům nový nepřítel v podobě germánských Gótů. Ti navázali spojenectví s Karpy a od roku 238 podnikali pravidelné přepady a loupežné výpravy především do Moesie. Současně vzrůstal také tlak barbarů na Dácii, jíž znepokojovali hlavně Karpové. Masivním útokem v roce 245 prolomili \"limes Transalutanus\" a zpustošili Romulu. Nato císař Philippus Arabs přispěchal do Dácie a s nemalými obtížemi barbary vypudil. Dácie pak zůstala několik let víceméně ušetřena zmatků, jež zachvátily okolní provincie, pustošené nájezdy Gótů a jiných barbarů. Nejistý klid pominul za společné vlády Valeriana a jeho syna Galliena, kdy byly dácké provincie vystaveny opětovným útokům Karpů a jejich gótských spojenců, což mělo za následek faktickou ztrátu většiny Dacie Malvensis a narušení spojení s říší. Historikové Eutropius a Aurelius Victor se dokonce zmiňují o tom, že Římané tehdy ztratili kontrolu nad Dácií. O tíživém postavení římské Dácie vypovídá i znatelný pokles mincí v oběhu a zachovaných nápisů z těchto let. Gallienus navíc z tamějších legií odvelel četné kohorty do Panonie. Navzdory tomu Dácie stále tvořila integrální součást impéria.\n\nNa přelomu šedesátých a sedmdesátých let 3. století se Římanům podařilo eliminovat gótskou hrozbu. Dlouhodobá vnitřní nestabilita a plenění nepřátel však vyčerpaly zdevastované podunajské provincie a podlomily jejich obranu. Císař Aurelianus proto někdy mezi léty 271 až 275 rozhodl o vyklizení Dácie a uvolněnými vojenskými kapacitami doplnil pohraniční sbory v Panoniích a Moesiích. Odchod Římanů z Dácie nevedl k úplnému vysídlení veškeré zdejší romanizované populace, nýbrž evakuace se týkala toliko vojska a civilní administrativy. K nim se připojily i některé skupiny obyvatel schopné či ochotné odejít, jež byly usazeny ve střední Moesii. Tuto oblast rozkládající se na jih od Dunaje, zhruba mezi městy Naissus (Niš) a Serdica (Sofie), Římané posléze nazvali \"Dacia Aureliana\". Dácii nicméně opustila pouze menší část Dáko-Římanů, z nichž většina nadále žila na levém břehu Dunaje a dle určitých teorií jí příslušela zásadní úloha v etnogenezi Rumunů.\n\nNedlouho po odchodu Římanů využili vzniklého politického vakua Karpové, Gótové, Vandalové a později Gepidové k obsazení území bývalé provincie. Římané se ovšem Dácie nikdy oficiálně nevzdali, podrželi si předmostí na sever od Dunaje a příležitostně znepokojovali okolní barbary svými expedicemi do těchto oblastí. Za Diocletiana došlo k rozdělení Dacie Aureliany, z níž byly vyčleněny provincie \"Dacia Ripensis\" a \"Dacia Mediterranea\". Jeho spolucísař Galerius se musel opakovaně potýkat s nájezdy Karpů a některé z nich přesídlil v roce 297 do Panonie. Konstantin Veliký nechal roku 328 vybudovat most přes Dunaj u dácké Sucidavy. Na jaře 336 Konstantin překročil s vojskem řeku a uštědřil porážku Gótům, načež přijal titul \"Dacicus Maximus\". Přitom dočasně obnovil římskou kontrolu nad částí Dácie v nynější Olténii.\n\nAurelianovým stažením vojenských a správních struktur přišla dácká města o svoje hospodářské a politické opodstatnění. Archeologické poznatky přesto dokazují kontinuitu osídlení městských center, jejichž rozsah se ale výrazně zmenšil. Obývány byly taktéž vojenské tábory a kastely, neplnící již svoji původní funkci, stejně jako venkovská sídla. Učiněné vykopávky, nálezy pokladů a dováženého zboží potvrzují hojný výskyt římských mincí a přetrvání čilých obchodních styků mezi impériem a Dácií po valnou část 4. století. Doložen je i rostoucí počet artefaktů s křesťanskou symbolikou v někdejších městech a jejich okolí. Ekonomické a kulturní vazby vážně poškodilo až stěhování národů v závěru 4. století, ačkoli ani potom nedošlo k úplnému zpřetrhání vzájemných kontaktů. Místa jako Drobeta nebo Dierna zůstala v držení Římanů a ještě v 6. století byla znovu opevňována.\n\n\n"}
{"id": "164792", "url": "https://cs.wikipedia.org/wiki?curid=164792", "title": "Dacia", "text": "Dacia\n\nDacia může znamenat:\n"}
{"id": "164794", "url": "https://cs.wikipedia.org/wiki?curid=164794", "title": "Alfred Thayer Mahan", "text": "Alfred Thayer Mahan\n\nAlfred Thayer Mahan (27. září 1840 – 1. prosince 1914) byl důstojník námořnictva Spojených států a geostratég. Během americké občanské války sloužil na lodích Unie. Proslavil se svými úvahami na téma strategického významu námořní moci a stal se jedním z duchovních zakladatelů anglosaské geopolitiky. Byl představitelem sociálního darwinismu. Později se stal vlivnou mezinárodní autoritou v oblasti válečného námořnictva, na jehož počest bylo pojmenováno několik lodí námořnictva.\n\nNarodil se 27. září ve West Pointu v USA. Studoval dva roky na Kolumbijské univerzitě a poté na Námořní akademii v Marylandu.\n\nBěhem americké občanské války sloužil v hodnosti poručíka na několika válečných lodích Unie a jako instruktor na Námořní akademii. V roce 1885 získal hodnost kapitána.\n\nSkutečné uznání si ovšem vysloužil zejména svou akademickou prací na půdě Námořní akademie, kde působil od roku 1885 jako lektor námořní historie a taktiky.\n\nZ aktivní služby odešel roku 1896, nicméně v roce 1898 krátce působil jako konzultant námořní strategie v rámci probíhající španělsko-americké války. V roce 1906 byl Kongresem oceněn hodností kontradmirál. Zemřel 1. prosince 1914 na srdeční selhání krátce po vypuknutí první světové války.\n\nÚstředním tématem Mahanova výzkumu byl politický vliv námořní moci (\"Sea power\") v historii. Mahan se zabývá námořnictvy jednotlivých námořních mocností, vlivem námořnictva v konkrétních historických konfliktech (zejména napoleonských válkách) a obecnými zákonitostmi rozvoje a vlivu námořní moci. Jeho nejzásadnějším dílem je monografie \"The Influence of Sea Power upon History, 1660-1783\".\n\nMahan analyzoval zejména námořní moc zemí jako Velká Británie, Nizozemska, Španělska, Portugalska či Francie, které v různých dobách a podobách fungovaly jako dominantní námořní mocnosti. Jako podmínky pro úspěšnou námořní sílu Mahan identifikoval geografické faktory (poloha, zeměpisné podmínky, rozsah teritoria a pobřeží), ale také faktory sociální a politické (charakter národa, typ vlády či populace). Základ námořní vojenské dominance zpravidla vychází z rozvinuté civilní a obchodní námořní přepravy, která vzniká dříve než složka vojenská. Průvodním historickým jevem je rovněž postupný kolonialismus.\nZ geopolitického hlediska Mahan identifikoval některé oblasti a geografické body (jako Gibraltar, Mys Dobré naděje či Panamskou šíji), jejichž kontrola je zásadní v rozložení světové námořní moci.\n\nPodle Mahana je každý stát nezávislý jen do té doby, dokud má sílu rozvíjet se a jít vpřed bez toho, aby se musel spoléhat na pomoc druhých. Růst je podle něj zdravou vlastností lidského života, který není legální ale přirozený. Nemá tedy nic společného s otázkami spravedlnosti, ale souvisí přímo s přírodními zákony.\n\nMahan je jedním z duchovních zakladatelů anglosaské geopolitiky. Na jeho ideje ve svých pracích navazovali například Halford Mackinder či Nicholas Spykman.\n\nMahan jako první použil dnes hojně používaný termín \"Blízký východ\" ve svém textu \"\"The Persian Gulf and International Relations\"\".\n\nNa počest Mahana bylo pojmenováno několik válečných lodí amerického námořnictva.\n\n\n"}
{"id": "164796", "url": "https://cs.wikipedia.org/wiki?curid=164796", "title": "Počátek", "text": "Počátek\n\nPočátek označuje v původním významu výchozí stav, zahájení např. činnosti, časového úseku aj. Příklady užití:\n\n\n\n"}
{"id": "164803", "url": "https://cs.wikipedia.org/wiki?curid=164803", "title": "Aiolský modus", "text": "Aiolský modus\n\nAiolský modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího šestého stupně. Tento modus je shodný s diatonickou mollovou stupnicí.\n\nAiolský modus vznikne z durové stupnice jejím zahráním od šestého stupně, například v případě C dur je základním tónem aiolského modu A a znění aiolského modu: a-h-c-d-e-f-g.\n\nJedná se o mollový modus (s malou tercií), který je charakteristický malou sextou i septimou.\n\nNejbližším tvrdším modem je dórský modus, který se od aiolského liší velkou sextou. Nejbližším měkčím modem je frygický modus, který se od aiolského liší malou sekundou.\n\nNásledující tabulka obsahuje složení aiolského modu pro jednotlivé tóniny.\nPro aiolský modus je charakteristický mollový kvintakord, ze septakordů pak malý mollový septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón aiolského modu).\n\nNásledující tabulka obsahuje charakteristické akordy aiolského modu v tónině C dur.\nPoužitelné jsou i další akordy, které vzniknou vynecháním některých intervalů v formula_2, například:\n\n"}
{"id": "164804", "url": "https://cs.wikipedia.org/wiki?curid=164804", "title": "Antony Hewish", "text": "Antony Hewish\n\nAntony Hewish (* 11. května 1924, Fowey) je britský radioastronom. V roce 1974 obdržel spolu se Sirem Martinem Rylem Nobelovu cenu za fyziku za průkopnický výzkum v oblasti rádiové astrofyziky, především za rozhodující úlohu při objevu pulsarů, které ale objevila Jocelyn Bellová Burnellová.\n\n\n"}
{"id": "164808", "url": "https://cs.wikipedia.org/wiki?curid=164808", "title": "Chibiny", "text": "Chibiny\n\nChibiny ( , v sámštině znamená \"hory\") je pohoří v Murmanské oblasti na poloostrově Kola v Rusku. Je největší v oblasti rozlohou a také nejvyšší (do 1191 m). Na západě jsou ohraničeny jezerem Imandra a na východě Umbozerem. Na severu a jihu bažinatými rovinami. Mají kruhový tvar s průměrem 30 km.\n\nJsou intruzivním masívem, který je tvořený nefelinovými syenity. K nim časově ladí bohatá naleziště apatito-nefelinových rud (Kukisvumčorr, Jukspor, Rasvumčorr). Vrcholy mají charakter planiny, svahy jsou prudké, pokryté sněhovými poli a ledovci s nebezpečnými lavinovými místy. \n\nV rámci zdejší těžby apatitových a nefelínových rud byly v jednom z hlubinných ložisek v letech 1972 a 1984 pokusně provedeny podzemní jaderné výbuchy za účelem efektivnějšího odstřelu těžené suroviny.\n\nPřevládají horské tundry. V nižších částech svahů roste řídká březová lesotundra s příměsí smrků a borovic. V údolí říčky Vudjavrjok mezi horami Vudjavrčorr (1068 m n. m.) a Kukis (885 m n. m.) se nachází polární alpská botanická zahrada (\"Полярно-альпийский ботанический сад-институт им. Н. А. Аврорина КНЦ РАН РФ\").\n\nV pohoří Chibiny je kolem 40 výstupových cest, počínaje jednoduššími až po značně obtížné.\n\n"}
{"id": "164809", "url": "https://cs.wikipedia.org/wiki?curid=164809", "title": "Alfred Kastler", "text": "Alfred Kastler\n\nAlfred Kastler (3. května 1902, Guebwiller – 7. ledna 1984) byl francouzský fyzik německého původu. V roce 1966 obdržel Nobelovu cenu za fyziku za objev a rozvoj optických metod a studium hertzovských rezonancí v atomech. \n\nStudoval v lyceu Bartholdi v Colmar, v Alsasku a potom od roku 1921 na \"École Normale Supérieure\" v Paříži. Po studiích, v roce 1926 začal učit fyziku v lyceu v Mulhouse a pak na univerzitách v Bordeaux, Clermont-Ferrand a Lovani. Pak se vrátil na \"École Normale Supérieure\", když mu to nabídl Georges Bruhat. Učil zde poté v letech 1941–1968. Po obdržení Nobelovy ceny v roce 1966 byl prezident výboru \"Institut d'optique théorique et appliquée\". V letech 1968-1972 byl ředitelem Národního centra vědeckého rozvoje. Angažoval se v hnutí za jaderné odzbrojení. \n\nVytvořil metodu \"podráždění\" atomů světelnými nebo rádiovými vlnami. Takto \"podrážděné\" atomy dosáhnou vyšších energetických stavů. Kastlerovi šlo o studium struktury atomu, ale shodou okolností touto technikou otevřel cestu vývoji maseru a laseru.\n\nSpolupracoval s Jeanem Brosselem na výzkumu v oblasti kvantové mechaniky a spektroskopii. Čtyřicetiletá práce dvojice Kastler a Brossel ovlivnila mnoho mladých fyziků ve Francii. Po dvojici byly v roce 1994 přejmenovány laboratoře na \"Laboratoire Kastler - Brossel\". \n\n"}
{"id": "164812", "url": "https://cs.wikipedia.org/wiki?curid=164812", "title": "Vinkulace", "text": "Vinkulace\n\nVinkulace čili vinkulování (z lat. \"vinculum\", pouto) znamená jakési „zamčení“, omezení dispozičního práva např. u vkladů, úvěrů, pojistného plnění nebo u cenných papírů. Disponování s nimi může být vázáno na heslo, souhlas třetí osoby, omezeno jen pro určitý účel a podobně. Zrušení (uvolnění) vinkulace se nazývá devinkulace.\n\nVinkulované vklady mohou představovat záruku pro prodávajícího, že kupec bude moci zaplatit, protože je nemůže utratit jinak. \n\nVinkulace pojistného plnění ve prospěch třetí osoby znamená, že v případě pojistné události je pojistné plnění vyplaceno třetí osobě.\n\nU cenných papírů (například akcií na jméno) vinkulace znamená, že s jejich převodem na jinou osobu musí souhlasit emitent.\n\nV šedesátých letech byla podmínkou zapsání do pořadníku na nákup osobního automobilu vinkulace částky 20.000,- Kčs ve prospěch Mototechny. Tato suma se odečítala od kupní ceny vozidla, při ceně Škody 1000 MB v polovině šedesátých let 44.000,- Kčs byla tato částka rovna téměř polovině ceny vozu, a musela být vinkulována po celou dobu čekání na prodej vozu. Čekací lhůty byly tehdy pět až deset let.\n"}
{"id": "164814", "url": "https://cs.wikipedia.org/wiki?curid=164814", "title": "1997 v dopravě", "text": "1997 v dopravě\n\nTento článek obsahuje seznam událostí souvisejících s dopravou, které proběhly roku 1997.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "164818", "url": "https://cs.wikipedia.org/wiki?curid=164818", "title": "Otto Stern", "text": "Otto Stern\n\nOtto Stern (17. února 1888, Żory – 17. srpna 1969 Berkeley) byl německý fyzik. V roce 1943 obdržel Nobelovu cenu za fyziku za příspěvek k vývoji metody molekulárních paprsků a objev magnetického momentu protonu.\n\nOtto Stern se narodil v pruském městě Sohrau, dnes Żory v jižním Slezsku v Polsku, a studoval ve Vratislavi (Wroclav). \nSvá studia dokončil na Vratislavské univerzitě v roce 1912 doktorátem z Fyzikální chemie. Poté následoval Alberta Einsteina na Karlovu univerzitu do Prahy a později na Spolkovou vysokou technickou školu do švýcarského Curychu. V roce 1915 se Stern habilitoval na Univerzitě Johanna Wolfganga Goetheho ve Frankfurtu nad Mohanem a v roce 1921 se stal profesorem na univerzitě v Rostocku. Roku 1923 však toto místo opustil a odešel pracovat do nově založeného Institutu fyzikální chemie na Hamburské univerzitě. \n\nPo nástupu nacismu k moci v roce 1933 se však svého místa v Hamburku vzdal a přijal místo profesora fyziky na Carnegieho technickém institutu v americkém Pittsburghu a později na Kalifornské univerzitě v Berkeley.\n\nJako experimentální fyzik přispěl v roce 1922 společně s Waltherem Gerlachem při Stern-Gerlachově pokusu k objevu a důkazu prostorového kvantování magnetického momentu atomu.\n\nV roce 1943 obdržel Nobelovu cenu za fyziku. Byla to první Nobelova cena v tomto oboru udělená od roku 1939. Stern obdržel tuto cenu sám a při jejím předávání nepadla žádná zmínka o Stern-Gerlachově pokusu, neboť Walther Gerlach zůstal v nacistickém Německu a aktivně se spolupodílel na německém jaderném výzkumu.\n\n"}
{"id": "164820", "url": "https://cs.wikipedia.org/wiki?curid=164820", "title": "The Gods", "text": "The Gods\n\nThe Gods byli anglická skupina založená v roce 1965, předchůdce slavnějších Uriah Heep.\n\nMick Taylor (později v John Mayall & the Bluesbreakers), Brian Glascock (později Bee Gees a The Motels) a John Glascock (později Toe Fat a Jethro Tull), byli spolužáky na škole v Hatfieldu a hráli spolu v kapele The Juniors (též The Strangers), kterou založili v roce 1962. Jejich spoluhráči tehdy byli Malcolm Collins a Alan Shacklock. U společnosti Columbia nahráli svůj první singl \"There's a pretty girl/Pocket Size\" (Columbia DB7339), který vyšel v roce 1964.V roce 1965 se sestava změnila. Mick Taylor přibral Kena Hensleyho (varhany/zpěv) (později člen Uriah Heep), přidal se Joe Konas (kytara/zpěv) a změnili si jméno na \"The Gods\". \nV roce 1966 byli The Gods předkapelou skupiny Cream v Starlite Ballroom ve Wembley, Londýn. \nZačátkem roku 1967 nahráli singl (Come On Down To My Boat Baby/Garage Man). V tu dobu kapelu tvořili členové Mick Taylor, Ken Hensley, John Glascock, Brian Glascock a Lee Kerslake. V květnu roku 1967 Micku Taylorovi zavolal John Mayall, který hledal nového kytaristu. Když Taylor přecházel k Bluesbreakers, opouštěl skupinu s nejistou budoucností. The Gods se pokusili oživit svoje aktivity a přesídlili do londýnského hudebního klubu The Marquee. Baskytarista John Glascock byl v květnu 1967 nahrazen Gregem Lakeem. Problémem však bylo, že Greg Lake byl příliš talentovaným na to, aby stál v pozadí skupiny a tak se v létě 1968 stal členem King Crimson. Skupina The Gods se přeorganizovala a John Glascock byl požádán aby se vrátil.S Johnem Glascockem v sestavě nahráli pár zajímavých progressive rockových alb a pár singlů (tzv. 45`s). Jejich singl \"Hey! Bulldog\" (původně od Beatles) je jejich nejznámější a obě strany singlu jsou na CD kompilaci \"The Great British Psychedelic Trip Vol. 3\". \nSkupina hrála nápaditou směsici psychedelie a progressivismu. Skladby jako \"Towards The Skies\" a \"Time And Eternity\" z alba \"Genesis\" z roku 1968, jsou plné těžkých pasáží hraných na Hammondovy varhany, zkreslených kytarových rifů, jedinečných dramaticky znějících vokálů Kena Hensleye a dalších dimenzí. \n\nVětšina materiálu The Gods je dost typická pro pop/rock konce 60. let a představují je písně jako \"Radio Show\" a \"Yes I Cry\". Kompilační album \"The Best Of The Gods\" dává příležitost poznat hudbu skupiny.\nV předělávce písně \"Maria\" z West Side Story, je patrný vliv Vanilla Fudge. Na \"Candlelight\" a \"Real Love Guaranteed\" je zase patrná inklinace k těžšímu soundu, který Hensley a Kerslake později uplatnili u jejich příští skupiny Uriah Heep.\n\nThe Gods byli následníky Rolling Stones ve slavném Marquee Club v Londýně. Po dvou albech : \"Genesis\" (1968) a \"To Samuel a Son\" (1969) vyměnili nahrávací společnost a zpěváka (Cliff Bennett) a změnili si jméno na Toe Fat. Skupina Toe Fat vydržela dva roky a nahrála 2 alba.\n\n\n\n(1. Towards The Skies / 2. Candles Getting Shorter / 3. You're My Life / 4. Looking Glass / 5. Misleading Colours / 6. Radio Show / 7. Plastic Horizon / 8. Farthing Man / 9. I Never Know / 10. Time And Eternity)\n(1. To Samuel a Son / 2. Eight O'Clock in the Morning / 3. He's Growing / 4. Sticking Wings on Flies / 5. Lady Lady / 6. Penny Dear / 7. Long Time, Sad Time, Bad Time / 8. Five to Three / / 9. Autumn / 10. Yes I Cry / 11. Groozy / 12. Momma I Need / 13. Candlelight / 14. Lovely Anita / 15. Maria [*]) *bonus track\n\n"}
{"id": "164821", "url": "https://cs.wikipedia.org/wiki?curid=164821", "title": "Frygický modus", "text": "Frygický modus\n\nFrygický modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího třetího stupně.\n\nV antickém Řecku byla pojmem frygický modus označována sestupná posloupnost tónů tvořená dvěma frygickými tetrachordy (posloupnost čtyř tónů s intervaly 2-1-2) oddělenými celým tónem. Výsledek je totožný s modem, který je dnes označován jako dórský.\n\nPočínaje evropským středověkem je pojmem frygický modus označován modus durové stupnice popsaný v úvodním odstavci. O něm pojednává celý zbytek tohoto článku.\n\nFrygický modus vznikne z durové stupnice jejím zahráním od třetího stupně, například v případě C dur je základním tónem frygického modu E a znění frygického modu: e-f-g-a-h-c-d.\n\nJedná se o mollový modus (s malou tercií), který je charakteristický „měkkou“ malou sekundou, kterou se liší od běžné mollové stupnice.\n\nNejbližším tvrdším modem je aiolský modus totožný s mollovou stupnicí. Nejbližším měkčím modem je lokrický modus, který se od frygického liší zmenšenou kvintou.\n\nNásledující tabulka obsahuje složení frygického modu pro jednotlivé tóniny.\nPro frygický modus je charakteristický mollový kvintakord, ze septakordů pak malý mollový septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón frygického modu).\n\nNásledující tabulka obsahuje charakteristické akordy frygického modu v tónině C dur.\nPoužitelné jsou i další akordy, které vzniknou vynecháním některých intervalů v formula_2, například:\n\n"}
{"id": "164831", "url": "https://cs.wikipedia.org/wiki?curid=164831", "title": "Lokrický modus", "text": "Lokrický modus\n\nLokrický modus je pojem z oblasti hudební nauky, který se používá pro posloupnost tónů diatonické durové stupnice zahrané od jejího sedmého stupně.\n\nLokrický modus vznikne z durové stupnice jejím zahráním od sedmého stupně, například v případě C dur je základním tónem lokrického modu H a znění lokrického modu: h-c-d-e-f-g-a.\n\nJedná se o mollový modus (s malou tercií), který je charakteristický především alterovanou (zmenšenou) kvintou. Díky tomuto intervalu nelze lokrický modus podložit mollovým kvintakordem. Základní tón lokrického modu i akordy na něm postavené mají obvykle „průchodný“ charakter - lokrický modus není na rozdíl od ostatních modů (dokonce ani v jazzu) používán jako základní modus hudební skladby ani její části.\n\nLokrický modus je nejměkčí z modů durové stupnice.\nNejbližším tvrdším modem je frygický modus, který se od lokrického liší právě v kvintě.\n\nNásledující tabulka obsahuje složení lokrického modu pro jednotlivé tóniny.\n\nPro lokrický modus je charakteristický zmenšený kvintakord, ze septakordů pak zmenšeně malý septakord.\nKompletní tónový materiál modu je vyjádřen sedmizvukem (tercdecimovým akordem) formula_1 (X je základní tón lokrického modu).\n\nNásledující tabulka obsahuje charakteristické akordy lokrického modu v tónině C dur.\n\n\n"}
{"id": "164833", "url": "https://cs.wikipedia.org/wiki?curid=164833", "title": "Albert Abraham Michelson", "text": "Albert Abraham Michelson\n\nAlbert Abraham Michelson (19. prosince 1852, Strzelno – 9. května 1931, Pasadena) byl americký fyzik narozený v Polsku do židovské rodiny. V roce 1907 obdržel Nobelovu cenu za fyziku za své přesné optické přístroje a výzkum prováděný pomocí nich.\n\nJako dvouletý odešel s rodiči z Německa do Spojených států. Vyrůstal v San Francisku. Po skončení studia vykonal v letech 1880–1882 studijní cestu po různých vědeckých institucích v Evropě. Pak se stal profesorem na universitě ve Worcesteru a později v Chicagu. V letech 1923–1927 byl prezidentem Národní akademie věd USA.\n\nProtože pracoval v oblasti fyzikální optiky a zabýval se analýzou světla a světelných jevů, zaujaly ho úvahy o tzv. éterovém větru. V té době bylo známo, že Země se pohybuje kolem Slunce obrovskou rychlostí, a uvažovalo se, jak se při tom chová éter. Je nehybný, takže na Zemi vládne jakýsi éterový vítr, anebo jej Země strhává, takže ve vztahu k předmětům a přístrojům na zemském povrchu je v klidu? Přirozeně, že se mnozí fyzikové pokoušeli dát odpověď na tuto otázku. Nechyběl mezi nimi ani Michelson. Žádný pokus nebyl tak teoreticky názorný a současně uskutečněný s takovou jistotou jako jeho. Srovnával v něm rychlosti, jimiž se pohybuje světlo různými směry vzhledem k Zemi. A závěry byly ohromující. Kdyby existoval éterový vítr, působil by mezi naměřenými rychlostmi rozdíly. Avšak Michelson žádné rozdíly nenaměřil. První pokusy udělal na studijní cestě v Berlíně v letech 1880–1881. Když ho však v roce 1884 H. A. Lorentz upozornil na některé nedostatky, v roce 1887 pokus opakoval v Clevelandu s americkým fyzikem E. W. Morleyem, a to s ještě větší přesností.\n\nMichelson vlastně zjistil, že rychlost světla ve směru pohybu Země a ve směru kolmém na směr jejího pohybu je stejně velká – tedy že světlo se šíří všemi směry stejnou, neměnnou rychlostí, nezávisle na pohybu jeho zdroje. Tento na první pohled negativní výsledek měl pro fyziku obrovský význam. Vedl A. Einsteina k formulaci základního postulátu teorie relativity – k principu konstantní rychlosti světla.\n\nKe svému pokusu Michelson zkonstruoval zvláštní přístroj – interferometr, se kterým provedl i další významné experimenty. V letech 1892–1893 jím srovnával délku metru s délkou světelné vlny a zkoumal strukturu spektrálních čar. V letech 1914–1918 rozpracoval problémy aplikace interferenční metody v astronomii a sestrojil hvězdný interferometr, který umožňoval měřit úhlové průměry hvězd. Nic ho však již tolik neproslavilo jako „Michelsonův pokus“.\n\n"}
{"id": "164837", "url": "https://cs.wikipedia.org/wiki?curid=164837", "title": "Marie Stuartovna", "text": "Marie Stuartovna\n\nMarie Stuartovna (8. prosince 1542 – 8. února 1587), byla dcera skotského krále Jakuba V. z rodu Stuartů a francouzské šlechtičny Marie de Guise. Marie byla francouzská (1559–1560) a vládnoucí skotská (1542–1567) královna.\n\nSkotskou královnou se stala už jako šestidenní dítě poté, co její otec zemřel. Už v prvním roce svého života, 9. září 1543, byla korunována skotskou královnou. Jako šestileté dítě, roku 1548, byla zaslíbena jako budoucí manželka francouzskému dauphinovi Františkovi a téhož roku také do Francie dorazila. Od svého skotského doprovodu byla na královském dvoře oddělena a vychovávána po celou dobu dětství a dospívání spolu s ostatními dětmi francouzského krále Jindřicha II.\n\n24. dubna 1558 uzavřela ve věku 15 let plánovaný sňatek se svým čtrnáctiletým snoubencem Františkem. Král Jindřich II. za necelé dva roky po tomto sňatku tragicky zemřel. František se stal pod jménem František II. králem Francie a jeho žena Marie Stuartovna královnou. V zemi však fakticky vládli strýcové Marie z rodu Guisů. 5. prosince 1560 Mariin mladý manžel František II. zemřel a ona se stala ve svých osmnácti letech poprvé vdovou. 14. října 1561 opustila svoji milovanou Francii a vrátila se zpět do rodného Skotska.\n\nPo smrti Marie I. Tudorovny neuznala Marie Stuartovna za právoplatnou anglickou královnu Alžbětu I., svoji tetu z druhého kolena, a sama se začala titulovat také jako anglická královna (byla pravnučkou krále Jindřicha VII. Tudora). O získání londýnského trůnu se však nikterak nesnažila, i když nikdy neprohlásila, že se jej zříká.\n\nJako katolička se ve Skotsku od počátku dostávala do střetu s protestantskou šlechtou i duchovními. Roku 1565 se provdala za svého bratrance, šlechtice Jindřicha Stuarta, Lorda Darnleye, s nímž měla syna Jakuba VI., který se stal později králem Skotska a jako Jakub I. Stuart králem Anglie a Irska. Manžel Marie a její spoluvladař, Jindřich Stuart, Lord Darnley byl roku 1567 zavražděn, což snad měl na svědomí, možná i s jejím vědomím, James Hepburn, hrabě Bothwell, za kterého se Marie vdala ještě v témže roce.\n\nTaké její svatba s Bothwellem vzbudila odpor protestantských lordů, kteří ji uvěznili na hradě Loch Leven, kde ji 25. července 1567 donutili odstoupit ve prospěch jejího syna s Darnleyem Jakuba VI. Za nedospělého Jakuba vládl jako regent jeho strýc a bratr Marie Stuartovny James Stewart z Moray (1531). Bothwell utekl do Skandinávie a také Marii se podařilo z vězení utéci, ale její vojsko bylo 13. května 1568 poraženo u Langside (dnes část Glasgow) a Marie uprchla do Anglie, protože spoléhala na pomoc své příbuzné, královny Alžběty I.\n\nKrálovna Alžběta I., se kterou se osobně nikdy nesetkala, ji však nechala internovat, neboť jí Marie byla nebezpečná jako možná pretendentka trůnu. S tím počítali Alžbětini katoličtí odpůrci, španělský král Filip II. a papežská kurie. Roku 1587 nechali rádcové královny Alžběty skotskou královnu popravit pro podporu katolické opozice a usilování o život anglické královny. Marie Stuartovna si totiž dopisovala se svým katolickým obdivovatelem Babingtonem. Babington měl v plánu Marii osvobodit. Přisluhovači anglické královny však nastrčili k Babingtonovi špeha, který mu vnukl myšlenku o zavraždění královny Alžběty I. Babington se poté ve svých dopisech o tomto nápadu Marii Stuartovně zmínil a žádal ji o povolení. Vězněná skotská královna dala k vraždě v dopisech souhlas, což stačilo k usvědčení ze zrady. Dle zápisů z popravy kat královnu sťal až na třetí pokus. Když poté chtěl její hlavu za vlasy zvednout před lidi, jak tomu bylo zvykem, spadla mu na zem, jelikož Marie Stuartovna již v té době neměla vlasy a ven nevyšla bez paruky. Marie Stuartovna byla pochována v katedrále v Peterboroughu, ale roku 1612 dal její syn Jakub VI. (I.) tělo exhumovat a pohřbít ve Westminsterském opatství. Mariin poslední manžel James Hepburn, hrabě Bothwell zemřel již roku 1578 ve vězení v Dragsholmu, kde byl na žádost skotské vlády a anglické královny vězněn dánským králem Frederikem II.\n\nV mládí byla velmi krásnou ženou a byla opěvována soudobými básníky. Už od 16. století je zobrazována v dramatech jako katolička mučednice (Tommaso Campanella). Od 18. století přibyl motiv jejích milostných dobrodružství (V. Alfieriho z roku 1789) či literární podoby jejího života (\"Mary Stuart trilogy\" od Swinburna 1865–1881). Existují i lyrická zpracování jejího osudu (R. Burns, T. Fontane). Zřejmě vůbec nejznámějším zpracováním je drama německého spisovatele Friedricha Schillera z r. 1800 \"Marie Stuartovna\", podle níž vznikla i opera Gaetana Donizettiho \"Maria Stuarda\".\n\n\n"}
{"id": "164839", "url": "https://cs.wikipedia.org/wiki?curid=164839", "title": "Nikolaj Nosov", "text": "Nikolaj Nosov\n\nNikolaj Nikolajevič Nosov ( \"\", 22. listopadu 1908 Kyjev – 26. července 1976 Moskva) byl ruský autor dětských knih. Nejznámějšími jsou knihy o Neználkovi, které byly i několikrát zfilmovány.\n\nNarodil se v rodině estrádního umělce. V letech 1927–1929 studoval uměleckou školu v Kyjevě, poté přešel na filmový institut v Moskvě. Po dokončení studia v roce 1932 nastoupil jako režisér kreslených a populárně naučných filmů v Moskvě. Zde pracoval do roku 1951.\n\nPrvní povídku (\"Víťa Malejev ve škole i doma\") publikoval v roce 1938, v následujících letech psal řadu dalších povídek i románů pro děti. V jeho knihách je obvykle hlavní postavou naivní dítě.\n\n\n\n"}
{"id": "164842", "url": "https://cs.wikipedia.org/wiki?curid=164842", "title": "Malé náměstí (Praha)", "text": "Malé náměstí (Praha)\n\nMalé náměstí (postaru též Malý rynek či Malý ryneček) je náměstí trojúhelníkového tvaru v Praze na Starém Městě, v bezprostřední blízkosti Staroměstského náměstí a náměstí Franze Kafky.\n\nNáměstí je obklopeno výstavnými domy, z nichž nejvíce vyniká Rottův dům na západní straně čp. 142 kde bývalo známé železářství. Východní strana je lemována podloubím. Uprostřed stojí výstavná kašna s tepanou renesanční mříží. Její rekonstrukce byla provedena v letech 1877 až 1877 zámečníkem J. Duffém.\n\nV tzv. Richtrově domě čp. 459 byla roku 1882 zřízena první telefonní ústředna v Praze; byla v provozu až do roku 1902. Roku 1887 zde byla zavedena koncová stanice první linky pražské potrubní pošty.\n\nNěkteré další domy mají svá domovní znamení (U Bílého lva, U Zlaté lilie, U Černého koníčka). Na jižní straně se zde nachází památkově chráněná lékárna v domě nazývaném V ráji nebo U anděla – čp. 144/1.\n\nPřes Malé náměstí prochází také někdejší Královská cesta ze Starého Města směrem na Pražský hrad.\n\nOsada kupců z francouzské oblasti byla založena v románské době na území dnešního Malého náměstí a přilehlých budov. Ležela mimo samotné Staré Město jižně od kostela svatého Linharta, který byl později stržen a na jeho místě byla postavena Nová radnice.\n\nStarobylý vzhled ztratilo Malé náměstí na přelomu 18. a 19. století, kdy zde proběhla přestavba obytných budov do současné podoby.\n\n"}
{"id": "164850", "url": "https://cs.wikipedia.org/wiki?curid=164850", "title": "Nana (román)", "text": "Nana (román)\n\nNana (1880) je román francouzského spisovatele Émila Zoly. Je devátou knihou dvacetidílné série \"Rougon-Macquartové\". Jedná se o příběh kurtizány Nany, jež je volným pokračováním románu \"Zabiják\". K vykreslení hlavní postavy románu měl Zola pravděpodobně dva modely v ženách, které byly proslulými kurtizánami na sklonku druhého císařství a v prvním desetiletí republiky: Valtesse de la Bigne a Blanka d'Antigny. Slečna Valtesse bývala přítelkyní mnoha umělců a Zolu k ní přivedl malíř Guillemet. Romanopisec si prohlédl pozorně její dům na bulváru Malesherbes a popsal potom ve svém románu věrně veškeré přepychové zařízení bytu i s toaletním salónkem a velkolepým lůžkem. Od Blanky d'Antigny si vypůjčil některé jiné podrobnosti. Vystupovala ve Folies-Dramatiques a celá Paříž znala nápěv valčíku od Chilpérica, který Blanka v divadle zpívala. Pořádala také na oslavu svých hereckých úspěchů velkolepé hostiny, na něž být pozván platilo tehdy i u velmi významných lidí za velkou čest. \n\nNana si první popularitu získává v divadle. Nehraje sice dobře, ale je krásná. Díky tomu si podmaní významné muže Paříže. Věrnou společnicí je hlavní hrdince komorná Zoe, která je schopna všechny její mužské návštěvy po domě rozmístit tak, aby se nepotkávaly. Později se Nana stane symbolem zla, přičemž vše, s čím má co do činění, je nakonec zničeno. Na své milence klade stále nové požadavky, takzvaně je „vycucává“, až jsou mnohdy dohnáni na samé dno. Z dřívějšího vztahu se kurtizáně narodil syn Ludvíček, ten však později umírá na neštovice. Poté, co se Nana dozví, že zemřel i jeden z jejích milenců, prodává svůj majetek v dražbě a odjíždí z Paříže, kde na ni po nějakém čase všichni zapomínají. Nana se však vrací zpět a zde také podlehne neštovicím. \n\n\n"}
{"id": "164854", "url": "https://cs.wikipedia.org/wiki?curid=164854", "title": "Seznam přehradních nádrží", "text": "Seznam přehradních nádrží\n\nSeznam přehradních nádrží.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "164856", "url": "https://cs.wikipedia.org/wiki?curid=164856", "title": "1996 v dopravě", "text": "1996 v dopravě\n\nTento článek obsahuje seznam událostí souvisejících s dopravou, které proběhly roku 1996.\n\n\n\n\n\n\n\n"}
{"id": "164858", "url": "https://cs.wikipedia.org/wiki?curid=164858", "title": "Seznam přehradních nádrží v Evropě", "text": "Seznam přehradních nádrží v Evropě\n\nSeznam evropských přehradních nádrží.\n\n\n\n\n\n\n\n\n\n\n\n\n"}
{"id": "164869", "url": "https://cs.wikipedia.org/wiki?curid=164869", "title": "Jiří Dvořák (malíř)", "text": "Jiří Dvořák (malíř)\n\nJiří Dvořák (10. dubna 1891, Střítež u Třebíče – 25. ledna 1977, Ivančice) byl český akademický malíř.\n\nCharakteristika jedince je nejvěrohodnější a nejobjektivnější, udělá-li se v dostatečném odstupu od doby, kdy jim konané skutky a jejich důsledky byly současností. Čas objektivně, tedy pravdivě, vypreparuje vlastnosti, které jsou určující pro poznání povahy a významu osobnosti. Pro osobnost akademického malíře a pedagoga Jiřího Dvořáka lze považovat za určující tyto vlastnosti. Měl výrazné sociální cítění. Projevovalo se v jeho vztahu ke studentům a ostatním lidem v okruhu jeho působení i v názorech na celou společnost. Důsledkem byla levicová orientace v meziválečném období i po druhé světové válce. Byl specifickým způsobem charizmatický. Jevil se jako neprůbojný, snad ostýchavý, ale měl popularitu důvěryhodnosti. Byl velmi mírným pedagogem, vytvářel ale atmosféru, ve které se studenti styděli být vulgární. V nedobrých a rizikových situacích se choval odpovědně, neváhal podstoupit rizika za svá rozhodnutí. Dokazuje to vstup do československých legií v Rusku v roce 1916 a doložená aktivní činnost v ilegální organizaci po okupaci republiky (1939, skupina vzniklá kolem fotbalového klubu DSK Ivančice).\n\nJiří Dvořák se narodil 10. dubna 1891 ve Stříteži u Třebíče jako nejmladší z pěti dětí v rolnické rodině. Po maturitě na třebíčském gymnáziu ve školním roce 1910–1911 pokračoval studiem zemědělského inženýrství ve Vídni na Hochschule für Bodenkultur. Zde jej zastihla první světová válka a roku 1914 narukoval jako kadet Rakousko-uherské armády, s níž byl nucen se zúčastnit ruského tažení. Pro své národní cítění záhy dezertoval a byl ruskou armádou zajat 17. dubna 1915. Dlouhé měsíce pak strávil v ruských zajateckých táborech v Alčevsku, Varvarapolje a v Suzdale. Zde se seznámil se stejně starým jihočeským krajinářem Ottou Matouškem, který v té době byl již absolventem výtvarných studií u Jana Preislera a Maxe Pirnera na pražské akademii. Matoušek měl na vstup Dvořáka na malířskou dráhu zásadní vliv.\n\nSpolu se intenzivně věnovali zejména kresbě a akvarelování krajinných a architektonických motivů. Po vypuknutí revoluce v Rusku byli zajatci propuštěni a oba přátelé společně vstoupili 14. června 1916 do vojska Československých státních legií v Kyjevě (místo přihlášení do legií Suzdal). Pak následovalo převelení do Bělgorodu (1917) a po několika měsících byl Dvořák vyslán jako emisara do Taškentu. V roce 1918 po návratu k legiím na Ukrajinu onemocněl malárií a byl léčen v sanatoriu v Kyjevě. Při ústupu vojska byl evakuován do nemocnice v Saratově. Zde také tři měsíce navštěvoval akademii profesora Savinova. Legie se přesouvaly dále a po vyléčení nezbylo Dvořákovi než se vydat, na vlastní pěst, na cestu domů. Vypravil se pěšky jen s nejnutnějším zavazadlem. Na místě musel zanechat celou svou dosavadní malířskou tvorbu. Věřil, že do Saratova k rodině, u které své věci uschoval, později přicestuje. Nikdy se mu to ale již nepodařilo.\n\nDo rodné Stříteže se vrátil v březnu 1919 (ukončení služby v legiích 10. března 1919, 7. střelecký pluk, praporčík). Po rekonvalescenci a zotavení dokončil svá předcházející studia. Promoval jako inženýr agronomie na ČVUT v Praze v roce 1921. Pod vlivem svých válečných malířských zkušeností se přihlásil na Akademii výtvarných umění. Zde byl tehdejší rektorem Maxem Švabinským zařazen do ateliéru Vratislava Nechleby. Malířské nadání mj. dokumentuje udělení ceny na školní výstavě v roce 1920. Studium na AVU úspěšně ukončil v roce 1923.\n\nNechlebovo pedagogické vedení s jeho příznačným konzervatizmem nalezneme snad jen v počátečním tradičním chápání formy a zacházení s figurálním motivem v kompozici. Vyzrálá podoba Dvořákova projevu se utvářela spíše v rámci malířského prostředí kolem sborníku Umělecké besedy \"Život\". Zde třeba na prvém místě jmenovat Dvořákova krajana a přítele malíře Bedřicha Vaníčka, s nímž Dvořáka seznámil třebíčský rodák, přítel a legionář, malíř Viktor Nikodém. Společně v Praze pořádali pravidelné večery, na něž občas zavítal básník Vítězslav Nezval. S Vaníčkem Dvořáka poutalo celoživotní velmi blízké přátelství. Jeho prostřednictvím udržoval kontakt se soudobým výtvarným děním v hlavním městě poté, co se po ukončení studií (1924) natrvalo vrátil na Moravu. Byl dlouholetým členem Umělecké Besedy v Praze. Ve stálém a přátelském kontaktu zůstal s Viktorem Nikodémem, také s kolegou z akademie Vojtěchem Sedláčkem, dále s telčckým rodákem Antonínem Václavem Slavíčkem. Navzájem si vyměňovali některé své práce. Z existenčních důvodů si Dvořák doplnil na Karlově univerzitě aprobaci pro kreslení, deskriptivu a matematiku. Působil na gymnáziu v Moravských Budějovicích a od roku 1928 v Ivančicích, které se staly jeho druhým domovem. S manželkou Hedvikou měli děti Hedviku a Jiřího.\n\nDvořákovo výtvarné dílo je mnohovrstevné i mnohotvaré. Tématy jeho obrazů jsou portréty, figurální kompozice, milenecké dvojice, zátiší a rozsáhlá krajinářská tematika. Velkými tématy jsou žena, mateřství a rodina. Rád maloval mytologické výjevy. Rozsahem i obsahem vynikají, jako odezva dětství, témata biblická. Často zobrazoval scénu Krista v Emauzích, neustále se vracel k zastavením křížové cesty, motivu zmrtvýchvstání a dalším tématem Nového zákona. Závěrečná práce studia na Akademii výtvarných umění, olej \"Máří Magdaléna před Kristem\", zaujal při abiturientské školní výstavě tehdejšího pražského arcibiskupa Františka Kordače, jenž uvažoval o jeho odkoupení. Obraz vyjadřuje duchovní spřízněnost Krista a ponížené Marie; obě postavy tvoří protiváhu ostatním přihlížejícím. Tato kompozice plně uspokojila Vratislava Nechlebu.\n\nV pojednání figur je v tvorbě Dvořáka cítit návrat ke starým mistrům, ale i poetické zjednodušení až naivismus. Jak sám napsal, biblické i mytologické výjevy jsou mu oslavou obecně lidských pohnutek radosti, lásky, bolesti, strachu, zármutku, utrpení. Tíha událostí druhé světové války je cítit v tragické poloze řady výjevů na obrazech z toho období. V Dvořákově díle je někdy vyzdvihována blízkost Zrzavému či Preislerovi, jsou shledávány odkazy na Šímu či Procházku. Obsáhlou část díla představují celé soubory krajin, převážně akvarelů, dokumentární i intimní zachycení blízkých míst. Jako bytostný kreslíř vytvořil bezpočet především krajinářských kreseb tužkou, perokreseb, akvarelů, pastelů a kvašů z okolí Ivančic, Třebíče a Moravských Budějovic. Často a rád se vracel na důvěrně známá místa, aby zachytil genia loci krajinných motivů. Vzniklo nepřeberné množství jarních a letních krajin s dominantní zelení a modří, i tlumených, klidných, až melancholických podzimních motivů. Charakterizuje je křehká barevnost a zjednodušování prostorových plánů. Stačil se věnovat i grafice, tvořit ex libris a novoročenky.\n\nDvořákova tvorba poválečných let sleduje všeobecný dobový příklon k sensualismu (za zdroj poznání se považuje pouze smyslové vnímání) a realismu. Toto se projevuje ve veřejných realizacích – sgrafitech, návrzích na reliéfy, alegorických cyklech. Připomeňme alespoň monumentální triptych \"Příjezd Rudé armády do Ivančic\", jehož si Dvořák velice vážil i léta poté, co byl okolnostmi přinucen mnohé své poválečné levicově orientované postoje zrevidovat. Dvořák byl k sobě velmi kritický a v souvislosti s publikováním svých obrazů plachý. Ostýchal se vystavovat např. v hlavním městě, k čemuž byl často vyzýván, zejména Bedřichem Vaníčkem. Podle svých slov se nechtěl znechutit případnou negativní kritikou. Je škoda, že širší veřejnosti zůstal proto po dlouhé období téměř neznámý. Jeho jméno a charakteristika jeho díla jsou v literatuře uváděny zpravidla stručně (Platon Dějev, Prokop Toman). Stručné údaje najdeme také např. v publikacích třebíčského gymnasia (Almanach 75 let – 1946, „Gymnasium básníků“ – 1991); rozsáhlejší a zasvěcené statě jsou publikovány v Ivančickém zpravodaji. V denním tisku byla k jeho výstavám, životním výročím apod. publikována řada článků a glos.\n\nJiří Dvořák byl během svého života považován za uznávaného regionálního umělce. Význam jeho díla ale bezesporu přesahuje hranice jakéhokoliv regionu. Patřil vždy k osobnostem české meziválečné avantgardy. Jako souputníka velkých jmen českého umění 20. století jej objevila až akce pražské aukční síně a galerie Pictura v dubnu 2003. Souhrnné zhodnocení významu Dvořákovy tvorby je zpracováno v brožuře vydané uvedenou institucí k souborné výstavě (Mgr. Marcela Chmelařová, 2003). Jiří Dvořák si až do konce života zachoval radost z malířské tvorby, nevšední plodnost a chuť k hledání nových pohledů na svět, který ho obklopoval. Svým dílem podal svědectví o krajině a lidech naší země. Zemřel v Ivančicích dne 25. ledna 1977 a je pochován ve své rodné Stříteži. V Ivančicích, kde prožil převážnou část života, byl v roce 1976 jmenován čestným občanem města a po jeho smrti byla po něm pojmenována nově postavená ulice. Na jeho rodném domě ve Stříteži mu byla v roce 2007 odhalena pamětní deska.\n\n\n\n"}
{"id": "164870", "url": "https://cs.wikipedia.org/wiki?curid=164870", "title": "Klement Slavický", "text": "Klement Slavický\n\nKlement Slavický (22. září 1910 Tovačov – 4. září 1999 Praha) byl český hudební skladatel.\n\nKlement Slavický pocházel z muzikantské rodiny z Tovačova. Otec, Janáčkův žák, byl varhaníkem, sbormistrem a houslařem. Když doma hrával Beethovenovy sonáty, krčil se maličký Klement pod pianem a bez dechu jim naslouchal. Sám od sedmi let hrával na housle na kůru.\n\nK. B. Jirák na pražské konzervatoři jej vyzbrojil základními kompozičními znalostmi, jeho absolventskou \"Fantazii\" pro klavír a orchestr mu sám provedl s Českou filharmonií, což znamenalo velkou poctu. Ve studiu pokračoval Slavický na mistrovské škole u Josefa Suka, u něhož si vytříbřil smysl pro instrumentální barvy a architektonickou výstavbu díla. Životními skladbami jsou i jeho práce vznikající pod Sukovým dohledem, \"I. symfonietta\" a \"I. smyčcový kvartet\". Ve 30. letech, kdy skladatel pracoval v rozhlase jako hudební režisér, na něj mocně působila hudba Stravinského, Bartóka, Prokofjeva, Janáčka a Ostrčila.\n\nV čase ohrožení národa se Slavický přimkl k folklóru rodného kraje. Svůj vztah k moravské písni a hře hudců charakterizoval jako „okouzlení a inspiraci“. V tomto opojení zkomponoval písňové cykly \"Zpěv rodné země\" a \"Ej, srdénko moje\", V reakci na krutý útisk vytvořil náročný mužský dvojsbor \"Lidice\" na Halasovy verše, ovšem na jeho provedení musel patnáct let čekat. Na konci své „folklórní éry“ se dopracoval k rozměrným symfonickým formám: \"Moravským tanečním fantaziím\" a \"Rapsodickým variacím\". V nich neidealizoval lidové předlohy, jen v jejich duchu tvořil vlastní hudbu.\n\nKompoziční přerod se u Slavického odehrál na počátku 50. let příklonem k instrumentální tvorbě vytříbeného slohu a techniky. Tehdy i na něho dolehla tíha oficiální kultury, která každé vybočení od socialistického realismu považovala za nežádoucí formalismus. Slavický se však nenechal sevřít do kazajky dobových představ o realistické hudbě a tvořil po svém i za cenu ztráty přízně představitelů státní moci.\n\nJeho hudba je citově angažovaná, rozechvělá i v nejtišším lyrickém zpěvu. Patří k nejcennějšímu odkazu české hudby druhé poloviny dvacátého století.\n\nSlavický roku 1985 dostal za své rozsáhlé dílo, zejména za \"4. symfoniettu „Pax hominibus in universo orbi“\" zlatou medaili OSN. \n\n\n\n"}
{"id": "164874", "url": "https://cs.wikipedia.org/wiki?curid=164874", "title": "Marie Španělská", "text": "Marie Španělská\n\nMarie Španělská (21. června 1528, Madrid, Španělsko – 26. února 1603, Villa Monte)\n(ve španělské historii známá spíše jako císařovna Marie Rakouská – Emperatriz María de Austria) byla manželkou císaře Svaté říše římské a královnou českou, uherskou, chorvatskou a slavonskou.\n\nMarie byla nejstarší dcerou císaře Karla V. a jeho manželky Isabely Portugalské.\n\nTato císařská princezna a infantka španělská se stala manželkou svého vlastního bratrance, budoucího císaře, českého a uherského krále Maxmiliána II., syna císaře Ferdinanda I. a královny Anny.\n\nMaxmilián II. od mládí projevoval sympatie k nekatolickému vyznání. Jeho otec Ferdinand společně se svým bratrem, císařem Karlem V. se ho proto rozhodli oženit s Karlovou dcerou, katolickou španělskou infantkou Marií.\n\nZ manželství, uzavřeného v roce 1548, vzešlo 15 potomků. Na přání Karla V. byli jeho dcera a její manžel regenty ve Španělsku v době jeho nepřítomnosti. V roce 1552 se manželé přesunuli do Vídně. Marie byla radikální katoličkou a často nesouhlasila s názory svého tolerantnějšího manžela. Velký vliv měla na své syny, budoucí císaře Rudolfa a Matyáše.\n\nPo Maxmiliánově smrti v roce 1576 se vrátila do Španělska. Z Prahy odjela roku 1581 s nejoddanější dcerou ze svých 15 dětí – princeznou Markétou. Do Madridu dorazily o rok později. Útočiště nalezly v klášteře Descalzas Reales na Villa Monte v Madridu (který založila o deset let dříve Mariina mladší sestra Jana), jenž se stal pro obě domovem. Ve Španělsku se Marie vyjádřila v tom smyslu, že je šťastná, když může žít v \"zemi bez kacířů\". Marie vedla klidný život až do své smrti v roce 1603.\n\nCísařovna Marie byla známá patronka španělského skladatele Tomáse Luise de Victoriy, který u příležitosti jejího pohřbu napsal Requiem považované za jeho možná nejlepší skladbu.\n\nZ manželství Marie a Maxmiliána se narodilo šestnáct potomků, z nich deset se dožilo dospělosti.\n"}
{"id": "164876", "url": "https://cs.wikipedia.org/wiki?curid=164876", "title": "Youngův experiment", "text": "Youngův experiment\n\nYoungův experiment (též dvojštěrbinový experiment (angl. double slit experiment)) je pokus, kterým Thomas Young v roce 1801 experimentálně prokázal, že světlo je vlnění.\n\nSvazek rovnoběžného monochromatického záření dopadá na dvojštěrbinu (dvojice paralelních, úzkých, blízko sebe ležících štěrbin). Vlna, která dopadne, se při průchodu štěrbinami rozdělí na dvě (kmitající ve fázi, tj. jejich dráhový rozdíl je násobkem vlnových délek), které spolu interferují a na stínítku umístěném za štěrbinami vytvářejí interferenční obrazec.\n\nPokud na dvojštěrbinu vysíláme jednotlivé fotony jeden za druhým, vzniká taktéž interferenční obrazec, jako by foton procházel oběma štěrbinami současně a interferoval se sebou samým.\n\nDle původního Youngova popisu nebyly v jeho pokusu použity dvě štěrbiny. Místo toho bylo sluneční světlo navedeno zrcadlem na malou clonu vytvořenou vpichem jehly do papíru a výsledný tenký svazek světla byl poté rozdělen napůl proužkem tvrdého papíru.\n\n\n"}
{"id": "164886", "url": "https://cs.wikipedia.org/wiki?curid=164886", "title": "Chrysostoma Aloisie Tyralíková", "text": "Chrysostoma Aloisie Tyralíková\n\nChrysostoma Aloisie Tyralíková (1. června 1908, Jarcová – 29. října 1989, Znojmo - Hradiště) byla česká farmaceutka a řeholnice, boromejka. Na počátku 50. let 20. století byla představenou řádové nemocnice v Pelhřimově, ukrývala pronásledované kněze a dopomáhala jim k útěku za hranice (mimo jiné pomáhala i Oto Mádrovi). 23. ledna 1953 byla zatčena a ve vykonstruovaném procesu (viz monstrproces Mádr a kol.) odsouzena na 10 let nepodmíněně. Propuštěna byla na všeobecnou amnestii 10. května 1960.\n"}
{"id": "164887", "url": "https://cs.wikipedia.org/wiki?curid=164887", "title": "Čarodějky na cestách", "text": "Čarodějky na cestách\n\n„Čarodějky na cestách“ (v orig. \"Witches Abroad\") je humoristická fantasy kniha Terryho Pratchetta, dvanáctá ze série \"Zeměplocha\".\n\nSmrť je očekáván v exotickém domě jediné čarodějky a zároveň sudičky v Lancre, Desideráty Duté. Výhoda čarodějek je totiž to, že přesně vědí, kdy zemřou a mohou po sobě zanechat své záležitosti uspořádané. Bohužel, Desideráta nemůže odejít s klidným svědomím.\nJeště je totiž nutné zařídit, aby si Eliška (Lenóra Sobotová), které je přezdíváno Popelka, v dalekém městě Genova, nevzala prince. Ví, že to bude velmi těžké, protože Eliščina druhá sudička, mocná čarodějka lady Lilith de Tempscire, dělá všechno pro to, aby si Eliška prince vzala. Používá k tomu mocnou a zhoubnou zrcadlovou magii, díky které ví, kde se co přihodí. Lilith se považuje za tu „dobrou sudičku“ a vůbec jí nevadí, že lidem, zvířatům i městům křiví a znásilňuje jejich osudy tak, aby vše, podle ní, dobře dopadlo. Lilith brzdí právě Desideráta a také tajemná žena z močálů.\n\nOstatní čarodějky v horách Beraní hlavy jsou Desiderátiným odchodem zaskočeny. Bábi Zlopočasná a Stařenka Oggová se pod záminkou uspořádání sudiččiných věcí sejdou druhý den v jejím domku a nakonec si přiznají, že hledají kouzelnou hůlku. Desideráta však odkázala hůlku Magrátě Česnekové s podmínkou, že musí zabránit sňatku Popelky s princem, čímž oběma čarodějkám vyrazila dech. A protože obě starší čarodějky znala, tak prohlášením, že „řekni těm dvoum starejm škatulím, aby s tebou nejezdily“ zajistila Magrátě zkušený doprovod, který doplnil stařenčin kocour Silver.\n\nČarodějky zažily cestou „cizozemskem“ mnoho dobrodružství, např.:\n\n\nhrobů, ale žádnému se nepovede vstát ze Silverova žaludku;\n\nseberou věnec. Tím způsobí zánik slavnosti býků a už se o ní zvláště před místními muži nikdy nemluví;\n\n\n\n\nPoté, co se napětí mezi Bábi Zlopočasnou a ukřivděnou Magrátou Česnekovou vyřeší pořádnou\nhádkou, konečně trio čarodějek dorazí do Genovy.\n\nGenova je město, kterému vládne princ Aga za pomoci lady Lilith, kteří tvrdě trestají každý prohřešek proti příběhům. Město je na první pohled spořádané, čisté, bohaté, ale lidé jsou ustrašení a nesví.\n\nStařenka Oggová se zamilovala do banánánového dejjikry (banánové daiquiri) a vydala se shánět zprávy do zámecké kuchyně paní Příjemné, která také maličko čarovala, jejímž prostřednictvím se seznámila s nejlepší kuchařkou v Genově, paní Gogolovou. I Bábi Zlopočasná neomylně dorazila k paní Gogolové, která je pozvala do svého domu v močálech a vyprávěla jim příběh, do kterého přijely zasahovat. Paní Gogolová je čarodějka vúdú a představila jim také zombie Sobotu. Bábi byla nucena přiznat, že Lilith je její problémová sestra, kterou rodiče vyhodili z domu.\n\nMagráta Česneková se vydala plnit své sudičkovské povinnosti do domu, ve kterém žila Eliška. Popelka byla překvapená, jakou má druhou sudičku a moc Magrátě nevěřila, že ji před slavným plesem a svatbou zachrání. V domě však záchranu potřebovala spíš Magráta, a to před náhle se objevivšími krásnými sestrami (proměnění hadi), které Popelku hlídaly. Stařenka a Bábi však přišly včas.\n\nNastal den slavného svátku Samedi Nuit Morte a tři čarodějky vymyslely plán, jak zastavit příběh. Opily služebnictvo, kočár přeměnily na dýni a zničily Popelčiny šaty.  Lilith se však nenechala zaskočit. Služebnictvo vyčarovala z hlodavců, dýni přeměnila zpět na kočár\na šaty vykouzlila znovu. Popelka tak musela vyrazit na ples. I Bábi si uvědomila, že to bylo moc snadné. Těsně před palácem se jim podařilo zastavit kočár díky Silverovi, kterého změnily na svalnatého muže, vysílajícího druh temně ďábelské sexuality. Popelku poslaly k paní Gogolové a nahradila ji Magráta s náležitým vycpáním v místech ženských tvarů a posíleným sebevědomím.\n\nObě starší čarodějky ukořistily plesové šaty a sledovaly děj v sále. Stařenku Oggovou začal svádět druhý nejlepší\nmilenec na světě, člen stráže a zároveň trpaslík, hrabě Casanovlez. Když čarodějky zjistily, že princ Aga je přeměněná žába, posunuly hodiny a z Magráty, právě tančící s princem, spadlo kouzlo. Její pokus utéct nevyšel, Lilith je přemohla a nechala jako čarodějnice zavřít do vězení. Na pomoc jim přišel jak Casanovlez, tak zombie Sobota a Silver.\n\nSobota dále pokračoval do plesového sálu a za ním se řinul močál. Všichni v něm poznali Barona Sobotu, kterého princ na popud Lilith zavraždil. Lilith se ho pokusila kouzly zabít, ale zabít mrtvého nelze, i když Lilith si stáhla kouzla odevšad z okolí. Díky tomu se i z Agy stal znovu žabák a ze Silvera kocour. Baron Sobota Agu rozšlápl a Lilith utekla do věže mezi svá zrcadla, kde byla nejsilnější. Paní Gogolová přivedla Elišku, dceru barona Sobotu a svou. Bábi Zlopočasná se však postavila proti paní Gogolové, protože nechtěla, aby jedna čarodějka nahradila druhou. Chce, aby Eliška vládla sama a Genova byla znovu svobodná. I když se paní Gogolová Bábi pokusí očarovat, Bábi ji přemůže a sama se vydá potrestat svou sestru Lízu. Musí však překonat její zrcadlovou magii a vydat se za ní do světa zrcadel. Vrátí se z něj však sama, bez Lilith, která cestu nenašla.\n\nVšechno dobře dopadlo a čarodějky se velkou oklikou vrací domů.\n"}
{"id": "164889", "url": "https://cs.wikipedia.org/wiki?curid=164889", "title": "Lineární elektromotor", "text": "Lineární elektromotor\n\nLineární elektromotor je elektrický motor, který nevykonává pracovní pohyb rotační, ale pohyb posuvný. Jde o netočivý elektrický stroj, který nemá rotující pracovní součásti. Jedná se o mnohapólový motor, jehož stator i rotor je rozvinut do délky podél pojezdové dráhy mechanizmu. Svojí povahou je konstrukčně blíže k asynchronnímu stroji a tím transformátoru nakrátko, nebo synchronnímu stroji. Magnetický obvod je přerušen vzduchovou mezerou pro oddělení pohyblivé a nepohyblivé části stroje.\n\nLineární motory patří v současné době mezi moderní technologii pohonů, které se čím dál více začínají prosazovat v lineární technice. Vyznačuje velkou dynamikou, rychlostí lineárního posuvu, precizností a kompaktním uspořádáním. Jeho hlavní výhodou z hlediska konstrukce je absence mechanických převodů, které zvyšují vůli, mechanické opotřebení a nepřesnost polohování. Značný rozvoj těchto motorů v poslední době zapříčinila širší dostupnost a snížení pořizovacích nákladů mechanických částí i řídící elektroniky na přijatelnou úroveň.\n\nModerní motory umožňují zrychlení až 5G a rychlost posuvu 6m/s.\n\nLineární motor stejně jako rotační motor funguje na principu magnetické indukce. Na rozdíl od konvenčních motorů je stator i rotor lineárního motoru rozvinut do délky. Poháněný mechanizmus nevyužívá zprostředkující převod pohonu. Není rozhodující, která část stroje tvoří pevnou, nepohyblivou část a kerá pohyblivou část. Není rozhodující, která část stroje je napájena. Volba uspořádání závisí na konkrétní aplikaci.\n\nPo celé délce pojezdové dráhy mechanizmu je rozvinut stator. Rotor překrývá jen část statoru a je na psouvané části mechanizmu. Napájená část je vždy složena z transformátorových plechů z magneticky měkkého materiálu. V drážkách paketu z transformátorovýché plechů je vloženo obvykle trojfázové vinutí. Proti napájené straně je umístěna sekundární část tvořená permanentními magnety, ale často jen magnetickým obvodem s vinutím nakrátko. Vinutí nakrátko může být tvořeno i samotnou masivní pojezdovou kolejnicí mechanizmu. Přivedením řídicího proudu do vinutí aktivní části vznikne spřažené magnetické pole mezi oběma částmi, které vyvolá silové účinky. Vznikající silové účinky rozpohybují zařízení.\n\n\nVzhledem k tomu, že statická (nepohyblivá) část stroje se nachází podél celé pojezdové dráhy stroje, pořizovací náklady u velkých pohonů vybavených lineárními elektromoty, například u speciálních drah v železniční dopravě nebo v městské hromadné dopravě (typicky v metru), bývají velmi vysoké. Mnohakilometrová trať je i náročnější na kontrolu a údržbu, než je tomu u běžných tratí, a provozní náklady celého zařízení mohou být také velmi vysoké. Proto jsou v případech závislé trakce i nezávislé trakce napájené díly umísťovány výhradně na vozidlo. Důvodem je to, že při napájení pevné části, i pokud je napájen jen zatížený úsek, ale i přesto jsou vysoké ztráty energie. Napájený úsek nebývá překryt celý pohyblivou kotvou.\n\n\n"}
{"id": "164892", "url": "https://cs.wikipedia.org/wiki?curid=164892", "title": "Marie Magdalena", "text": "Marie Magdalena\n\nMarie Magdalena (v českém ekumenickém překladu Marie Magdalská; v kralickém překladu Maria Magdaléna; lidově také Maří Magdaléna) byla podle Nového zákona jedna z žen, které doprovázely Ježíše z Nazareta, zejména v závěru jeho života. Vystupuje i v některých apokryfech a v řadě křesťanských církví je uctívána jako svatá. Některými je považována za evangelistu či dokonce manželku Ježíše.\nDříve se vyslovovalo Majdalena, od toho odvozena moravská Majolenka, což je hezká a zdravá dívka; lidově Máří Magdalena, domácky Majda, v kalendáři je také Magda. Z Magdaleny patrně odvozeny Lenka a Alena.\n\nV evangeliích se vyskytuje několik osob se jménem Maria, mezi nimi také Marie Magdalská, tj. „pocházející z Magdaly“ (město na břehu Genezaretského jezera). V Lukášově evangeliu se uvádí už během Ježíšova veřejného působení jako jedna z žen „které chodily s Ježíšem a jeho učedníky“ a z níž Ježíš předtím „vyhnal sedm démonů“. Celkem na osmi místech se zmiňuje její jméno v souvislosti s Ježíšovou smrtí, pohřbem a zmrtvýchvstáním. Delší souvislý úsek, v němž hraje významnou roli, je příběh prázdného hrobu a jejího setkání se vzkříšeným Ježíšem v Janově evangeliu.\n\nPodle všech evangelií stála pod křížem se dvěma dalšími ženami (Pannou Marií a Marií Kleofášovou) a byla přítomna jeho smrti i pohřbu.\n\nV Matoušově evangeliu šla v neděli Máří Magdaléna spolu s dalšími ženami k Ježíšově hrobu, aby pomazaly jeho mrtvé tělo, ale tam se jim zjevil anděl, který jim pověděl, že tu Ježíš není, vstal z mrtvých. Šly se ještě podívat, kde spočíval, potom se vydaly na cestu zpátky, poněvadž jim anděl řekl pokyn, aby o všem informovaly učedníky. Cestou od hrobu potkaly vzkříšeného Ježíše a hovořily s ním.\n\nMarek o Máří Magdaléně hovoří jen krátce. Ženy přicházely již časně z rána. Kámen od hrobu byl odvalen. Vešly a zjistily, že Ježíš je vzkříšen. Anděl jim řekl, ať jdou a o všem zpraví apoštoly, ale ženy se bály. Ježíš se ale jako první zjevil Máří Magdaléně, osmělila se a řekla učedníkům o jeho zmrtvýchvstání, ale oni jí nevěřili.\n\nPodle Lukášova evangelia byla Magdalena oddanou a stálou Ježíšovou průvodkyní, která ho poslouchala a podporovala. Den po sobotě, když šla s dalšími dvěma ženami jeho mrtvé tělo pomazat, jeho hrob nalezly prázdný, podaly o tom první zprávu apoštolům.\n\nPodle Janova evangelia šla ke hrobu Magdalena sama, přiběhla k apoštolům se zprávou o prázdném hrobě. S Petrem a Janem pak zřejmě běželi k prázdnému hrobu a oba apoštolové se vrátili do města. Marie zůstala před hrobem a setkala se s Ježíšem, kterého zprvu nepoznala. Když se jí dal poznat, vykřikla aramejsky Rabbuni! (Mistře), ale Ježíš ji varoval, aby se ho nedotýkala (lat. \"noli me tangere\") a všechno oznámila apoštolům.. Tím biblické zprávy o Marii Magdalské končí.\n\nMarie Magdalská hraje významnou roli v několika gnostických spisech ze 3.–4. století. Jejich zlomky byly známy už dříve z citátů raně křesťanských spisovatelů, téměř úplné texty v koptštině se našly po roce 1945 v Nag Hammadi v horním Egyptě. Ve spise \"Pistis Sofia\" (Víra – Moudrost) vypráví Magdalena apoštolům, co jí ve snu řekl Ježíš, ale Petr a Ondřej to odmítnou. Také tzv. „Mariiny otázky“ a „Evangelium Mariino“ vztahuje Petr Pokorný i E. Hennecke k Marii Magdalské.\n\nO dalším životě Marie Magdalské vypravují již jen legendy, které ji zejména od doby Řehoře Velikého pravděpodobně spojují se dvěma dalšími ženami z evangelií, totiž s Marií, sestrou Lazarovou, a s ženou-hříšnicí (což bylo běžné označení pro prostitutku), která Ježíšovi umyla nohy u stolu ve farizeově domě a u níž evangelium neuvádí jméno (). Tyto tři ženy, které na Východě rozlišovali, byly v západní tradici považovány za tutéž osobu - a to mylně, protože Janovo evangelium je rozlišuje.\n\nPodle jedné z legend odešla Marie hlásat křesťanství do dalekých zemí a měst. Navštívila také Řím, kde se slovy „Kristus vstal z mrtvých“ podala císaři Tiberiovi červené vajíčko. V čase pronásledování křesťanů měla být se svým bratrem Lazarem a sestrou Martou (šlo o jinou-další Marii) na lodi bez vesel zahnána na volné moře. Na ní doplula do Francie a tam také hlásala evangelium. Podle jiné legendy žila jako poustevnice v jeskyni asi 35 kilometrů východně od Aix-en-Provence, kde kolem poloviny 1. století zemřela. Jejím atributem se stala lebka, symbol pouště a lidské pomíjivosti. Díky pověstem vznikla ve Francii dvě poutní místa: Vézelay a Saint-Maximin-la-Sainte-Baume. Podle řeckého podání přišla Marie Magdaléna do Efezu (v dnešním Turecku), kde pomáhala sv. apoštolu Janovi a tam také zemřela (nejvíce pravděpodobná verze).\n\nKrásná žena s dlouhými rozpuštěnými vlasy, spoře oblečená nebo poloodhalená, se šperky a zrcadlem jako atributy své marnivosti; jindy zcela zahalená do dlouhých vlasů, plačící, sedící v jeskyni ve slaměném rouchu jako kajícnice před křížem a lebkou; na kalvárii klečící u paty kříže, nebo stojící za Pannou Marií, často plačící; při zjevení Krista klečí a natahuje k němu ruku; účastní se Kristova snímání z kříže, oplakávání i pohřbu, nese dózu s mastí, ze které potírá Ježíšovy nohy, nebo drží Ježíše za nohy; při svém Nanebevzetí se modlí a její tělo nesou andělé, drží-li přitom nimbus s hlavou Krista, nazývá se \"Christofora\". V legendárním cyklu bývá vyobrazen poustevník Zosima, nesoucí Magdaléně do jeskyně plášť; v párovém vyobrazení Magdaléna bývá protějškem sv. Jana Křtitele; někdy je zaměňována za Marii Egyptskou - svatou poustevnici z egyptské pouště, rovněž zahalenou do vlasů. \n\nSvátek svaté Marie Magdaleny slaví římskokatolická církev 22. července. \n\nPoutní místa ve světě:\n\nChrámy v Česku:\n\nPatrocinia\n\n\n\n"}
{"id": "164895", "url": "https://cs.wikipedia.org/wiki?curid=164895", "title": "Lineární pohon", "text": "Lineární pohon\n\nLineární pohon (též lineární aktuátor) je druh pohonu, který vykonává lineární čili posuvný pohyb v horizontální nebo vertikální poloze, čímž se řadí mezi polohovací systémy a současně liší od rotačního pohybu, který vykonává většina elektromotorů. Uplatní se v mnoha aplikacích, kde je vyžadováno lineární přestavení posouvaného břemene z jedné polohy do druhé. Lineární pohony se tak používají v obráběcích strojích a zařízeních, v počítačových periferiích (jako jsou hlavičky pevných disků a tiskové hlavy tiskáren), u ventilů a klapek a na mnoha dalších místech. Nahrazují hydraulické či pneumatické písty, které ze své podstaty generují lineární pohyb. Pro převedení rotačního pohybu klasického elektromotoru na lineární se využívá řada různých mechanismů. Elektromotory lineárních aktuátorů jsou napájeny střídavým nebo stejnosměrným napětím, čímž odpadá použití komplikované soustavy prvků hydraulických pohonů jako jsou potrubí, hadice, kompresory apod.\n\nMechanické lineární pohony přeměňují točivý pohyb na posuvný. K tomu se obvykle využívá některý z jednoduchých mechanismů:\n\nNěkteré mechanické lineární pohony působí pouze tahem (např. vrátek, řetězový pohon, pásový pohon). Jiné působí pouze tlakem (např. vačky). Pneumatické a hydraulické válce nebo šroubové pohony mohou být navrženy tak, aby působily tlakem i tahem.\n\nHydraulické pohony jsou obvykle realizovány jako dutý válec s vloženým pístem. Tlaku působící na píst vyvozuje sílu, která může pohybovat nějakým tělesem. Vzhledem k tomu, že kapaliny jsou téměř nestlačitelné, může hydraulický pohon dosahovat poměrně přesného posunutí pístu. Známým příkladem ručně ovládaného hydraulického pohonu je hydraulický zvedák. Většinou se však termín \"hydraulický pohon\" vztahuje na zařízení ovládané hydraulickým čerpadlem.\n\nPneumatické pohony jsou podobné hydraulickým pohonům s tím rozdílem, že používají místo kapaliny stlačený plyn, obvykle vzduch. Tyto pohony bývají využívány pro těžké stroje. Jako pohonná jednotka slouží zdroj stlačeného vzduchu. Pneumatické pohony mohou být použity na více místech zařízení, stačí k nim stlačený vzduch dovést potrubím. Nevýhodou je, že vzduchové kompresory jsou většinou velké, objemné a hlučné. Pneumatické pohony také mají sklon ztrácet vzduch, čímž jejich efektivita klesá.\n\nPiezoelektrický jev je vlastnost některých materiálů, která spočívá v tom, že materiál pod elektrickým napětím mění rozměry. Velmi vysoká napětí odpovídají malým změnám rozměrů; pomocí piezoelektrického pohonu je tedy možné dosáhnout velmi přesného polohování, ale také jen velmi krátkého rozsahu pohybu. Kromě toho piezoelektrické materiály vykazují hysterezi, což znamená, že je obtížné dosáhnout přesnosti, je-li třeba pohyb opakovat.\n\nElektromechanické pohony jsou podobné mechanickým pohonům, ale ovládací kotouč nebo klika je nahrazen elektrickým motorem. Rotační pohyb motoru je převáděn na lineární posuv. Existuje mnoho konstrukcí lineárních pohonů. Pohony jsou konstruovány tak, aby poskytovaly buď vysokou rychlost posunu, vysokou sílu, nebo určitý kompromis mezi těmito dvěma. Při zvažování pohonu pro konkrétní aplikaci jsou nejdůležitějšími parametry rychlost posunu, síla, přesnost a životnost.\n\nElektromechanický pohon funguje na principu stejnosměrného elektromotoru, převodu a šroubovice (závitové tyče). V mnoha směrech je alternativou pneumatických či hydraulických pohonů.\n\nVDC elektrické lineární pohony pracují nejčastěji s nízkým napětím 12-36 V, v rozsahu pohybu 20-999 mm při silách od 200 N až po 12000 N. Možností je krytí až IP69K, další volitelnou součástí je různá elektronická výbava pohonů pro jejich snadnější řízení (potenciometr, čítač pulsů, hall-sonda, PLC řízení). Svými výkony a takřka nulovými nároky na údržbu jsou vhodné pro jednoduchá zařízení s nepříliš častým pracovním cyklem, kde je však kladen velký důraz na výdrž, spolehlivost a životnost.\n\nPříklady použití lineárních pohonů:\n\nTeleskopické lineární pohony jsou specializované lineární pohony používané tam, kde to vyžadují prostorová omezení nebo jiné okolnosti. Jejich rozsah pohybu je mnohem větší, než je délka součásti v neprodlouženém stavu.\n\nLineární elektromotor je v podstatě mnohapólový elektromotor, jehož stator je rozvinut do délky.\n\nPohon každého lineárního aktuátoru je tvořen elektromotorem a šnekovou, příp. planetovou převodovkou, pomocí jehož se realizuje přenos krouticího momentu a otáček. Rotační pohyb na lineární posuv se zajišťuje pomocí vodícího šroubu, buďto trapézovým nebo kuličkovým šroubem. Ten se volí v závislosti na požadavcích aplikace, zejména na požadované přesnosti a frekvenci pracovního cyklu. Trapézový šroub s výhodou využívá samosvornosti šroubu. Jak střídavé, tak i stejnosměrné elektromotory mohou být osazeny elektromagnetickou brzdou, snímači zpětné vazby nebo enkodérem pro odměřování polohy.\n\n"}
{"id": "164896", "url": "https://cs.wikipedia.org/wiki?curid=164896", "title": "Anna Unger", "text": "Anna Unger\n\nAnna Unger byla východoněmecká běžkařka, která soutěžila v 60. a na začátku 70. let. Získala stříbrnou medaili v 3 x 5 km na Světovém mistrovství v nordickém lyžování 1970 ve Vysokých Tatrách.\n\n"}
{"id": "164905", "url": "https://cs.wikipedia.org/wiki?curid=164905", "title": "Vodní nádrž Vír I", "text": "Vodní nádrž Vír I\n\nVír I je přehradní nádrž s hrází o výšce 76,5 m na řece Svratce nad obcí Vír. Byla vybudována v letech 1947 až 1957. Její stavba způsobila zánik obce Chudobín u Dalečína a zánik části obce Korouhvice.\n\nStavba vodní nádrže byla zahájena v roce 1947 a roku 1958 byla uvedena do plného provozu. Vystavěním 71 metrů vysoké hráze vzniklo jezero, jehož maximální rozloha dosahuje 223,5 ha.\n\nK přehradě také náleží hydroelektrárna se dvěma turbínami a stanice pro úpravu na pitnou vodu. Průměrná výroba pitné vody se pohybuje kolem 50 – 60 litry za sekundu, maximálně až 200 litrů za sekundu. Při normálním denním provozu je tedy možno dodat přes 5000 metrů krychlových pitné vody.\n\nDíky této stavbě je pitnou vodou zásobováno Novoměstsko, Bystřicko a část Žďárska, a dále také Brno a jeho okolí (Vírský oblastní vodovod). Kvůli tomu je lokalita nepřístupná k rekreaci a rybolovu, jelikož pro její okolí platí vyhláška I. pásma hygienické ochrany. Nicméně Povodí Moravy udělalo menší ústupek a na levém břehu byla zbudována asfaltová cesta sloužící jako cyklostezka, která vede do Dalečína. Dále byla otevřena vodohospodářská naučná stezka.\nVodní nádrž také slouží k zachycení povodní.\n\n"}
{"id": "164907", "url": "https://cs.wikipedia.org/wiki?curid=164907", "title": "Experimentální letadlo", "text": "Experimentální letadlo\n\nExperimentální letadlo je označení pro letadla, která ještě nebyla plně pověřena létáním; tudíž musí mít speciální certifikát letové způsobilosti. Obvykle se na takových letadlech studují a testují nové letecké technologie. Často se tak (chybně) označují i „po domácku“ vyrobená letadla.\n"}
{"id": "164912", "url": "https://cs.wikipedia.org/wiki?curid=164912", "title": "Anne Ross", "text": "Anne Ross\n\nAnne Ross (* 17. března 1985 v Papenburgu, v Německu) je německá zpěvačka. Je bývalou členkou dívčí popové hudební skupiny Preluders. Poté, co se skupina Preluders rozpadla, společně s Manel Filali vytvořily duo Milk and Honey.\n"}
{"id": "164913", "url": "https://cs.wikipedia.org/wiki?curid=164913", "title": "Vykonstruovaný proces", "text": "Vykonstruovaný proces\n\nVykonstruovaný proces (resp. zinscenovaný soudní proces) je označení soudního řízení, jehož smyslem není provedení řádného soudního procesu, ale odsouzení obžalovaného za trestné činy, kterých se nedopustil. Smyslem tedy není určit vinu a vynést spravedlivý rozsudek a trest, ale odůvodnit předem určený rozsudek. Jedním z běžných příkladů takovýchto procesů jsou politické procesy v Sovětském svazu či komunistickém Československu, proces s templáři či proces s Johankou z Arku. \n\nZvláštní typ vykonstruovaného procesu představuje monstrproces (resp. loutkový proces), který je pečlivě zaranžován pro široké publikum a má obvykle navíc za cíl zastrašit odpůrce a ukázat přítomnost tzv. vnitřního nepřítele. Známé jsou například monstrprocesy ze Stalinova Sovětského svazu a komunistického Československa.\n\n\n\n"}
{"id": "164916", "url": "https://cs.wikipedia.org/wiki?curid=164916", "title": "Annette von Aretin", "text": "Annette von Aretin\n\nAnnette von Aretin (23. května 1920 – 1. březen 2006) byla pokřtěna Marie Adelheid Kunigunde Felicitas Elisabeth, Freiin von Aretin.\n\nByla první bavorskou televizní hlasatelkou. Popularitu si získala, když se objevila v show Roberta Lembkeho \"Was bin ich?\" ( \"Co jsem?\"), která se vysílala v německé televizi přes 34 let.\n"}
{"id": "164918", "url": "https://cs.wikipedia.org/wiki?curid=164918", "title": "Polyesterová vlákna", "text": "Polyesterová vlákna\n\nPolyesterová vlákna (mezinárodní zkratka PES) jsou syntetické výrobky ze skupiny, ke které patří textilní vlákna z polyetylentereftalátu (PET), z \"polybutylentereftalátu\" (PBT) a z \"polytrimetylentereftalátu\" (PTT). Označením polyesterová vlákna jsou zpravidla míněny výrobky z PET, ze kterého velká většina vláken pochází.\nPřírodní polyester je znám asi od roku 1830, první syntetický polyester se používal v 1. světové válce jako impregnační materiál. Vlákno ze syntetického polyesteru bylo vynalezeno v Anglii v roce 1941 a od roku 1947 se vyrábí průmyslově.\n\nV roce 2012 dosáhla světová výroba polyesterových vláken 53 milionů tun, z toho 63 % ve formě filamentů a 37 % jako stříž. (V roce 2004 obnášela celková výroba 29 milionů tun).\n\nVlákno je lineární makromolekula, jejíž hlavní řetězec -[-CO-O-]- sestává nejméně z 85 % z esteru vyrobeného polykondenzací.\n\nZákladní surovinou je ropa, ze které se získává dimethyltereftalát a glykol. Polykondenzací obou sloučenin pak vzniká polyethylentereftalát.\n\nPolyethylentereftalát se\n\nKonečný výrobek je znám ve 3 formách: filament, \"kabílek\" a stříž. \n\n\"Hedvábí\" (filament) se vyrábí v jednoduché, hladké podobě nebo modifikované. Polyesterové vlákno je svým chemickým složením velmi vhodné k modifikaci, tedy úpravám příměsí chemických sloučenin a k zušlechtěni mechanickým nebo pneumatickým tvarováním.\n\nKabílek z polyesterových filamentů je surovina pro přádelny vlny, resp. přádelny dlouhých vláken. Zde se filament trhá nebo řeže na konvertoru na stapl, který se délkou i tvarem může přizpůsobit staplu vlny.\n\nStříže se dodávají v délce a ostatních vlastnostech přizpůsobených vláknům, se kterými se smíchávají při předení.\n\nPolyesterová vlákna se mohou vyskytovat prakticky ve všech textilních výrobcích.\n\nK nejdůležitějším kladným vlastnostem patří:\n\nVysoká odolnost na světle, vůči povětrnosti a mikroorganizmům (záclony)\n\nMalá navlhavost (rychlé sušení)\n\nMnohé vlastnosti se dají snadno zlepšit chemickými nebo mechanickými procesy. Například:\n\nZvýšenou orientací molekul se dá zvýšit pevnost (pneumatikové kordy, dopravní pásy, šicí nitě)\n\nPřimícháním malého množství chemikálií se dá zlepšit\n\nOmak a lesk velmi podobný přírodnímu hedvábí se dosahuje u vláken s neokrouhlým (např. trojúhelníkovým) průřezem.\n\nDutá polyesterová vlákna se používají jako alternativa k peří s tou výhodou, že se výrobky plněné tímto materiálem dají prát.\n\nVzhled polyesterového hedvábí podobný staplovým přízím se dosahuje mícháním vláken s rozdílným stupněm protažení a tvarování.\n\nMísením přírodních vláken s polyesterem se dosáhne v mnohém směru zlepšení užitných vlastností příze. Nejjemnější polyest. vlákno (\"mikrovlákno\") se vyrábí se čtvrtinou tloušťky průměrné bavlny, tkaniny ze směsí s polyesterem jsou lehčí a méně mačkavé, pevnější a trvanlivější. Podobně je tomu u směsí polyester/vlna.\n\nPolytrimetylentereftalát vzniká sloučením kyseliny tereftalové s 1.3 propandiolem. Výrobkům se říká také \"3GT filamenty\". Vlákno je velmi elastické (až 100 % opakování pružnosti), objemné, jako bikomponentní výrobek (PTT/PET) má velmi hebký omak.\n\nPoužití: filamenty na lehké sportovní oděvy, plavky, vlasové příze na koberce,\n\nstříž na netkané textilie k technickým účelům\n\nZnačky: \"Corterra\", \"Invista\" aj.\n\nPolybutylentereftalát vzniká polykondenzací kyseliny tereftalové s 1.4 butandiolem. Vlákna se nazývají také \"4GT filamenty\". Elasticita a trvanlivost zkadeření tvarovaných filamentů má dosahovat téměř hodnoty elastanů.\n\nFilamenty se často opřádají bavlnou nebo viskózou na jádrové příze k použití na módní sportovní oděvy a punčochové zboží.\n\nZnačky: \"Trevira ESP\", \"Ticona\", \"Mirhon WE\" aj.\n\nPolyetylennaftalát vzniká polykondenzací dikarbonové kyseliny naftalinu s ethylglykolem. Vlákno dosahuje mimo jiné tažnou pevnost až 90 cN/tex, filamenty se používají na technické textilie (geotextilie, výztuž pneumatik aj.)\n\nPodobné vlastnosti použití jako PEN mají \"polytrimetylennaftalátová (PTN)\" a \"polybutylennaftalátová (PBN)\" vlákna.\n\nBílé nebo světlé pletené osobní prádlo se smí prát ve vařící vodě. Kravaty, šály, šátky a jiné \"hedvábné\" tkaniny však jen ve vlažné lázni. Mastné skvrny se smějí odstraňovat jen perchloretylenem nebo benzinem. Žehlit se mohou tyto výrobky jen přes mokrý hadr při teplotách do 160 °C. U směsových tkanin z polyester/vlna smí teplota prací lázně jít jen do 30 °C a u žehličky nesmí přesáhnout 150 °C.\n\nPolyesterová vlákna a výrobky z nich jsou největším zdrojem mikroplastů zamořujících přírodu. K uvolňování mikroplastů dochází zejména během praní oblečení vyrobeného z polyesteru, kdy se během jednoho pracího cyklu uvolní statisíce malinkatých polyesterových vlákének a úlomků.\n\nU polyesteru byl stejně jako u jiných syntetických vláken prokázán negativní vliv na plíce, pokud dochází k vdechování jeho drobných vláken. Existuje řada studií poukazujících na to, že u dělníků pracujících ve fabrikách zpracovávajících syntetická vlákna, včetně polyesteru, se časem rozvinuly příznaky jako kašel a dušnost v důsledku chronických zánětlivých reakcí způsobených vlákny usazenými v plicích, jenž zde vzhledem ke své nerozložitelnosti mohou zůstat i trvale. To v případě dlouhodobé vysoké expozice vede až k rozvoji idiopatické plicní fibrózy.\n\n\n"}
{"id": "164919", "url": "https://cs.wikipedia.org/wiki?curid=164919", "title": "Armin Schwarz", "text": "Armin Schwarz\n\nArmin Schwarz (* 16. července 1963 v Neustadt an der Aisch, Franken, Německo) je německý rally závodník. Je ženatý a má dvě děti. Pěstuje také další sporty, jako například běh na lyžích a skating. V současnosti žije v Rakousku a stále se účastní motorového sportu jako televizní komentátor. V letech 1987 a 1988 dvakrát po sobě zvítězil v Německém rallyovém šampionátu s automobilem Audi Quattro Coupé a Audi 200 Quattro Grp. A. Později startoval v Mistrovství světa v továrních týmech Toyota Motorsport, Mitsubishi Ralliart, Hyundai World Rally Team a Škoda Motorsport.\n"}
{"id": "164923", "url": "https://cs.wikipedia.org/wiki?curid=164923", "title": "Arnold Keyserling", "text": "Arnold Keyserling\n\nArnold Alexander hrabě Keyserling (9. února 1922 Friedrichsruh u Hamburku – 7. září 2005 Matrei am Brenner, Tyrolsko) byl německý filosof a teolog. Je synem Hermanna hraběte Keyserlinga a pravnukem Otty von Bismarck.\n"}
{"id": "164925", "url": "https://cs.wikipedia.org/wiki?curid=164925", "title": "Javor Bürgerův", "text": "Javor Bürgerův\n\nJavor Bürgerův (\"Acer buergerianum\") je listnatý opadavý strom z čeledi mýdelníkovité. V místech svého původního rozšíření dosahuje výšky 10–12 m.\n\nKmen dosahuje v dospělosti průměru do 50 cm. Listy jsou 4–8 cm velké, poměrně dlouze řapíkaté (2–5 cm), tuhé a lesklé. Květy jsou žluto-zelené, v převislých chocholících. Plody jsou dvounažky s dvěma okřídlenými semeny. Semena jsou velká 4–6 mm, křídla asi 15 mm dlouhá.\n\nStrom původem z Japonska a východní Číny.\n\nV Evropě bez praktického využití, pouze jako okrasný, případně parkový strom.\n"}
{"id": "164926", "url": "https://cs.wikipedia.org/wiki?curid=164926", "title": "Pillangó utca (stanice metra v Budapešti)", "text": "Pillangó utca (stanice metra v Budapešti)\n\nPillangó utca (Motýlí ulice) je stanice metra v Budapešti. Nachází se na lince M2, na jejím východním konci. Pojmenována byla podle nedaleké ulice.\n\nPillangó utca je povrchová stanice; má boční nástupiště, jež jsou spojena nadchodem. Veřejnosti slouží již od roku 1970; od této doby se v podstatě nezměnila. V roce 2007 byla provedena její rekonstrukce, spolu se stanicí Örs vezér tere.\n\n"}
{"id": "164927", "url": "https://cs.wikipedia.org/wiki?curid=164927", "title": "Označník zastávky", "text": "Označník zastávky\n\nOznačník zastávky (někdy nazývaný \"zastávkový označník\") je svislé výrazné označení tramvajové, autobusové nebo trolejbusové zastávky, popřípadě zastávky jiné veřejné nebo i neveřejné dopravy.\n\nOznačník se umisťuje zpravidla v úrovni čela nástupní hrany (na začátku nástupního ostrůvku nebo na začátku části chodníku vymezené pro zastávku). Nejčastější podobou označníku zastávky je zastávkový sloupek. Označník nese základní informace o linkách veřejné dopravy, které zastávku užívají.\n\nVyhláška č. 294/2015 Sb. s účinností od 1. 1. 2016 zavedla pro Českou republiku název „Označník zastávky“ pro samotné dopravní značky IJ 4a a IJ 4b, které původně byly pouze součástmi označníku zastávky (dopravními značkami se staly na základě vyhlášky 30/2001 Sb.). Podle ostatních zákonů označník zastávky na rozdíl od (ostatních) dopravních značek ani nyní není součástí pozemní komunikace a podle technické normy se jím rozumí i nadále plné označení zastávky. \n\nV počátcích moderní hromadné veřejné dopravy na sklonku 19. a v první polovině 20. století byly zastávky označovány různými způsoby: tabulkami s reklamou na dopravu, nápisem „stanice autobusu“ nebo „stanice elektrické dráhy“, ozdobnou či zabarvenou pouliční lucernou, jinde jen čekárnou nebo vydupaným místem v trávě nebo jízdním řádem vylepeným kdekoliv poblíž. Předchůdci dnešních zastávkových sloupků a značek označujících zastávku se často umisťovaly jen přibližně, například v rohu křižovatky nebo bokem na čekárně, často jeden společný sloupek či značka pro oba nebo více směrů.\n\nVnitropodnikové předpisy a vládní vyhlášky z padesátých let jsou dnes těžko dohledatelné, oba přepravní řády z roku 1964 se však již zmiňují o tom, že každá zastávka musí být vybavena označníkem.\n\nKulatá smaltovaná značka ČSAD, „sluníčko“ na „mikulášské holi“, se po zavedení jednotných národních podniků ČSAD v roce 1949 postupně stala symbolem meziměstské a venkovské autobusové dopravy. V turistických mapách je tvar tohoto sloupku dodnes srozumitelnou kartografickou značkou zastávky. Jedním z nejstarších dokumentů dosvědčujících standardizaci způsobu označování zastávek je \"Směrnice pro označování zastávek a odjezdových nástupišť ČSAD\", vydaná Ministerstvem dopravy s pořadovým číslem 102 pod č. j. 21237/65-10/1 s účinností od 1. října 1965.\n\nSouběžně se začínal ustalovat i dnešní způsob označování zastávek MHD. V roce 1970 byla vydána Pravidla technického provozu městských drah, která stanovila podobu značky označující zastávku pro tramvaje, trolejbusy i městské autobusy.\n\nV roce 1975 pronikl termín „označník zastávky“ i do pravidel silničního provozu, současně byla zavedena i dopravní značka označující konec zastávky. V letech 1976 a 1977 byly vydány oborové normy ON 73 6425 a ON 73 6426, které již velmi přesně a závazně určily podobu, tvary a rozměry zastávkových sloupků a jejich součástí.\n\nV roce 1995 byly jejich požadavky týkající se značek na označníku převzaty do ČSN 73 6425 \"Autobusové, tramvajové a trolejbusové zastávky\" (tvar, rozměry ani barva označníku už od té doby obecně předepsány ani doporučeny nejsou). Tato norma mimo jiné umožnila a zároveň doporučila zřizování společných zastávek pro městskou a neměstskou dopravu, což předchozí normy nepřipouštěly. Změna č. 1 z roku 1996 upřesnila, že požadavky na světelné a barevné vlastnosti značky jsou obdobné jako u dopravních značek. Nová verze této normy již byla vydána v květnu 2007 pod označením ČSN 73 6425-1. Novelu normy vypracoval Pragoprojekt . Ve způsobu označování zastávek se nepředpokládá žádná výrazná změna.\n\nOd roku 2001 je podle vyhlášky č. 30/2001 Sb. značka na označníku zastávky dopravní značkou a touto vyhláškou a technickými předpisy pro dopravní značky byla opět kodifikována závazná podoba, částečně v rozporu s dosud platnou ČSN 73 6425. Závazné na základě národního dodatku ČSN EN 12 899-1 jsou i vzorové listy zpracovávané Centrem dopravního výzkumu, obsahující závazné podrobné stanovení rozměrů, tvarů a symbolů dopravních značek. Kromě velikosti 50 cm, odvozené z velikostí dopravních značek, byla dodatečně připuštěna také varianta o velikosti 40 cm, resp. 41 cm, odpovídající ČSN 73 6425. Nedostatečně jsou upraveny požadavky na obsah a provedení kruhové značky, což má za následek nejednotnost jejího provedení u různých zřizovatelů.\n\nZákladní právní rámec a požadavky týkající se označníku zastávky stanoví Zákon o silniční dopravě, Zákon o dráhách a Dopravní řád drah a vyhláška č. 30/2001 Sb., která stanoví dopravní značení.\n\nV mnoha městech a oblastech provedení nebo umístění označníků zastávek neodpovídá požadavkům právních a technických předpisů, mnohde jsou s tolerancí správních úřadů i nově zřizovány označníky, jejichž designéři a umisťovatelé nerespektují závazné požadavky.\n\nVyhláška č. 30/2001 Sb. umožňuje variantou označníkové dopravní značky pro zastávku s nápisem TAXI označit i stanoviště taxislužby, v praxi označníky v provedení podle této vyhlášky nebyly zřejmě nikde zavedeny a stanoviště taxislužby jsou v jednotlivých městech značeny jinými dopravními značkami, popřípadě označníky v nekodifikovaném provedení.\n\nOznačník zastávky je tvořen zpravidla zastávkovým sloupkem a jeho vybavením, může však být také tvořen značkou umístěnou na konzoli nebo v rámu na sloupu, na přístřešku, na budově či zdi. Dočasně zřízené zastávky mohou být označeny přenosným zastávkovým sloupkem.\n\nSoučástí označníku je:\n\n\n\n\n\n\nPovrch je opatřen zpravidla nápadným obarvením. Zastávkové sloupky městské hromadné dopravy mívají nejčastěji barvu červenou nebo červenožlutou, zastávkové sloupky odvozené ze sloupků ČSAD žlutou barvu. Od roku 1995 však technická norma žádné doporučení ohledně barvy neobsahuje a praxe se rozrůznila. Například v Praze jsou označníky pro neměstskou autobusovou dopravu zřizované Technickou správou komunikací hl. m. Prahy od poloviny devadesátých let 20. století v modrobílém provedení, s městskou variantou značky.\n\nOznačník tramvajové nebo trolejbusové zastávky je součástí dráhy, a to i tehdy, užívá-li zastávku i jiný druh dopravy. Zřizuje jej provozovatel dráhy.\n\nOznačník zastávky silniční linkové dopravy, pokud před udělením licence k provozování linky ještě nebyl zřízen, je podle Zákona o silniční dopravě povinen zřídit dopravce. Nezřídí-li označník předtím nikdo jiný, měl by tedy označník zřídit ten dopravce, který začal zastávku užívat jako první. Je však zcela běžné a není v rozporu s právem, pokud označník zřizuje například vlastník nebo správce pozemní komunikace, dopravce neužívající zastávku, obec, případně kraj. Vlastníci a správci pozemní komunikace mají ze zákona věcné břemeno strpět v nezbytném rozsahu umístění označení zastávky, za případnou majetkovou újmu mají nárok na náhradu.\nPokud zastávku užívá více dopravců, měla by podle technických a právních předpisů být vybavena pouze jedním společným označníkem. V praxi však mnohde tento požadavek není naplňován a je obtížně vynutitelný.\n\nMajitel označníku, pokud jej zřídil jako dopravce na základě oprávnění plynoucího z udělené licence k provozování dopravy, je povinen zajistit jeho údržbu a je povinen umožnit jeho užívání ostatním oprávněným dopravcům. Dopravce užívající zastávku s cizím označníkem je povinen přispívat majiteli na údržbu označníku ze zákona, avšak na smluvním základě. Postup při nedohodě na výši příspěvku není v zákoně dořešen. Jízdní řády jednotlivých linek jsou povinni vyvěsit jejich dopravci, avšak někteří majitelé označníků ostatním dopravcům tuto službu poskytují v rámci komplexní údržby sami.\n\nZákon č. 13/1997 Sb. v § 12 stanoví, že stálé svislé dopravní značky jsou součástí pozemní komunikace. § 14 téhož zákona však uvádí, že označníky zastávek naopak nejsou součástí pozemní komunikace, značka na označníku zastávky je podle odst. 7.1.4 ČSN 73 6425 součástí označníku zastávky, podle vyhlášky č. 30/2001 Sb. dopravní značkou. Ministerstvo dopravy zveřejnilo 22. srpna 2005 tiskovou zprávu , v níž nepřímo vyjádřílo názor, že značky IJ 4a a IJ 4b přestaly být součástí označníku zastávky a jejich výměna a údržba nyní přísluší správci komunikace. Dopravci ani správci silnic a místních komunikací však zpravidla tento výklad nevzaly v potaz.\nPokud není zastávka označena vodorovným dopravním značením, od označníku zastávky se měří úsek (5 m za označníkem a 30 m před označníkem), v němž je zakázáno zastavení a stání. Právní předpisy nevymezují přesně, zda a na koho se tento zákaz nevztahuje.\n\n\"„Veřejně přístupný prostor o šířce 5 m a délce 30 m před a 5 m za označníkem zastávky ve směru jízdy dopravního prostředku“\" se podle zákona č. 65/2017, o ochraně zdraví před škodlivými účinky návykových látek,\n§ 2 písmeno p) pokládá pro účely tohoto zákona za nástupiště; podle § 8 odstavec 1 písmeno c) se zakazuje kouřit \"„na nástupišti, v přístřešku a čekárně veřejné dopravy“\". Podle § 8 odstavec 2 se zde také zakazuje používat elektronické cigarety.\n"}
{"id": "164932", "url": "https://cs.wikipedia.org/wiki?curid=164932", "title": "Hermann Keyserling", "text": "Hermann Keyserling\n\nHermann Alexander hrabě Keyserling (20. července 1880 v Könno, Estonsko – 26. dubna 1946 v Innsbrucku) byl bohatý německý filosof z aristokratické rodiny Keyserlingů, pocházející z Pobaltského Ruska. Vzal si Goedelu von Bismarck-Schönhausen, vnučku Otty von Bismarcka. Jeho syn Arnold Keyserling byl stejně renomovaným filosofem jako jeho otec.\n\n\n\n"}
{"id": "164933", "url": "https://cs.wikipedia.org/wiki?curid=164933", "title": "Chlorid rtuťný", "text": "Chlorid rtuťný\n\nChlorid rtuťný je anorganická sloučenina se vzorcem HgCl. V přírodě jej lze vzácně nalézt jako minerál kalomel. Dříve se používal jako projímadlo, ale dnes se již upouští od užívání rtuti ve farmaceutickém průmyslu. Využívá se také při konstrukci referenčních elektrod v elektrochemii.\n"}
{"id": "164934", "url": "https://cs.wikipedia.org/wiki?curid=164934", "title": "Arp Schnitger", "text": "Arp Schnitger\n\nArp Schnitger (narozen 2. července 1648 ve Schmalenfleth, pokřtěn 9. července 1648, pohřben 28. července 1719 v Neuenfelde) byl velmi nadaný německý varhanář, který ovlivnil mnoho umělců. Byl především aktivní v severní Evropě, Nizozemsku a Německu.\n\nZajímavým příkladem jeho varhan, který je stále používán k liturgii, mohou být varhany v kostele sv. Pancratia v Hamburg-Neuenfelde, zhotovené v roce 1688, jeho největší dvoumanuálový nástroj. Takové varhany byly inspirací pro stavbu některých varhan, které byly budovány v 20. století s návratem k menším nástrojům, na rozdíl od trendu symfonických varhan.\n\n\n\n"}
{"id": "164937", "url": "https://cs.wikipedia.org/wiki?curid=164937", "title": "Polyamidová vlákna", "text": "Polyamidová vlákna\n\nPolyamidová vlákna (mezinárodní zkratka: PA) jsou vlákna z lineárních makromolekul, v jejichž řetězcích se opakují funkční amidové skupiny (viz Karbonylová skupina).\n\nPolyamidové vlákno vynalezl Američan Wallace Carothers v roce 1928, komerční výroba byla zahájena v roce 1938 (pod označením nylon 66 u firmy DuPont). Přibližně ve stejnou dobu se začalo v Německu s pokusnou výrobou polyamidu 6.\nMimo těchto nejznámějších druhů bylo ve druhé polovině 20. století vyvinuto nejméně 30 variant polyamidových vláken.\nVýchozím materiálem pro všechny druhy je ropa, ze které vznikají chemickým procesem.\n\nV roce 2014 dosáhla celosvětová výroba cca 3,7 milionu tun.\nV České republice byla zaznamenána v roce 1989 výroba 700 tun, z pozdější doby zde není žádný výrobce polyamidových vláken známý.\n\n\n\n Každé vyprání zvyšuje trvanlivost tkanin nebo pletenin z polyamidu. Časté praní se doporučuje zejména u polyamidu 6 (silon, perlon, grilon).\n\nMnohé výrobky jsou napuštěny prostředky proti žloutnutí. Do prací lázně se musí přidávat přesná dávka speciální chemikálie, na které tento prostředek nereaguje. Tkanina nebo pletenina jinak po opakovaném praní zešedne.\n\nTeplota žehličky nesmí u výrobků z čistého polyamidu přesáhnout 120 °C.\n\nEventuální příznaky přecitlivělosti lidské kůže při nošení výrobků z polyamidu nejsou způsobeny vlastnostmi vlákna, nýbrž barvivy, zbytky pracích prostředků a podobně.\n\nAramid je zkratka sousloví aromatické polyamidy. Sloučenina vzniká napojením aromatických struktur na polyamidový řetěz, přičemž nejméně 85% aramidových skupin musí být přímo spojeno se dvěma aromatickými okruhy.\n\nAramid byl vyvinut především jako vlákno odolné proti vysokým teplotám. Takzvané \"meta-aramidy\" (m-aramidy) mají bod tání přes 400° C, jsou odolné proti mnoha chemikáliím, pružné, snadno se zpracují v textilní výrobě. Nejznámější značka: Nomex.\n\nDalším stupněm vývoje jsou \"para-aramidy\" (p-aramidy) vyráběné od 70. let minulého století např. pod značkou Kevlar nebo Twaron. Tato vlákna dosahují mimořádně vysokou pevnost v tahu při nízké specifické hmotnosti, srovnatelnou jen s uhlíkovými vlákny. Nevýhodou je malá odolnost proti účinkům světla a snadné nabíjení statickou elektřinou.\n\nZpůsob výroby: mokré spřádání (s podstatně lepšími vlastnostmi vlákna) nebo spřádání za sucha.\n\nAramidy se vyrábějí v několika modifikacích a dodávají se ve formě hedvábí, stříže, vločky nebo i tkaniny\n\nPoužití:\nPneumatikové kordy, dopravní pásy, brzdové obložení, ochranné oděvy (proti horku a proti střepinám), do kompozitů na stavbu lodí, letadel a raket\n\n\n"}
{"id": "164938", "url": "https://cs.wikipedia.org/wiki?curid=164938", "title": "Pekelník", "text": "Pekelník\n\nPekelník (1897, v originále ) je komedie anglického dramatika irského původu Georga Bernarda Shawa, nositele Nobelovy ceny za literaturu za rok 1925. Originální název znamená doslova \"Ďáblův žák\", česky byla hra také uváděna pod názvem \"Čertovo kvítko\". Jde o první z divadelních her, která vyšla roku 1901 ve sbírce \"Tři hry pro puritány (Three Plays for Puritane)\" společně s hrami \"Caesar a Kleopatra\" (1898, \"Caesar and Cleopatra\") a \" Obrácení kapitána Brassbounda\" (1899, \"Captain Brassbound's Conversion\"). Puritáni však nebyli pro Shawa náboženští horlivci, nýbrž střízliví realisté, kteří stejně jako on zavrhovali sentiment i sebeklam a prosazovali osvobozující poznání.\n\nKomedie se odehrává během americké války za nezávislost. Hlavní hrdina, Dick Dungeon, kterému nebylo nikdy nic svaté, se nechá zatknout britskými vojáky namísto vesnického pastora, jenž má být jako rebelant pro výstrahu pověšen. Před anglickým soudem prokáže neobyčejnou zmužilost a morální pevnost, a poté, co jen o vlásek unikne popravě, se z něho stane zbožný duchovní, zatímco skutečný kněz najde své poslání jako kapitán revoluční milice.\n\nPodle hry byl roku 1959 natočen film britského režiséra Guy Hamiltona v hlavních rolích s Burtem Lancasterem, Kirkem Douglasem a Laurencem Olivierem.\n\n"}
{"id": "164939", "url": "https://cs.wikipedia.org/wiki?curid=164939", "title": "Arthur Drews", "text": "Arthur Drews\n\nArthur Drews (1. listopadu 1865 v Uetersenu, Šlesvicko-Holštýnsko – 19. července 1935 v Illenau u Bühlu, Bádensko) byl německý filosof, spisovatel a reprezentant monistických myšlenek.\n\n\n"}
{"id": "164943", "url": "https://cs.wikipedia.org/wiki?curid=164943", "title": "Arved Fuchs", "text": "Arved Fuchs\n\nArved Fuchs (* 1953) je německý cestovatel. Společně se známým horolezcem Reinholdem Messnerem se stali 30. prosince 1989 prvními lidmi, kteří se dostali na jižní pól bez pomoci zvířat nebo motorizovaných vozidel, ale pouze s lyžemi a za pomoci větru. Mnoho jeho expedicí se konalo na vodě, jako například jeho neúspěšný pokus obeplout severní pól na tradiční plachetnici (1991–1994). Tato loď, honosící se názvem Dagmar Aaen, je stále ve službách Fuchse, který se na ní vydává na nové expedice.\n\n"}
{"id": "164944", "url": "https://cs.wikipedia.org/wiki?curid=164944", "title": "Caesar a Kleopatra", "text": "Caesar a Kleopatra\n\nCaesar a Kleopara \"(1898, Caesar and Cleopatra)\" je divadelní hra anglického dramatika irského původu Georga Bernarda Shawa, nositele Nobelovy ceny za literaturu za rok 1925. Jde o druhou z her, která vyšla roku 1901 ve sbírce \"Tři hry pro puritány (Three Plays for Puritane)\" společně s hrami \"Pekelník\" (1897, \"Devil's Dicsiple\") a \" Obrácení kapitána Brassbounda\" (1899, \"Captain Brassbound's Conversion\"). Puritáni však nebyli pro Shawa náboženští horlivci, nýbrž střízliví realisté, kteří stejně jako on zavrhovali sentiment i sebeklam a prosazovali osvobozující poznání.\n\nHra je parodií tragédie Williama Shakespeara \"Antonius a Kleopatra\" a je zaměřená proti idealizujícímu pojetí velké lásky. Na rozdíl od Shakespearovy vášnivé a heroické Kleopatry je Shawova Kleopatra zcela nehrdinská, ale zato neodolatelná mladičká koketa. Caesar, kterého Shaw pojmul ve shodě s německým historikem Theodorem Mommsenem jako reformátora s demokratickými sklony bojujícího s aristrokratickým senátem, není ve hře Kleopatřiným milencem, ale učitelem, který z ní vychovává ženu a uvážlivou královnu. Musí však odjet do Říma a Kleopatra se mezitím naivně nadchne pro krasavce Marka Antonia, který není schopen předvídat zvraty dějin.\n\nPodle hry byl roku 1945 natočen britský film režiséra Gabriela Pascala v hlavních rolích s Claudem Rainsem a Vivien Leighovou.\n\n"}
{"id": "164948", "url": "https://cs.wikipedia.org/wiki?curid=164948", "title": "Atik mešita (Bijeljina)", "text": "Atik mešita (Bijeljina)\n\nAtik mešita (), atik je arabsky \"starý\") se nachází v Bijeljině, městu na severu Bosny a Hercegoviny, v Republice srbské. Mešita je zvláštní tím, že její minaret má dva ochozy, šerefety, místo standardního jednoho.\n\nMešita vznikla na konci 19. století na místě, kde stávala kdysi mešita stejného jména avšak jiná; tato původní, jež byla postavena roku 1566 utrpěla těžká poškození během útoků habsburských vojsk na město; mezi lety 1716 a 1739 fungovala též i jako kostel. Obnova a výstavba mešity současné přišla roku 1893. Při občanské válce byla stejně jako mnoho dalších mešit i kostelů značně poničena, jako symbol identity nepřítele. Dodnes se spekuluje, zdali se pod současnou stavbou nenachází ještě staré křesťanské památky z předosmanských dob; v etnicky ne příliš stabilním regionu to vyvolává mnohé diskuze.\n\n"}
{"id": "164949", "url": "https://cs.wikipedia.org/wiki?curid=164949", "title": "Mešita Atik", "text": "Mešita Atik\n\nMešita Atik se nachází v několika městech Bosny a Hercegoviny:\n\n\nTaké existuje:\n"}
{"id": "164950", "url": "https://cs.wikipedia.org/wiki?curid=164950", "title": "Axel Scheffler", "text": "Axel Scheffler\n\nAxel Scheffler (* 12. prosince 1957 v Hamburgu, Německo) je knižní ilustrátor, který je známý především svými obrázky podobnými komiksům, které používá pro dětské knížky, částečně pro \"The Gruffalo\", napsané Julií Donaldsonovou.\n\nPůvodně pochází z Německa, ale roku 1982 se přesunul do Anglie. Studoval Bath Academy of Art a po dokončení školy v roce 1985 pracoval v reklamě a vydavatelstvích. Nakreslil mnoho různých ilustrací pro autory knížek pro děti ze Spojeného království, Německa a Nizozemska, a to konkrétně, kromě Julie Donaldsonové, pro Paula Shiptona, Davida Henry Wilsona, Uwe Timma, Paula van Loona a Toona Tellegena. Žije v Blackheath, v Londýně.\n\nVytvořil design pro Vánoční pohledy Gordona Browna z roku 2006.\n"}
{"id": "164952", "url": "https://cs.wikipedia.org/wiki?curid=164952", "title": "Polyakrylnitrilová vlákna", "text": "Polyakrylnitrilová vlákna\n\nPolyakrylnitrilová vlákna (mezinárodní zkratka: PAN) jsou umělá textilní vlákna vyráběná polymerizací akrylonitrilu, obvykle ve spojení s jinými monomery.\nPAN vlákno bylo vyvinuto ve 40. letech 20. století, s komerčním využitím se začalo v roce 1950. \n\nV roce 2005 dosáhla světová produkce 2,5 milionu tun, v dalších letech výroba stagnuje, v roce 2016 byl zaznamenán prodej cca 2 milionů tun za průměrnou cenu 2,50 USD/kg. \n\nPodle obsahu akrylonitrilu se rozlišují dva typy akrylového vlákna:\n\n\n Akrylonitril se vyrábí z propylenu a amoniaku. Další možností výroby je adice kyanovodíku HCN na acetylen. Akrylonitril se polymerizuje, polymer se rozpouští a zvlákňuje.\nMenší část se zvlákňuje \"suchým způsobem\". (Tekutina z vlákenné hmoty se po průchodu tryskami vypaří). Přibližně 95 % světové výroby se \"spřádá za mokra\". Vlákenná hmota zde po průchodu tryskami tvrdne \"koagulací\".\n\nMimo normálního, jednoduchého typu se vyrábí celá řada \"modifikovaných druhů\". Například bikomponentní vlákno vzniká tak, že každým ze dvou otvorů dvojité trysky protéká roztok s rozdílnou sráživostí nebo afinitou k barvivům a materiál z obou otvorů se před ztvrdnutím spojuje dohromady.\n\"Modifikované druhy\" polyakrylu se odlišují (alespoň teoreticky) od \"modakrylu\". Při výrobě tohoto vlákna obsahuje roztok 20-50 % vinylchloridu, čímž se má především snížit hořlavost výsledného vlákna.\n\nAsi 80 % vláken se dodává k textilnímu zpracování ve formě stříže: na bavlnářské příze 0,6-0,9 dtex ||(32-40 mm) a 1,1-2,2 dtex (40-50 mm), pro vlnařské příze 3,3- 17 dtex (max. 150 mm). Jen malá část se zpracovává jako filament a cca 150 000 tun (v roce 2015) se používá jako surovina (prekurzor) k výrobě uhlíkových vláken.\n\n\n Staplové příze z čistého polyakrylu se velmi často požívají k výrobě strojních i ručních pletenin všeho druhu.\n\nZ tkaného zboží je akryl sotva nahraditelný u levných přikrývek, nábytkových potahů, u imitátů kožešin a u všech textilií vystavených povětrnostním vlivům (markýzy, slunečníky atd).\n\n Výrobky jsou obvykle označovány obchodními názvy jako: \"Dolan\", Dralon, \"Orlon, Cashmilon\" atd.\n\nPraní je možné jen ve vlažné vodě, žehlení je většinou zbytečné (nemačkavost).\n\nPři chemickém čistění se polyakryl chová zcela odlišně od jiných syntetických vláken, proto musí být obsah PAN na výrobcích podaných k čištění zřetelně vyznačen.\n\n"}
{"id": "164955", "url": "https://cs.wikipedia.org/wiki?curid=164955", "title": "Nejdek (rozcestník)", "text": "Nejdek (rozcestník)\n\nNázev Nejdek má více sídel:\n"}
{"id": "164960", "url": "https://cs.wikipedia.org/wiki?curid=164960", "title": "Uwe Timm", "text": "Uwe Timm\n\nUwe Timm (* 30. března 1940, Hamburg) je soudobý německý spisovatel. Za své rozsáhlé dílo obdržel řadu ocenění. Kromě románů pro dospělé napsal též knihy pro děti či filmové a rozhlasové scénáře. Populární se i díky svému zfilmování stal Timmův příběh o prasátku Rudim. V české distribuci je film k dispozici pod názvem \"Rudi - prasátko závodník\", knižní předloha snímku do češtiny zatím přeložena nebyla.\n\nUwe Timm se narodil roku 1940 v Hamburku do rodiny vlastníka obchodu s kožešinami. Po škole se vyučil kožešníkem a převzal po zesnulém otci jeho obchod. Roku 1963 dodatečně složil maturitu. V letech 1966–1967 pobýval v rámci studijního pobytu v Paříži. Poté studoval do roku 1971 v Mnichově filozofie a germanistiku. Studia zakončil prací o Albertu Camusovi nazvanou \"Das Problem der Absurdität bei Albert Camus\" (Problém absurdity u Alberta Camuse).\n\nV pohnutém období 1967/68 byl Timm politicky činný v Socialistickém německém svazu studentů (SDS) a byl tak jedním z účastníků a spoluiniciátorů západoněmeckého studentského hnutí.\n\nNa počátku 70. let též krátce studoval sociologii a národní hospodářství.\n\nOd roku 1971 je spisovatelem na volné noze.\n\nUwe Timm žije v Berlíně a Mnichově.\n\n\n\n\n\n\n\nKnihy Uweho Timma byly též přeloženy do angličtiny, francouzštiny, italštiny, dánštiny, norštiny či nizozemštiny.\n\n\n\n"}
{"id": "164961", "url": "https://cs.wikipedia.org/wiki?curid=164961", "title": "Brněnská mešita", "text": "Brněnská mešita\n\nBrněnská mešita se nachází ve Vídeňské ulici v Brně, ve čtvrti Štýřice. Jedná se o vůbec první mešitu v Česku, otevřena byla v roce 1998.\n\nV Brně byla v červenci 1998 postavena první funkční mešita v Česku. Její výstavbu provázel nesouhlas části obyvatel (hlavně křesťanských spolků); magistrát města stanovil podmínky, že mešita nesmí mít minaret, kupoli a nesmí být odlišná od okolní zástavby. Její zařízení uvnitř je v porovnání s ostatními mešitami známými z jiných zemí též relativně strohé. Objekt slouží spíše jako kulturní centrum, orientovaný je směrem k Mekce (oproti okolní zástavbě je budova mírně pootočena) a jeho hlavní součástí je prostor pro modlitbu asi sta lidí. V současné době se do mešity pořádají též exkurze. Dne 9. 3. 2016 ji navštívil i velvyslanec USA v České republice Andrew Schapiro.\n\nPřed začátkem výstavby mešity občané města Brna (zvláště obyvatelé městské čtvrti Štýřice, kde mešita stojí) projevovali peticemi svůj nesouhlas s výstavbou mešity. Po zkušenostech obyvatel s mešitou se však napětí zmírnilo. Islámská nadace v Brně na své náklady nechala rozšířit parkoviště o šest parkovacích míst. S dovolením policie během islámských náboženských svátků mohou muslimové parkovat na ulici Vídeňské před mešitou.\n\nBěhem své existence se na půdě brněnské mešity udály akce, které jsou v médiích hodnoceny jako kontroverzní. Za některými obviněními vůči brněnské muslimské obci stál konvertita Lukáš Lhoťan poté, co se s ní ve zlém rozešel. Na svém blogu například zveřejnil 12 let starý dopis předsedy Islámské nadace Brno Muneeba Hassana Alrawiho egyptskému teologovi Júsufu al-Qardáwímu, jenž označoval za doklad spojení brněnské obce s organizací pro Palestinu. S tříletým odstupem také zveřejnil video z kázání Lukáše Větrovce, stejně tak později i záznam s kázáním Alrawiho. Alrawi jeho činnost vůči obci označil za mstu.\n\nJeden z brněnských muslimů, kazatel Lukáš Větrovec, pronesl v roce 2008 kázání o zabíjení židů muslimy, přičemž se jednalo o citace ze staré náboženské literatury. Po zveřejnění videozáznamu Lukášem Lhoťanem a následně médii v prosinci 2011 se proti kázání ohradila Federace židovských obcí v ČR, Židovská obec v Praze a Židovské muzeum v Praze. Jejich představitelé ve své reakci uvedli, že „tendence českého muslimského společenství propojovat politickou blízkovýchodní agendu s agresivně vyhroceným protižidovským náboženským postojem je setrvalá“. Případem se zabývala policie, která však trestní oznámení v létě 2012 odložila kvůli promlčení trestného činu. Předseda Ústředí muslimských obcí Muneeb Hassan Alrawi nejdříve zaslal židovským obcím vysvětlení, později se za Větrovcovo kázání omluvil.\n\nV roce 2012 Lukáš Lhoťan zveřejnil na svém blogu také čtyři roky staré fotografie, na nichž pózoval Lukáš Větrovec v mešitě s airsoftovou zbraní. Větrovec, který v době zveřejnění již žil na Slovensku a nebyl s brněnskou muslimskou obcí ve spojení, uvedl, že šlo o uzavřenou silvestrovskou akci a airsoftovou zbraň tam přinesl sám Lhoťan. Podle Lhoťana se v mešitě ze zbraně také střílelo na terč. Muneeb Hassan Alrawi podle svých slov o této činnosti nevěděl a zpětně ji odsoudil. Politolog se zaměřením na extremismus Miroslav Mareš pro \"iDNES.cz\" uvedl, že podobné záležitosti systematicky poškozují image brněnské muslimské komunity, jinak považované spíše za umírněnou.\n\nV roce 2010 pronesl kázání v mešitě předseda Ústředí muslimských obcí Muneeb Hassan Alrawi. V projevu zazněla výzva, aby své děti vedli k nenávisti vůči \"kufr\" (nevíře a hříchu), a zmíněn výrok Mohameda, že rodiče mohou bít děti, pokud se nenaučí modlitbu. Po zveřejnění záznamu Lukášem Lhoťanem v létě 2013 podalo Občanské sdružení ateistů České republiky na Alrawiho trestní oznámení. Podle Alrawiho však bylo ono kázání vytrženo z kontextu a jednalo se jen o překlad textu jiného autora. Státní zastupitelství případ nakonec odložilo s tím, že trestný čin se nestal.\n\n\n"}
{"id": "164962", "url": "https://cs.wikipedia.org/wiki?curid=164962", "title": "Ima (album)", "text": "Ima (album)\n\nIma je debutové album od amerického producenta Briana Wayna Transeau, také známého jako BT. Bylo vydáno roku 1995, na prvním CD je 9 skladeb a na druhém 4. Název „Ima“ znamená japonsky \"Teď\".\n\n\n"}
{"id": "164963", "url": "https://cs.wikipedia.org/wiki?curid=164963", "title": "Auguste Pahl", "text": "Auguste Pahl\n\nAuguste Pahl (23. listopadu 1855 – 24. července 1965) byla německá žena, která byla mezi 25. květnem 1963 a svojí smrtí ve věku 109 let nejdéle žijící osobou planety. Před ní to byla Margarethe Zinndorf a po ní Hannah Smith.\n"}
{"id": "164965", "url": "https://cs.wikipedia.org/wiki?curid=164965", "title": "Garage house", "text": "Garage house\n\nGarage house je podžánr elektronické taneční hudby vyvinutý v New York City a New Jersey a zpopularizovaný diskotékama Zanzibar a Paradise Garage. Garage house se vyznačuje důrazem na vokály s vlivy soulu a gospelu.\n\nBritská taneční scéna, ovlivněná místními styly Jungle a Drum'n'Bass, dala vzniknout mutacím Speed Garage resp. 2Step (souhrnně UK Garage), které přejaly typickou mohutnou basovou linku a mnohé zvukové postupy (např. styl samplování a „pitchshifting“).\n\nNejznámějšími producenty jsou např. \"Little\" Louie Vega, Kenny \"Dope\" Gonzales, Todd Terry, Roger Sanchez apod.\n\nVznikl v 80. letech v New Yorku kolem klubu \"Paradise Garage\" a hudebních vydavatelstvích jako Prelude Records. Mezi nejranější garage house skladby patří “The Music Got Me” (1983) od Visual a “Don't Make Me Wait” (1981) od Peech Boys.\n\nVe stejné době se rozvíjely příbuzné žánry Techno a Acid v Detroitu a Chicagu. Přibližně na přelomu 80-tých a 90-tých let 20.stoleti styl přivezli američtí diskžokejové (DJs) na evropský kontinent, nejvíce se ujal na britských ostrovech.\n"}
{"id": "164974", "url": "https://cs.wikipedia.org/wiki?curid=164974", "title": "Nyugati pályaudvar (stanice metra v Budapešti)", "text": "Nyugati pályaudvar (stanice metra v Budapešti)\n\nNyugati pályaudvar (česky přeložitelné jako \"Západní nádraží\") je stanice metra v Budapešti. Nachází se na lince M3, na jejím úseku II/B, jež byl otevřen 30. prosince 1981. Rozkládá se pod stejnojmenným nádražím a přilehlým náměstím Nyugati tér. V místě je umožněn přestup na tramvajové linky 4 a 6.\n\nNyugaty pályaudvar je podzemní, ražená stanice. Má ostrovní nástupiště a z okolních stanic (z celého úseku II/B) je nejvíce hluboko založená (25,76 m pod povrchem). Má jediný výstup (vychází ze severního konce nástupiště vedený v ose stanice), po eskalátorovém tunelu do mělce založeného velmi rozsáhlého podpovrchového vestibulu, jež propojuje jak náměstí Nyugati tér, tak i budovu nádraží (výstupy z něj vedou přímo k nástupišti a vlakům).\n\n"}
{"id": "164976", "url": "https://cs.wikipedia.org/wiki?curid=164976", "title": "Vysoká škola Karlovy Vary", "text": "Vysoká škola Karlovy Vary\n\nVysoká škola Karlovy Vary, o.p.s., je česká soukromá vysoká škola, která sídlí v Karlových Varech.\n\nZ vysokoškolského studia nabízí škola možnost v prezenční i kombinované formě studovat bakalářské studijní obory \"právo v podnikání\", \"sociálně právní činnost\", \"veřejná správa\" a \"soudní a notářská administrativní činnost\".\n\nZřizovatelem Vysoké školy Karlovy Vary je Karlovarský vzdělávací institut, současným rektorem je (od akademického roku 2010/2011) prof. JUDr. Ing. Viktor Porada, DrSc. dr. h. c. mult.\n\n"}
{"id": "164977", "url": "https://cs.wikipedia.org/wiki?curid=164977", "title": "Provozně ekonomická fakulta České zemědělské univerzity", "text": "Provozně ekonomická fakulta České zemědělské univerzity\n\nProvozně ekonomická fakulta (PEF) je jednou z šesti fakult České zemědělské univerzity v Praze (ČZU). Byla založena v roce 1952.\n\nNejdříve připravovala ve svých oborech odborníky pro ekonomiku a provoz v zemědělství, nyní nabízí řadu oborů na bakalářské, magisterské a doktorské úrovni. Obory jsou zaměřeny na ekonomiku (nejenom v zemědělství), informatiku a kulturní studia. Fakulta sídlí v areálu kampusu ČZU v Praze na Suchdole, kde se nachází fakulty, posluchárny, počítačové cvičebny, koleje, menza, sportoviště, několik klubů a restaurace.\n\n\nNa Provozně ekonomické fakultě ČZU lze studovat obory bakalářského i magisterského stupně studia. Některé obory jsou vyučovány také v angličtině. Studium je možno absolvovat prezenční nebo kombinovanou formou.\n\n\n\n\nFakulta se člení na děkanát, studijní oddělení, oddělení zahraničních styků, specializované útvary (Oddělení pro vědu a výzkum, IPC - Informační a poradenské centrum PEF, SIS - Středisko informačních služeb, Reprografické studio) a 12 odborných kateder.\n\nVedoucí: doc. Ing. Josef Brčák, CSc.\n\nVedoucí: prof. Ing. Miroslav Svatoš, CSc.\n\nVedoucí: doc. PhDr. Michal Lošťák, Ph.D.\n\nVedoucí: Ing. Martin Pelikán, PhD.\n\nVedoucí: Ing. Jiří Vaněk, Ph.D.\n\nVedoucí: PhDr. Mgr. Lenka Kučírková, Ph.D.\n\nVedoucí: Ing. Helena Čermáková, Ph.D.\n\nVedoucí: doc. Ing. Tomáš Šubrt, Ph.D.\n\nKatedra systémového inženýrství se podílí na výuce předmětů v bakalářském, navazujícím magisterském i doktorském stupni studia. Mezi profilové předměty patří Teorie systémů a aplikovaná systémová věda, Operační výzkum, Ekonomicko matematické metody, Rozhodovací modely, Metody projektového řízení, Logistické systémy, Evropské projekty, Stochastické a simulační modely aj. Mnohé z těchto předmětů jsou vyučovány i v distančních střediscích ČZU v Praze a rovněž v anglickém jazyce v anglických programech. KSI je garantem habilitačního a profesorského řízení oboru Systémové inženýrství, garantem doktorského studijního programu Systémové inženýrství a odborným garantem magisterských studijních programů Systémové inženýrství a Projektové řízení. Od roku 2003 KSI organizuje mezinárodní konferenci Efficiency and Responsibility in Education. Na ni navazuje vydávání vědeckého časopisu \"ERIES Journal\" (ISSN 1803-1617, ISSN 2336-2375).\n\nVedoucí: JUDr. Jana Borská\n\nVedoucí: PhDr. Pavla Rymešová, Ph.D.\n\nVedoucí: prof. Ing. Ivana Tichá, Ph.D.\n\nVedoucí: prof. Ing. Libuše Svatošová, CSc.\n\n"}
{"id": "164978", "url": "https://cs.wikipedia.org/wiki?curid=164978", "title": "Věta (lingvistika)", "text": "Věta (lingvistika)\n\nVěta je typizovaný jazykový útvar, kterým mluvčí slovně vyjadřuje určitou myšlenku, vztah k situaci, nebo obecný názor. Věta má stránku:\n\nTradiční pohled chápe jako českou větu celek, který je založen na určitém slovesném tvaru, tedy přísudku. Pokud věta vedle přísudku obsahuje také podmět, jde o větu dvojčlennou: \"Matka litovala dítě\". V případě, že věta podmět neobsahuje, označujeme ji jako větu jednočlennou: \"Matce je líto dítěte\". Existují i větné celky, které nejsou založeny na přísudku - takové celky se označují jako polovětné konstrukce, jmenné věty nebo větné ekvivalenty: \"Pozor!\" nebo \"Kouření zakázáno\".\n\nPodle toho, zda věta stojí samostatně nebo je spojena s jinými větami v jeden celek, rozlišujeme:\n\nV souvětí se rozlišují hlavní věty a vedlejší věty, přičemž vztahy mezi hlavními větami a typy vedlejších vět a vztahy mezi nimi jsou kategorizovány.\n\nDefinovat přesně, co je věta, je nevyřešeným úkolem nejen české jazykovědy.\n\n\nModalita věty vyjadřuje postoj mluvčího k výpovědi. Rozlišujeme věty:\n\nModalitu věty rozpoznáme především podle způsobu užitého slovesa a částečně slovosledu, v mluvené řeči má navíc každý druh věty jinou intonaci, v grafické podobě se druhy vět odlišují různými interpunkčními známenky (tečka, otazník, vykřičník). Součástí postojové modality je také vyjádření, zda postoj mluvčího k obsahu věty je kladný nebo záporný (větný zápor).\n\nKromě postojové modality mluvčí může vyjadřovat také modalitu voluntativní, která označuje, zda je realizace věty možná, nutná, nebo záměrná. Voluntativní modalita se vyjadřuje především pomocí modálních sloves (\"smět, moci, muset, mít, chtít,\" aj.).\n\nOznamovací věta je věta, kterou mluvčí sděluje adresátovi určitou informaci. Sloveso je v oznamovacím nebo podmiňovacím způsobu: \"Syn dostal k narozeninám míč\". \"Rád bych se zúčastnil\".\n\nTázací větou (otázkou) se mluvčí obrací na adresáta, aby získal určitou informaci. Pro grafické odlišení tázací věty od ostatních druhů vět píšeme v češtině na jejich konci otazník (?). Rozlišujeme tázací věty:\n\nKromě těchto dvou základních typů rozlišujeme ještě otázky:\n\nRozkazovací větou mluvčí požaduje, aby se adresát zachoval určitým způsobem. Pokud chceme graficky rozkazovací větu zdůraznit, píšeme na jejím konci vykřičník (!). Na rozdíl od otazníku, který je na konci tázací věty závazný a u jiných typů vět se nepoužívá, vykřičník nemusí nutně označovat rozkazovací větu. V rozkazovacích větách užíváme rozkazovací způsob, který však v češtině umožňuje užití pouze u druhé osoby (\"Běž!\", \"Běžte!\"), případně první osoby množného čísla (\"Poběžme!\"). Pro vyjádření rozkazu ve třetí osobě se užívá tzv. opisný rozkazovací způsob, vyjádřený oznamovacím způsobem a částicemi \"ať\", \"nechť\": \"Ať odejde!\"\n\nPřací věta vyjadřuje touhu mluvčího, která není závislá na adresátovi, někdy ani není adresátovi určena. Užívá se oznamovací způsob s částicí \"ať\", oznamovací nebo podmiňovací způsob s částicí \"kéž\", podmiňovací způsob s částicemi \"aby\", \"kdyby\", případně také rozkazovací způsob: \"Ať se daří!\" \"Kéž by přišel.\" \"Dobře dojeď!\"\n\n\"Příklad: Rozvodněná bystřina, říčka Loupnice, včera zaplavila opuštěnou náves i přilehlé ulice.\"\n\nJednotlivé větné členy vytvářejí větnou stavbu jako:\n\nV zásadě je tak věta v češtině tvořena přísudkem, který může být:\nTyto základní větné stavby se dále rozšiřují a obměňují pomocí koordinace, přistavování, rozvíjením dalšími větnými členy, změnou původce děje na cíl děje záměnou slovesného rodu.\n\nVztahy mezi větami v rámci souvětí se vytvářejí obdobně jako vztahy mezi jednotlivými větnými členy. Věty mohou být spojeny:\nPokud souvětí obsahuje alespoň dvě věty, které jsou na sobě mluvnicky nezávislé a mohly by stát jako samostatné věty (tzv. hlavní věty), jsou spojeny souřadně a souvětí označujeme jako souvětí souřadné - a to bez ohledu na to, zda obsahuje i vedlejší věty. Souvětí s jednou hlavní větou se nazývá souvětí podřadné. Souřadně mohou být ovšem spojeny i dvě vedlejší věty.\n\nMezi dvojicemi souřadně spojených vět může být různý vztah. Ten lze odhadovat podle použité spojky nebo způsobu spojení. Před spojkami \"a\", \"i\" a \"ani\" se ve slučovacím poměru nepíše čárka, v ostatních případech spojení vět se věty oddělují čárkou. Je-li použito více spojek za sebou, čárka se píše pouze před první z nich.\n\nVedlejší věty se mohou vázat:\n\nVedlejší věty se rozlišují podle toho, jaký větný člen vyjadřují (zastupují). Některé věty mohou být víceznačné, tj. lze je vykládat různými způsoby (například zároveň jako časovou i podmínkovou větu), přičemž pokud jsou tyto různé významy slučitelné, nemusí být taková víceznačnost chybou.\nObvykle se rozlišují tyto druhy vedlejších vět:\n\nVedlejší věty se někdy dělí také podle způsobu spojení, a to na:\n\nStejně jako pořadí slov, řídí se i pořadí jednotlivých vět souvětí (klauzí) určitými gramatickými pravidly. Závislá věta může po řídící větě následovat, předcházet ji nebo být do ní vložená:\n\nNěkdy je pořadí klauzí volné a je možné je zaměňovat v závislosti na aktuálním větném členění - obvykle tedy tak, že známá část výpovědi (téma) je zařazena jako první, nové skutečnosti (réma) následují po ní:\nNěkdy je ovšem větosled závislý na dalších faktorech - především některé spojky vyžadují určité konkrétní pořadí vět. Spojky \"přesto, avšak\" nelze postavit na začátek souvětí; spojka \"však\" musí stát uvnitř klauze apod.:\n\n\nSlovosled je pořadí slov a větných členů ve větách, frázích, rozvitých větných členech atp. Toto pořadí není náhodné, ale řídí se podle typu jazyka určitými pravidly. Slovosled v různých jazycích různým způsobem ovlivňují následující faktory:\n\nIntonace věty je vedle slovosledu hlavním hlediskem, umožňujícím rozlišit otázku, rozkaz nebo přání od prostého oznámení. Vyjadřuje též citové zabarvení výpovědi.\n\nVěta je od zbytku textu oddělena jak na začátku, tak na konci - začátek věty (první slovo ve větě) začíná velkým písmenem, věta je ukončena charakteristickým interpunkčním znaménkem - nejčastěji tečkou (.), vykřičníkem (!) nebo otazníkem (?), jindy též třemi tečkami (...). V některých jazycích se píší interpunkční znaménka i na začátku věty - např. španělština užívá obrácený otazník (¿) a vykřičník (¡).\n\n"}
{"id": "164979", "url": "https://cs.wikipedia.org/wiki?curid=164979", "title": "Arenga", "text": "Arenga\n\nArenga (z fr. \"harangue\", \"slavnostní řeč\"; vzešlé z germánského \"hariring\", tj. \"Heeresring\" – shromáždění vojska do kruhu při slavnostní řeči) se nazývá v diplomatice rétorická formule v listině, zpravidla se jí uvádí text listiny (ovšem pozice může v konkrétních případech kolísat), kde je vyjádřena obecná motivace zlistinění, vydání listiny, není tedy právně zásadní. Jedná se o velmi starobylou součást listiny, která se objevuje již ve starém Římě a ve slavnostních listinách přežívá dodnes (je pravidelnou součástí preambulí). V byzantských listinách se označuje jako \"prooimion\".\n\nArenga je zajímavá z několika důvodů. Arengy jsou zpravidla stylisticky nejvytříbenější částí listiny (záleží na způsobu provedení listiny, ty jednodušší arengu nemusely mít vůbec, případně mohla splývat s narací), proto také nebyly vynechávány při přepisech listin do formulářových sbírek. Z obecného shrnutí důvodů vydání lze také zachytit i ideologii vydavatele. Arenga, pokud nebyla pouze vyhotovena podle daného vzoru, může osvětlit i diktát listiny, tj. charakteristické obraty a dikci jednotlivých osob v kanceláři vydavatele.\n\nDo poloviny 10. století byly typické arengy jen krátké a stručné, později byly rozsáhlejší, např. zakládací listina Univerzity Karlovy je známa velmi rozpracovanou arengou. Za císaře Jindřicha II. se příležitostně objevuje arenga i jako rýmovaná próza.\n\nArenga předkládá všeobecné motivy, které vydavatele vedly k vydání listiny. Pojednává (často v patetickém stylu) o vydavatelově ctnosti, o božské náklonnosti, právech nebo míru, může obsahovat i citáty z bible, právnických knih či literárních děl.\n\nV papežských bulách a encyklikách se arenga cituje jako incipit, např. \"Unam sanctam\" (1302) nebo \"In Coena Domini\" (1363).\n\nQuoniam ea, que pie ac laudabiliter a predecessoribus ordinata dinoscuntur esse, vel rite concessa, a regia munifencia immutari debent aut minui, set conservari potius et augeri…\n\n\"Poněvadž nemá být to, o čem je povědomost, že bylo zbožně a chvályhodně zařízeno od předchůdců nebo od nich řádně povoleno, královskou štědrostí měněno nebo zmenšováno, nýbrž vše spíše uchováváno a zvětšováno...\"\n\nQuoniam labilis est memoria hominum, ea, que geruntur in tempore, ut simul labantur cum tempore, solent testibus et privilegiis confirmari.\n\n\"Poněvadž nestálá je paměť lidí, aby ty věci, jenž se dějí v času, spolu s časem nezhynuly, obyčejně je nutno je svědky a zápisy upevniti.\"\n\nScientes, quod in multitudine populi sit gloria principis, quodque numerositate subditorum attolatur honor et potencia regie maiestatis, ad honorem et decus principatuum nostrorum loca deserta et inuia, quorum ad hec situacio habilis est et apta, per filios hominum inhabitari et excoli procuramus divinis obsequiis et humanis usibus pro futura.\n\n\"Vědouce, že v množství lidu je sláva vládce, a že také v rozmnožení poddaných ukazuje se čest a moc královského majestátu, ku cti a ozdobě našeho knížectví místa pustá a neschodná, jejichž položení je k tomu příhodné a schopné, rozkazujeme syny lidskými obsaditi a vzdělati, božskému vnuknutí a lidskému požívání do budoucna.\"\n\nCum in humanis disposicionibus nichil ad summe soliditatis culmen valet pervenire, sed semper de gestis hominum quamuis racionabilibus sub serenitatis tempore ovlivionum nebulas et calupniarum timere oporteat tempestates, necesse est ea, que inter subditos iuste et racionabiliter disponuntur, ad ipsorum perpetuam firmitatem scriptis autencicis comendari et auctoritate superioris adhibita perhennari, ut de scripture indicio rei geste aquiratur memoria et relinquatur euidens testimonium veritati.\n\n\"Poněvadž v lidském způsobu nic k svrchované pevnosti nemůže dojíti, ale vždycky pro činy lidské ačkoli rozumné za jasného počasí, je třeba se obávati zapomenutí mlh a protivenství bouře, je tedy nutné ty, které se mezi poddanými spravedlivě a rozumně uspořádají, k jejich věčné stálosti listy hodnověrnými stvrditi a nejvyšší mocí zvěčniti, aby písmem pro věci, které se udály, nalezena byla paměť a svědectví pravdy zjevné bylo pozůstaveno.\"\n\nDetrimentum pati poterunt gesta sive paccio mortalium, nisi valido litterarum et testium vigore fulcita roborentur.\n\n\"Újmu by mohly utrpět události nebo dohoda lidí smrtelných, leda by byly stvrzeny mocí listů a svědků.\"\n\nWenne alle handelunge, geschefte und geschicke der lawte, die in czeiten gescheen, in czukunftigen czeiten aus dem gedechtnusse kommen und vorgessen werden und darumb ist not, das sie mit briflicher beweisunge bewert, befestent und bestetiget werden \n\n\"Neboť všechny činy, ujednání a děje slov, které se dějí v čase, v budoucích časech vyjdou z paměti a jsou zapomenuty, je proto nutné je listinným důkazem zajistiti, upevniti a potvrditi.\"\n\nWsseho prziebiehu swieta tohoto a lidske zgednanie s pamieti zachazie, kdyz pamieti listy zgednane nenie.\n\n\n"}
{"id": "164983", "url": "https://cs.wikipedia.org/wiki?curid=164983", "title": "Javor francouzský", "text": "Javor francouzský\n\nJavor francouzský nebo též javor montpelierský (\"Acer monspessulanum\") je listnatý opadavý strom nebo též větší keř se širokou, sklenutou a bohatě olistěnou korunou. Strom s poměrně pomalým růstem a dosahujícím výšky maximálně kolem 10 m.\n\nKmen je často křivý, někdy při patě rozvětvený, tak jak to vidíme u keřů.\nKůra je hladká, červenohnědé barvy, stářím šedne a stává se trhlinatou.\n\nListy jsou malé, 3 – 6 cm dlouhé a 3 – 7 široké, kožovité, při srdčité nebo zaokrouhlené bázi trojžilné, se 3 tupými, vejčitými, celokrajnými, zřídka zubatými laloky, na líci leskle tmavozelené, na rubu bledězelené, v mládí zcela, později jen na žilkách bělochlupaté.\nKvěty jsou jednodomé, jednopohlavné, žlutozelené barvy, v dlouze stopkatých, zpočátku vzpřímených, později převislých chocholících. Kvete v dubnu až květnu.\nPlody jsou dvounažky tmavě červenohnědé barvy. Křídla se často překrývají, semena oválná až kulovitá. Zrají v srpnu až září.\n\nSuché teplé lesy jižní Evropy.\n\nNároky na stanoviště jsou malé, spokojí se s kamenitými, hubenými, avšak výslunnými svahy.\n\nOkrasný strom.\n\n"}
{"id": "164984", "url": "https://cs.wikipedia.org/wiki?curid=164984", "title": "Bitva u východních Šalomounů", "text": "Bitva u východních Šalomounů\n\nBitva u východních Šalomounů byla jedna z námořních bitev letadlových lodí druhé světové války v Pacifiku mezi japonským a spojeneckým námořnictvem. Odehrála se 24.–25. srpna 1942 východně od Šalomounových ostrovů.\n\n7. srpna 1942 se spojenecké jednotky vylodily na Guadalcanalu. Přímou leteckou podporu jim poskytovaly palubní letadla z letadlových lodí \"Saratoga\", \"Enterprise\" a \"Wasp\". Po bitvě u ostrova Savo, po ztrátách které utrpěly americké stíhačky při obraně Guadalcanalu a z obav z japonského náletu na letadlové lodě rozhodl viceadmirál Frank Jack Fletcher k ústupu letadlových lodí do bezpečnější vzdálenosti od Guadalcanalu. Americký výsadek tím přišel o přímou leteckou podporu, a proto bylo důležité co nejdříve zprovoznit Hendersonovo letiště na Guadalcanalu. 20. srpna přilétlo na Hendersonovo letiště 19 stíhaček \"Wildcat\" a 12 bombardérů \"Dauntless\" z eskortní letadlové lodi \"Long Island\". Kontrola tohoto letiště byla klíčová pro celou šestiměsíční bitvu o Guadalcanal.\n\nV době amerického vylodění na Guadalcanalu měly japonské lodě nedostatek paliva. Jamamoto se rozhodl, že bude riskovat tankování na moři a pokusí se najít a zničit americké letadlové lodě. Sekundárním cílem byla podpora konvoje plujícího ke Guadalcanalu. Po bitvě u Midway Japonci změnili taktiku. Bitevní lodě ztratily svou důležitost a sloužily především jako ochrana letadlových lodí. 100–150 mil před letadlovými loděmi měly plout předsunuté svazy, tvořené hlavně z křižníků, jejichž cílem bylo jednak nalákat na sebe pozornost a případně dorazit poškozené lodě protivníka. Japonské síly byly složeny takto:\n\nHlavní síly 3. loďstva, kterým velel viceadmirál Čúiči Nagumo se skládaly z letadlových lodí \"Šókaku\", \"Zuikaku\", bitevních lodí \"Hiei\", \"Kirišima\", těžkých křižníků \"Kumano\", \"Suzuja\", \"Čikuma\", lehkého křižníku \"Nagara\" a 9 torpédoborců.\n\nPředsunuté síly 3. loďstva, kterým velel kontradmirál Čúiči Hara se skládaly z lehké letadlové lodi \"Rjúdžó\", těžkého křižníku \"Tone\" a 2 torpédoborců.\n\nPředsunuté síly 2. loďstva, kterým velel viceadmirál Nobutake Kondó se skládaly z těžkých křižníků 4. (\"Atago\", \"Maja\", \"Takao\") a 5. (\"Haguro\", \"Mjókó\") křižníkové divize, lehkého křižníku \"Jura\", nosiče hydroplánů \"Čitose\" a 6 torpédoborců.\n\nBlízká ochrana konvoje, které velel viceadmirál Gun'iči Mikawa byla složena z těžkých křižníků \"Aoba\", \"Kinugasa\", \"Furutaka\" a \"Čókaj\".\n\nKonvoj, kterému velel kontradmirál Raizó Tanaka, byl složen z lehkého křižníku \"Džincú\" a 8 torpédoborců, 4 hlídkových lodí a 3 transportních lodí.\n\n11. vzdušné loďstvo, kterému velel viceadmirál Nišizo Cukahara, mělo k dispozici 114 letadel (51 \"Zero\", 41 \"Betty\", 9 \"Val\", 2 \"Irving\", 8 \"Mavis\" a 3 \"Emily\".\n\nI americké lodě, které se vracely ke Guadalcanalu, aby obnovily leteckou podporu tamním jednotkám, měly před bitvou nedostatek paliva. Ten se rozhodl Ghormley řešit 23. srpna odesláním TF 18 (\"Wasp\") k dotankování. Před bitvou tak přišel o možnost přečíslit soupeře. Americké síly byly složeny takto:\nTF 11 které velel kontradmirál Frank Jack Fletcher byla složena z letadlové lodi \"Saratoga\", těžkých křižníků USS \"Minneapolis\", USS \"New Orleans\" a 5 torpédoborců.\nTF 16 které velel kontradmirál Thomas C. Kinkaid byla složena z letadlové lodi \"Enterprise\", bitevní lodě USS \"North Carolina\", těžkého křižníku USS \"Portland\", lehkého křižníku USS \"Atlanta\" a 6 torpédoborců.\nTF 63 (letectvo) které velel kontradmirál John S. McCain měla k dispozici 29 letadel na Guadalcanalu (13 \"Wildcat\", 11 \"Dauntless\", 5 \"P-400\") a 25 \"B-17\" na Espirito Santo.\n\nProtože admirál Hara neměl žádné zprávy o amerických letadlových lodích, vyslal 24. srpna ve 12:20 6 bombardérů \"Kate\" a 15 stíhaček \"Zero\" z \"Rjúdžo\" k náletu na Hendersonovo letiště. Zde se japonská letadla utkala s 18 stíhačkami a výsledkem bylo sestřelení 3 \"Kate\", 3 \"Zero\" a 3 amerických stíhaček. Ve stejnou dobu přiletěla k Hendersonovu letišti z Rabaulu skupina 14 \"Zero\" a \"24 Betty\", ale ani ta nedosáhla žádného poškození letiště.\n\nLetadla z \"Rjúdžo\" byla zachycena na radaru \"Saratogy\" ze které poté odstartovalo 30 střemhlavých a 8 torpédových bombardérů. Ty přiletěly k \"Rjúdžo\" v 15:36 a zasáhly ho 3 pumami a 1 torpédem. V důsledku těchto zásahů se \"Rjúdžo\" ve 20:00 potopila.\n\nVe 14:00 byla zpozorována i \"Enterprise\", a tak z japonských lodí odstartovaly dvě vlny letadel. První tvořilo 27 bombardérů \"Val\" a 10 stíhaček \"Zero\" a druhou tvořilo 27 bombardérů \"Val\" a 9 stíhaček \"Zero\". V 16:29 zaútočila první vlna na \"Enterprise\" a zasáhla jí 3 bombami. Při náletu bylo ztraceno 18 \"Val\", 6 \"Zer\" a 8 \"Wildcatů\". Japonská druhá vlna nepřítele nenašla. Letadla druhé americké vlny (13 \"Dauntless\" a 12 \"Avenger\") také nenašly nepřátelské letadlové lodě, a tak zaútočily na Kondoovo 2. loďstvo a lehce poškodily \"Čitose\". Po setmění se Nagumo obrátil k severu, aby se setkal s cisternovými loděmi.\n\nV noci 3 japonské torpédoborce ostřelovaly Hendersonovo letiště.\n\nTanakův konvoj, který byl už od noci sledován hydroplánem, byl ráno 25. srpna v 8:08 napaden 8 \"Dauntlessy\" z Guadalcanalu. Těm se podařilo potopit transportní loď \"Kinrjú Maru\" a poškodit lehký křižník \"Džincú\". V době, kdy torpédoborec \"Mucuki\" pomáhal hasit požár na \"Kinrjú Maru\", přiletěly 3 bombardéry \"B-17\" z nichž jeden \"Mucuki\" zasáhl. \"Mucuki\" se v 11:40 potopil. Mezitím Jamamoto zrušil vylodění a nařídil ústup konvoje.\n\nPak se ještě 21 \"Betty\" neúspěšně pokusilo zasáhnout Hendersonovo letiště a stejně tak neúspěšně se 9 amerických letadel pokusilo napadnout Tanakův konvoj.\n\nBitva skončila taktickým i strategickým vítězství Američanů, nejen proto, že ztratili menší počet lodí, ale i protože doprava japonských posil na Guadalcanal byla odložena a navíc Japonci ztratili více než 100 zkušených pilotů, které se jim už nepodařilo nahradit.\n\nPosily z Tanakova konvoje byly později naloženy na Shortlandských ostrovech a bez těžkých zbraní byly dopraveny 29. srpna na Guadalcanal.\n\nPoškozená letadlová loď \"Enterprise\" odplula k opravám do Pearl Harboru a do služby se vrátila 24. října. Právě včas aby stihla další bitvu letadlových lodí u ostrovů Santa Cruz.\n\n\n\n"}
{"id": "164986", "url": "https://cs.wikipedia.org/wiki?curid=164986", "title": "1977 v dopravě", "text": "1977 v dopravě\n\nTento článek obsahuje seznam událostí souvisejících s dopravou, které proběhly roku 1977.\n\n\n\n\n\n"}
{"id": "164987", "url": "https://cs.wikipedia.org/wiki?curid=164987", "title": "Fakulta agrobiologie, potravinových a přírodních zdrojů České zemědělské univerzity", "text": "Fakulta agrobiologie, potravinových a přírodních zdrojů České zemědělské univerzity\n\nFakulta agrobiologie, potravinových a přírodních zdrojů (FAPPZ) je jednou z šesti fakult České zemědělské univerzity v Praze (ČZU). Děkankou je Iva Langrová. Fakulta sídlí v areálu ČZU v Praze v Suchdole.\n\nHistorie fakulty počala zřízením zemědělského odboru při České vysoké škole technické (ČVŠT) v roce 1906 dekretem císaře Františka Josefa I. ze dne 26. října. Děkanem se tehdy stal zemědělský odborník profesor Julius Stoklasa.\n\nFakulta agrobiologie, potravinových a přírodních zdrojů je vzdělávací a vědeckovýzkumnou institucí s více než 4 000 studenty a 300 zaměstnanci.\n\nNa Fakultě agrobiologie, potravinových a přírodních zdrojů ČZU lze studovat obory bakalářského, magisterského a doktorského stupně studia. Některé obory jsou vyučovány také v angličtině. Studium je možno absolvovat prezenční nebo kombinovanou formou.\n\nFakulta má 18 odborných kateder a několik dalších pracovišť (Demonstrační a experimentální pracoviště, Výzkumnou stanici v Červeném Újezdě a Uhříněvsi, Centrum propagace a informačních systémů, Centrum pro výuku chovu koní Humpolec, Centrum pro výzkum chování psů, Demonstrační a výzkumnou stanici v Troji, Testační stanici Ploskov).\n\n"}
{"id": "164988", "url": "https://cs.wikipedia.org/wiki?curid=164988", "title": "Bilineární forma", "text": "Bilineární forma\n\nBilineární forma je matematický pojem z oblasti lineární algebry. Je to zobrazení z kartézského součinu dvou vektorových prostorů do tělesa, které je lineární v obou složkách.\n\nNechť formula_1 je vektorový prostor nad tělesem formula_2. Bilineární forma na formula_1 je každé zobrazení formula_4, které splňuje následující podmínky, kde formula_5a formula_6:\n\nČasto je výhodné pracovat s bilineární formou jako s maticí. Ta je definována následovně:\n\nDefinice: Nechť formula_1 je n-rozměrný vektorový prostor nad tělesem formula_2 a formula_13 báze v něm. Nechť formula_14jsou vektory a formula_15jejich vyjádření vůči formula_13. Nechť formula_17 je bilineární forma na formula_1.\n\nMatice formula_19 je vyjádřením bilineární formy formula_17 v bázi formula_13 pokud splňuje:\n\nZ této definice přímo vyplývá i transformační vztah pro matici bilineární formy. Pokud formula_23 a zároveň má platit formula_24, potom:\n\nBilineární forma se nazývá:\n\nJe-li charakteristika tělesa \"T\" různá od 2, lze každou bilineární formu rozložit na její \"symetrickou\" a \"antisymetrickou\" část:\n\nkde\n\nVe vektorových prostorech nad komplexními čísly se v mnoha případech (například jako skalární součin) místo bilineárních forem používají tzv. \"seskvilineární formy\", které jsou v prvním argumentu \"antilineární\" a v druhém lineární. Jejich definice se od bilineární formy liší pouze jednou podmínkou. Zatímco pro bilineární formu platilo:\n\npro seskvilineární formu platí:\n\nkde formula_33 je komplexní sdružení.\n\nObdobnou úvahou jako v případě bilineární formy můžeme dospět k maticovému zápisu formula_34a transformačnímu vztahu formula_35, kde formula_36značí matici hermitovsky sdruženou s formula_37.\n\n"}
{"id": "164989", "url": "https://cs.wikipedia.org/wiki?curid=164989", "title": "Jana Greyová", "text": "Jana Greyová\n\nJana Greyová (asi 1536 – 12. února 1554) byla vládnoucí královna Anglie a Irska po devět dní v roce 1553.\n\nByla praneteří Jindřicha VIII. Pod vlivem jejího tchána Johna Dudleyho, vévody z Northumberlandu, ji určil Eduard VI. za svou nástupkyni na trůn a vyloučil tak z nástupnické linie své polorodé sestry Marii a Alžbětu. Když 6. července 1553 mladý král zemřel, byla Jana prohlášena anglickou královnou.\n\nNavzdory Dudleyho snaze se Marii za krátkou dobu podařilo získat dostatečnou podporu a 19. července triumfálně dorazila do Londýna. Parlament ji prohlásil za právoplatnou královnu a odvolal prohlášení Jany. Marie Janu a jejího manžela nechala uvěznit v Toweru a Dudley byl popraven.\n\nJana i její manžel byli v říjnu obviněni ze zrady a odsouzeni k smrti. Důvodem byla protestantská vzpoura, v níž se angažoval její otec. Ten a jiní vzbouřenci požadovali, aby byla Jana znovu uvedena na trůn. I když se Jana této vzpoury neúčastnila, představovala pro Marii nebezpečí vzniku dalších rebelií, a tak byla 12. února 1554 popravena.\n\nJana se narodila zřejmě ke konci roku 1536 nebo na počátku roku 1537 jako nejstarší dcera Jindřicha Greye a Frances Brandonové. Janina matka byla dcerou Marie, nejmladší sestry Jindřicha VIII., a byla tak sestřenicí Eduarda VI. Jana měla ještě dvě mladší sestry, Kateřinu a Marii. Její matka byla i na tehdejší dobu hrubá, krutá a dominantní a Jana tak hledala útěchu v knihách. Studovala latinu, řečtinu, hebrejštinu i jiné současné jazyky a prostřednictvím svých učitelů získala protestantské názory.\n\nRoku 1546 byla poslána, aby žila jako schovanka u Kateřiny Parrové, od roku 1543 manželky Jindřicha VIII. V té době se začala seznamovat se svými královskými příbuznými Eduardem, Marií a Alžbětou. Poté, co Jindřich VIII. zemřel, se Kateřina Parrová vdala za Thomase Seymoura; krátce po narození svého jediného dítěte zemřela.\n\nThomas Seymour chtěl, aby se Jana vdala za nově korunovaného krále Eduarda VI., ale jeho bratr Eduard Seymour, Eduardův protektor, domluvil Eduardovy zásnuby s francouzskou princeznou Alžbětou. Oba bratři byli svým soupeřem Johnem Dudleyem obviněni ze zrady a popraveni. Ten, když viděl, že zdraví mladého krále je nalomeno a Jana je jednou z možných pretendentů trůnu, oženil s ní 21. května 1553 svého druhého nejmladšího syna Guildforda Dudleyho.\n\nGreyové byli nejmladší větví následníků Jindřicha VII. Třetí zákon o nástupnictví obnovil nárok Marie a Alžběty na trůn, stále však byly považovány za nelegitimní potomky Jindřicha VIII. Tento zákon také umožnil Jindřichovi VIII., aby ve své závěti určil svého nástupce. V této závěti byly určeny za nástupce jeho tři děti, a pokud by žádné z nich nemělo mužského potomka, byli by následníky dědicové jeho mladší sestry Marie, mezi které patřila i Jana. Jindřich vyloučil z následnictví potomky své starší sestry Markéty, a to z důvodu snahy eliminovat možnost, že by na anglický trůn nastoupil skotský panovník.\n\nV době smrti patnáctiletého Eduarda VI. měla největší nárok na trůn jeho katolicky zaměřená polorodá sestra Marie, Eduard ale ve své poslední vůli jmenoval dědici potomky sestry svého otce Marie Tudorovny. Tato vůle byla zřejmě napsána pod nátlakem vévody z Northumberlandu, který se obával odklonu od protestantismu, což by zároveň znamenalo i jeho ztrátu vlivu u dvora. Tato závěť fakticky znamenala, že nástupnictví přechází na Janu Greyovou, která podporovala protestanty.\n\nEduard zemřel 6. července 1553 a 10. července 1553 prohlásil Northumberland Janu Greyovou anglickou královnou. Jana odmítla jmenovat svého muže, Northumberlandova syna, králem a místo toho navrhla jmenovat ho vévodou z Clarence.\n\nBěhem devíti následujících dnů se Marii podařilo zajistit dostatečnou podporu mezi šlechtici, takže mohla vjet triumfálně do Londýna. Parlament neměl jinou možnost než odvolat předchozí jmenování Jany Greyové za panovnici a prohlásit královnou Marii. Marie nechala Janu i jeho manžela uvěznit v Toweru. Northumberland byl 21. srpna popraven.\n\nJanin osud zpečetila protestantská Wyatova vzpoura na konci ledna 1554, i když ona sama se v ní přímo neangažovala. Vzpoura byla vyvolána hrozbou sňatku Marie s princem Filipem (pozdějším králem španělským). Janin otec, vévoda ze Suffolku, se spolu s jinými šlechtici ke vzpouře připojili a požadovali, aby se Jana stala místo Marie královnou. Filip a jeho rádci naléhali na Marii, aby nechala Janu, pokud tato nebude konvertovat ke katolictví, popravit a odstranila tak záminku dalších vzpour.\n\nJana, její manžel Guilford Dudley a dva jeho bratři byli obviněni ze zrady. Oba manželé byli shledáni vinnými. Giulford byl 12. února veřejně popraven na Tower Hillu. Marie projevila Janě úctu, která se poskytovala jen několika příslušníkům královského rodu, a přikázala, aby byla popravena uvnitř Toweru na Tower Greenu. Teprve sedmnáctiletá Lady Jana byla popravena ráno 12. února 1554 v Londýnském Toweru. Doprovázelo ji jen její služebnictvo, její rodina ji opustila. Před smrtí požádala, aby se mohla pomodlit za svoji duši, pak si nechala zavázat oči a úder popravčí sekyry oddělil její hlavu od těla. Její mrtvé tělo bez hlavy leželo na popravišti po zbytek dne, než bylo pohřbeno v Toweru pod kaplí sv. Pavla. Její otec vévoda ze Suffolku byl popraven o týden později.\n\nNa stejném místě jako Jana jsou pohřbeny i dvě popravené manželky Jindřicha VIII. Anna Boleynová a Kateřina Howardová, švagr Jindřicha VIII. George Boleyn a Janin manžel Lord Guildford Dudley.\n"}
{"id": "164993", "url": "https://cs.wikipedia.org/wiki?curid=164993", "title": "ESCM", "text": "ESCM\n\nESCM je druhé album od amerického producenta Briana Wayna Transeau, také známého jako BT. Bylo vydáno roku 1997 a je na něm 11 skladeb.\n\nESCM znamená \"Electric Sky Church Music\".\n\n\n"}
{"id": "164995", "url": "https://cs.wikipedia.org/wiki?curid=164995", "title": "Hadar", "text": "Hadar\n\nHadar (β Cen/β Centauri), také známá jako Agena, je druhá nejjasnější hvězda v souhvězdí Kentaura zdánlivé hvězdné velikosti 0,60 a 13. nejjasnější hvězda noční oblohy a také nejjasnější hvězda z těch, které nejsou nejjasnějšími ve svém souhvězdí. Beta Centauri je modrobílý obr spektrálního typu B<nowiki>1</nowiki>III vzdálený přibližně 352 světelných let od Slunce. Ve vzdálenosti 1,3\" od sebe má na obloze společnici, spektroskopickou dvojhvězdu zdánlivé jasnosti 4,1. V českých zeměpisných šířkách není viditelná.\n\nJméno \"Hadar\" pochází z arabského slova \"zem\", zatímco jméno \"Agena\" snad má původ v latinském „genua“ \"kolena\".\n\n"}
{"id": "164997", "url": "https://cs.wikipedia.org/wiki?curid=164997", "title": "Technická fakulta České zemědělské univerzity", "text": "Technická fakulta České zemědělské univerzity\n\nTechnická fakulta České zemědělské univerzity (dříve Mechanizační fakulta) byla založena v rámci ustanovené Vysoké školy zemědělské v roce 1952. Od 1. ledna 1995 je součástí přejmenované České zemědělské univerzity v Praze. Po dobu působení vychovala Technická fakulta v prezenčním (denním) a kombinovaném (dálkovém) studiu více jak 6 000 absolventů. Pracovníci fakulty vyvíjejí aktivity v oblasti pedagogické, vědeckovýzkumné, expertizní a poradenské činnosti. \n\nFakulta má deset kateder, laboratoře výpočetních aplikací a ústřední vývojové dílny. Zájemcům o studium fakulta nabízí v rámci akreditovaných dvoustupňových studijních programů tříleté bakalářské studium a dvouleté navazující magisterské studium, a to v těchto oborech studia:\n\n\nSoučasným děkanem je doc. Ing. Jiří Mašek, Ph.D.. Fakulta sídlí v areálu ČZU v Praze na Suchdole.\n\n"}
{"id": "164999", "url": "https://cs.wikipedia.org/wiki?curid=164999", "title": "Vánočka", "text": "Vánočka\n\nVánočka je druh sladkého pečiva z kynutého těsta, který se těší velké oblibě nejen na českém, moravském a slezském území, ale i v Rakousku a Německu, kde je tradičním vánočním pečivem štóla. Vzhledem k tomu, že po více jak dvanáct století patřily oblasti východních a jižních Alp, Podunají a kolem říčních toků Labe a Sály k nejdůležitějším územím jazykových a kulturních kontaktů germánských a slovanských národů, prošlo také pečení vánočky, ostatně jako celá česká kuchyně, dlouhým historickým vývojem.\n\nNeodmyslitelnou součástí štědrovečerní večeře se vánočka, tehdy „calta“ nebo „húska“, stala už ve středověku. V mnohonárodnostním habsburském soustátí se „wánočka” či „štědrowka” pojila mimo nepřeberného množství pranostik též s obdarováváním chudých a koledou. Dochované názvy se liší v závislosti na místní tradici. Oproti výrazu calta, který se dochoval v celé řadě hovorových podob (calda, calatka, caletka, caltička, calenka, celetka, caltlík, calapanda, calapina i calapatina) a housce, jejíž význam se postupně přesunul ke každodennímu pečivu, se vánočka (pletená i nepletená) stala synonymem vánoc.\n\nNa území České republiky se běžně užívá výraz vánočka, v Čechách taktéž houska, na Kladsku husce, v jižních Čechách a na Domažlicku se setkáme s výrazem calta, v západní části severovýchodních Čech a na Třebíčsku se štědrovnicí (též štědrovkou). Na Litomyšlsku se nachází enkláva s výrazem pletenice, jejíž slovotvorné varianty lze najít i na Moravě. Ve Slezsku a na Moravě se často objevuje výraz štrucle, štrycle a trucle, ve městech převládá výraz vánočka. V německojazyčných státech jsou užívány názvy: „Weihnachtsstriezel”, „Prager Striezel” (též Striezel, Striezeln) či „böhmischer Weihnachtsstriezel”. Celoročním prodejem ztratila vánočka na výlučnosti vánočního pečiva.\n\nVánočce předcházel chléb nebo zvláštní bochníček pečený jen o Vánocích. Už ve 13. století se k prvním pekařským cechům řadili nejen pekaři, kteří zpracovávali vlastní suroviny a hotové pečivo prodávali na trhu, ale také tzv. Husbecker („hûsbäcken”) Husbrotbecker, Hussfürer, Husbecker, Wissbrotbecker, Hausbäcker, kteří pekli zákazníkům z dodaného těsta ve veřejných pekárnách (popřípadě pecích → Bachofen, Backofen) tzv. «Husbrot» (hûsbrod, Hussgut, Hussbrod). Z pšeničné mouky se pekly chleby / Brote (panes tritici), klíny se špičatými konci / Keile mit spitzen Enden (cunei) a malé i velké housky / Semmel (simellae), k Vánocům (i k Velikonocům) pak speciální „Husbrot” z jemné bílé mouky. Ze 14. a 15. století známe vánoční „húsce” a „calty” také na území Čech, Moravy a Slezska, v cechovních předpisech z 15. a 16. století „húsce štrajchované”, v 18. a 19. stol. housky, obdlouhlé calty, štrycle, štědrovky, štědrovnice, sčedraky, žemle, ceplíky, spletáky, pletenice, Weihnachtsstriezel, Christabendkuchen (Boleslavsko), Weihnachtskuchen (Zbiroh). Richard Jeřábek uvádí (Lidová kultura: národopisná encyklopedie Čech, Moravy a Slezska), že vánočnímu pečivu označovaném jako vánočka, „\"se ještě počátkem 20. stol. říkalo a někde dosud říká houska, štědrovka, štědrovnice, štědrák, pletenice, štricla, štola, calta, křehtík a že šlo jednak o pečivo typu pletýnky, jednak o pečivo nepletené, podlouhlé i kulaté, plněnou buchtu, koláč a že prvořadou rolí vánočky byla její funkce a zvyky s ním spojené.\"” Na Slovensku se peče \"vianočná baba\", \"calta\" či „vianočka” (vánočka).\n\nNěmecká kolonizace, vrcholící na českém a moravském území ve 14. století, přinášela do odborné terminologie významný migrační prvek. Na calty, housky nebo vánočky upomínají například středověká osobní jména: r. 1355 je zmíněn Marsikoni dicto \"Huscze\" (Maršík zvaný Houska), r. 1358 Martino dicto \"Huscze\" de Piscupitcz (Martin zvaný Houska z Biskupic), r. 1487 kněz Jan Húska z Uherského Brodu (překlad Piccolomini: Historia Bohemica). Kniha počtů královského města Loun z 15. století upomíná na tvar osobního jména „Janek Wanoczka” (cz = c i č). V roce 1377 pečetil v hornorakouském Freistadtu měšťan Jacobi Magerlini při obdarování kostela sv. Kateřiny pečetí s dvěma vzpřímenými do sebe zapletenými caltami. Caltu měli v erbu ve štítě i na zdobné helmici též Caltové z Kamenné hory (\"Czalta\" von Steinberg). Při vjezdu císaře Ferdinanda I. do Prahy zdobila červenou korouhev cechu pekařského „calta bílá a preslice”.\n\nK pečivu „calta” se váže též pojmenování pražské ulice Celetná. Ve 14. století se můžeme setkat s názvem \"Caletná\", \"Celetná\" či německy \"czaltnergassen\" (též Zeltnerstraße v Norimberku). První záznam o caltě (czalta) a húsce (huscze) najdeme již v Klaretově slovníku (Glosáři) z druhé poloviny 14. století, který uvádí vedle latinského významu staročeský ekvivalent: simila=huscze, cunea=czalta, crustula=preczlik, přičemž latinský výraz simila znamenal pečivo z jemné bílé pšeničné mouky (ve staré horní němčině simelo, semmalo, simäla → Semmel). Caltu převzala staročeština ze středohornoněmeckého „zëlte” (ahd. zelto; mhd. zelte, zëlte; nhd. Lebzelten), které se v bavorském nářečí změnilo na «dsalta, tsalta».\n\nVánoční chléb od námezdných pekařů (Hausbäcker) zmiňují jako dárek nebo poplatek středověké listiny z Basileje nebo kláštera ze Zurzachu („besonders an Wienächt ein Husbrot”, „wienächtbrot”). O „vánoční caltě” se dozvídáme např. ze smlouvy o prodeji mlýna v Bražci u Náchoda z roku 1432, ve které se nový mlynář zavazuje, že bude dodávat „k vanociem caltu za groš aneb bielého chleba za groš”. Po korunovaci Jiřího z Poděbrad stála „húsce chleba veliká 1 peníz”. V roce 1484 bylo pražským pekařům nařízeno, „\"aby chleba režného byly čtyři húsce dobré a slušné za míšenský groš (hodnotu 1/2 groše pražského) dělány, popeněžniček osm za groš a žemlí dobře bělých šestnáct.”\" Z perného pečiva známe ze slovníku z 15. století „perné húsce”. Slovník „Dictionarium latinobohemicum” z roku 1560 Tomáše Rešela Hradeckého, znalce staročeské kuchyně, uvádí „Scriblita = pečená calta”. V roce 1561 vydal pardubický špitál u kostela sv. Jana Křtitele „za bílej chléb, to jest „húsce” na Štědrý den koupené” 13 grošů.\n\nHumanistická čeština v 16. a na počátku 17. století používala stále spřežkového pravopisu, přičemž většina písemných památek se zachovala v latině. V barokní češtině se ve venkovském prostředí utvářela celá řada dialektů, zejména na území Moravy a Slezska. V 18. století, kdy se živým jazykem na pražské univerzitě (potažmo jazykem úředním) stala němčina, se na vánočním stole čím dál více objevovala univerbizací vzniklá „wánočka”. V roce 1788 Karel Ignác Thám ve svém slovníku (Karl Thams Deutsch-böhmisches National-lexikon) uvádí heslo: \"Striezel, m. wánočka, wánočnj hauska f. ein rechter, buchta\". Také německý filolog Johann Christoph Adelung (Neues ausfuehrliches und vollstaendiges deutsch-boehmisches Nazionallexikon oder Woerterbuch) vyložil v roce 1799 wánočku jako wánoční hausku, buchtu s německým ekvivalentem „Striezel”,\n\nO postupném vymírání „calty a húsky” (czalta, huscze) z živého jazyka podává obraz Václav Hanka, který obě hesla zařadil v roce 1833 do latinsko-českého slovníku neznámých slov (Zbjrka neydáwněgšjch slownjků latinsko-c̊eských: s obsahem neznámých slow w abecednjm pořádku česko-latniským): Simula=huscze, Cuneus romieze neb klýn neb huscze, cimea=czalta. O dva roky později vysvětluje Josef Jakub Jungmann v česko-německém slovníku z roku 1835 heslo „husce” jako \"hausku, bochen podlouhlý chleba nebo čehokoliv, ein Weck, Stolle\". Karl Christoph Tauchnitz v kapesním slovníku česko-německém (Vollstaendiges Taschen-Woerterbuch der boehmischen und deutschen Sprache, 1847) postavil do jedné roviny hesla: \"Strietzel, calta, hauske, pletenec, wánočka, pomazanice\".\n\nOd poloviny 19. století se v obrozenecké češtině (r. 1849 dvojité „w” nahrazeno jednoduchým „v ”) poprvé objevuje zápis «vánočky» v současné podobě. Zároveň proběhly puristické snahy o očištění češtiny od skutečných či domnělých germanismů (např. František Cyril Kampelík). V 19. století se slovo vánočka používalo jako ekvivalent k německé „Stolle”. Josef F. Šumavský ve svém německo-českém slovníku z roku 1846 (Deutsch-böhmisches Wörterbuch) uvádí: Stolla = vánočka, vánoční houska nebo kleine Stolle (\"česky\" malá štola) = houska, große Stolle (\"česky\" velká štola) = calta, veliký pletenec, die Christstolle = vánočka, štědrovka, vánočnice. Což potvrzuje i „Příruční slovník jazyka Českého i Německého” Dr. Jan Petra Jordána (Jan Pětr Jordan) z roku 1866. Také německá štóla představovala Ježíše zabaleného v plenkách.\n\nAdéla Procházková ve své práci (Některé staročeské názvy jídel přejaté z němčiny) uvádí, že výraz calta se v českém spisovném jazyce neužívá a zachován zůstal už jen některých nářečích. Příruční slovník jazyka českého uvádí archaické heslo calta s významem \"bochníček, pletené pečivo, skládanka, vánočka\". Slovník slovenského jazyka uvádí caltu taktéž jako výraz zastaralý ve významu \"druh koláčů, vdolek, placka\". Ve významu \"vánočka\" se vyskytuje v dialektech (Slovník spisovné češtiny pro školu a veřejnost heslo neuvádí). Slovník přejatých slov profesora Stefana Michaela Newerkly z Vídně (Sprachkontakte Deutsch – Tschechisch – Slowakisch) pracuje se zastaralým výrazem calta a možností výskytu v dialektech ve významu \"plochý koláč, zapletený koláč, vánočka\". V hovorovém slovenském jazyce se dochovala calta v podobě \"Striezel\" ve významu \"vánočky, podlouhlého pecnu chleba, podlouhlé housky\".\n\nVe 21. století se calta živě dochovala ve významu \"vánočky\" v jižních Čechách, na Domažlicku, dále na Vysočině v okolí Třeště a na Moravskobudějovicku. ve významu podlouhlého \"chleba, šišky\" v jihovýchodní části Plzeňska. Okrajově se v některých nářečích užívá i význam \"houska\". V německém jazyce se calta již téměř nevyskytuje. Heslo Zelte(n), \"plochý koláč\" neuvádí Duden (Deutsches Universalwörterbuch) ani Siebenschein (Německo-český slovník). Etymologický slovník německého jazyka vysvětluje heslo Zelte(n), Lebzelten, pojmem \"Lebkuchen\", přičemž Lebkuchen značí \"perník, marcipán\", s rakouskou podobou \"Lebzelten\", kdy výraz ve starých kuchařských knihách označoval chléb okořeněný kmínem a pepřem. Duden uvádí Lebkuchen ve významu \"koláč ve tvaru oválu, koláč pečený se sirupem nebo medem a s velkým množstvím koření.\"\n\nNejdůležitějším pramenem, který podává obraz Štědrého večera a vánoc na konci středověku v Čechách a na Moravě, je latinský traktát „Largissimus vesper, seu Colledae historia” (Štědrý večer čili dějiny koledy), jež sepsal roku 1426 břevnovský mnich Jan z Holešova (\"Largum sero seu Largissimus vesper, in quo de colleda et aliis consuetudinibus circa festum Nativitatis Domini in Bohemia et Moravia observari solitis agitur\") a vydal roku 1761 v Olomouci francouzský premonstrát A. Theodor Fasseau. Jeden ze sedmera výčtů vybraných zvyklostí spočíval v tom, píše ve své disertační práci Kamil Havránek: „že lidé kladli na stůl či na ubrus velký bílý chléb i s nožem, a rodina z něj krájela sobě i chudým příchozím. Chléb symbolizoval narozeného Krista, položeného v jeslích, vedle něhož mudrcové pokládali přinesené dary.” Jan z Holešova popisuje velký bílý chléb ve tvaru klínu nebo pletence. Velkým bílým chlebem měl pravděpodobně na mysli pečivo (chléb), které se ve staročeštině nazývalo „calta”, pletencem pak pletený bílý chléb podlouhlého tvaru (snad podobný naší vánočce).\n\nPůvod vzájemného obdarování vysvětluje Jan z Holešova jako připomínku památky seslání „nebeského daru” - Ježíše Krista. Ve svém traktátu popisuje vzájemné zasílání vánočních dárků prostřednictvím poslů v párových miskách. Koláče, calty, vánočky, húsce (pletenice), strucle se objevují také při ročních dávkách vrchnosti, prebendách klášterů nebo koledách. Obdarováni byli též panovníci, vrchnost, kněží a úředníci, například královská a věnná města zasílala vánočky podkomořímu, hofrychtáři, hejtmanu a panstvu v okolí, města poddanská své vrchnosti a jejich úředníkům, „a to jednak z povinné poslušnosti, jednak na důkaz své šetrnosti a pro zachování dobrého přátelství a sousedství”. Z „Dějepisu města Prahy” se dovídáme, že v první polovině 14. stol. Abatyše kláštera sv. Jiří v Praze každoročně obdarovávala na Tři krále koledující kanovníky:\"„každý dostal po groši, muškátowém oříšku, hausce wánočce, kopě ořechů, 16 jablkách, 16 hruškách, dohromady dwě pinty wína a za šest haléřů piwa.”\"\n\nNa jihozápadní Moravě zasílali radní ze Slavonic každoročně k vánocům 5 vánoček (Weihnachtsstriezel): vrchnostenskému hejtmanovi, důchodnímu, písaři a purkrabímu. Na panství Janovice obdarovávalo město Rýmařov „odpradávna” na městské útraty vrchnostenské úředníky velkým kaprem, štikou a velkou štryclí (Striezel), podle svého postavení obdrželi odpovídající dárek, kapra a štrycli také místní duchovní, čtyři starostové, soudce, písař, každý z osmi radních, všichni školní a církevní úředníci, dokonce i dva noční strážci a hrobař, zpěváci, varhaník a muzikanti na kůru po 15 zlatých a nějaké tolary na zapití. Pro kapry se jezdilo až do Opavy (nebyly dražší než 4 zlatý), městský mlynář musel poslat pekařům jemnou pšeničnou mouku, kteří z ní pak napekli malé a velké štrycle.\n\nObec královohradecká podělovala \"húsci\" čili houskami (vánočkami) na vánoční svátky a k novému roku všechny své vyšší a nižší úředníky: rychtáře, primasa, konšely, písaře radní, úředníky důchodů městských a statků pozemských; taktéž arciděkana u sv. Ducha a faráře u sv. Anny a sv. Antonína, školní správce, žáky a špitály, všechny nižší služebníky „od servusa radního až k ponorným”, tedy až k samému katovi a pohodnému. Po zvláštním poslu do Prahy se zasílalo „po třech, dvou neb jedné housce vánoční”: panu podkomořímu, purkrabímu kraje hradeckého, hofrychtáři, pánům berníkům zemským, administrátorovi konzistoře dolejší, rektoru učení Karlova a jiným přátelům a patronům. Dále pak krajským hejtmanům a jiným vzácným pánům a rychtářům v sousedství: např. panu Trčkovi na Opočno, panu Oprsdorfovi na Častolovice, na okolní Pardubické a Chlumecké panství také úředníkům (hejtmanovi, forstmistrovi, purkrabímu a písaři důchodnímu).\n\nZvláště okázale začínal Štědrý den na královském Starém městě pražském v roce 1612, jenž ve svém fejetonu „Štědrý večer v radnici staroměstské” zaznamenal Zikmund Winter. Už od rána se na Staroměstské radnici sbíhali „pacholíci, tovaryši i páni mistři poctivého řemesla pekařského”, kteří přinášeli či vezli v koších, na nosítkách, na kolečkách i na prknech štědrovečerní „húsce”, od těch nejmenších až po ty opravdu velikánské. Vánočky pak vynášeli z radničního mázhausu do postranní síně „úřadu šestipanského” k obecnímu hospodáři. Toho roku se tam sešlo na 362 „húscí”, které ležely na stolech, policích i na bílých ubrusech po zemi. Radní konšelé zboží přijímali, prohlédli a smluvili s pekaři cenu. Po dlouhém jednání, jež trvalo až do sedmnácté hodiny, se konečně přikročilo k rozdílení vánoček. Královským Starým městem pražským měly být obdarovány osoby podle seznamu z předešlého roku, z kterého bylo patrno, že se jedná o osoby, od pražského arcibiskupa a nejvyšších zemských úředníků až po tu „zadní sběř, bez kteréž město býti nemůže”.\n\nRytíř Jan Jeník z Bratřic ve svých pamětech zachytil tradici \"obdarovávání zákazníků\" a pompézní průvod s vánočkou na Hradčany nejvyššímu purkrabímu (v roce 1925 použil ve svém fejetonu „Dar Štědrého večera” Čeněk Zíbrt), v období josefinismu. Císařské nařízení Josefa II., vyhlášené v Čechách místodržitelstvím 7. října 1787, zakazovalo pekařům rozdávat o třech svátcích (o vánocích, velikonocích a o sv. Václavu) „pekařské dárky” jako štrycle a koláče (Bäcker-Geschenke, „sogenannten Stritzeln und Kollatschengeschenke”) těm privátním osobám, které od nich po celý rok chleba a jiné pečivo odebírali. A to z toho důvodu, že se pekařští mistři svými dárky předháněli a zákazníky si tím přetahovali.\n\nV roce 1794 vydal Josef II. obdobné nařízení pro lékárníky a v prosinci 1795 zákaz rozšířil (platnost od 1. ledna 1796) nejen na pekaře, mlynáře, řezníky, kupce a hostinské, ale na všechny policejní cechy a prodavače potravin, zároveň zákaz dárků vztáhl na Nový rok a všechny ostatní svátky, taktéž připomenul, že není dovoleno c. k. státním úředníkům, policii a úředníkům na městských magistrátech přijímat jakékoliv dárky („bei dieser Gelegenheit wird wiederholt bekannt gemacht, daß es keinem k. k. Staatsbeamten, keiner bei der Polizei angestellten Person, auch keinem städtischen Magistratsbeamten erlaubt sei, Geschenke anzunehmen”). Hodnost a úřad nejvyššího purkrabí byly v důsledku c. k. správních reforem zrušeny. Tím také postupně upadly v zapomnění i staropražské průvody s vánočkou pro pana purkrabího.\n\nZa Rakouska-Uherska nechyběla vánočka při žádném vánočním daru pro „chudobné a potřebné”. Například o vánocích v roce 1871 obdržely děti v opatrovně na Hradčanech během slavnosti vánočního stromku «šatstvo a obuv, jichž skoro vesměs zapotřebí měly; mimo to ale bylo každé dítě obdarováno i vánočkou, jablky a ořechy»; v roce 1873 během slavnosti vánočního stromku v malostranské opatrovně, jež se zúčastnil arcibiskup Bedřich Schwarzenberg, obdrželo 200 dětí «šatstvo, hračky, pamlsky a vánočku». Paní hraběnka Černínová z Chudenic založila fond pro chudobné děti a o vánocích vždy šesti nejchudším dětem věnovala «úplný oblek, bohatě okrášlený vánoční stromek, vánočky, chléb, ořechy a jiné dary». Také Spolek sv. Vincence z Pauly na Žižkově, za předsednictví hraběte Karla Ervina Nostice, poděloval chudé o vánocích roku vánočkami.\n\nŠtědrý večer v 19. století přinášel posvátný klid, od rána držený přísný půst a dodržování lidových obyčejů, při nichž se věnovala pozornost obzvláště pečení štědrovek (vánoček). Kdyby se některá vánočka spálila nebo jen trochu osmahla, věřilo se, že v nastávajícím roce by někdo z rodiny onemocněl. Na nůž se uvazoval kousek vánočky a chleba, načež se zabodl do rámu u svátého obrazu nebo do stolu, na němž stály jesličky, a tam se ponechal až přes koledu. Zrezavěl-li nůž u chleba, znamenalo to neúrodu žita, zrezavěl-li u vánočky, byla to známka neúrody pšenice.\n\nV roce 1877 informoval Emanuel Meliš, sekretář Průmyslové jednoty v Praze, na spolkové schůzi „o četných až dosud učiněných pokrocích v oboru připravování potravin a nejnovějším vynálezu” firmy „Dr. L. Naumann” z Plavna u Drážďan, která mimo mnoha dalších koření a extraktů vyráběla pro pekaře a cukráře koření „do vánoček, mazanců, koláčů a dortů vůbec”. Pekařský a cukrářský obchod J. A. Kaisera (založen roku 1829) v Kaprové ulici v Praze, který v roce 1881 vedla jeho ovdovělá žena s 12 pražskými filiálkami, nabízel pečení vánoček na objednávku za 10,- 20-, 30,- 40,- 50-, 60,- 70,- 80,- krejcarů, 1 zlatý, 1,20 zlatý a 1,50 zl.\n\nV dubnu 1915 byl zaveden přídělový systém. Zákaz živnostenské výroby vánoček byl vysloven v § 11., odstavec 2. místodržitelského nařízení ze dne 24. listopadu 1915, č. 67 z. z., které bylo zasláno všem politickým okresním úřadům a které prohlašovalo za nepřípustné pečení vánoček z materiálu, daného pekařům stranami, tedy z pečivového těsta již připraveného nebo z doneseného materiálu třetí osoby. K úplnému zákazu výroby vánoček, bochánků, koláčů a bábovek došlo místodržitelským nařízením ze dne 10. ledna 1916, č. 7420 K, č. 13 z. z., zákaz platil i pro výrobu tohoto pečiva z náhražek, používaných cukrářskými závody či výrobu v kavárnách, hostincích, jídelnách a pod. Místodržitelství také upozorňovalo, že nevyhoví ani žádostem o povolení výjimek, i když třeba půjde pro „dobře míněné dobročinné podniky”.\n\nPotravinové lístky zůstaly v oběhu až do léta 1921. Už toho roku bylo možno před vánocemi objednat ve všech filiálkách Odkolkova parního mlýna a továrny na chléb ve Vysočanech každou středu a sobotu „jemné vánočky”, následující rok každý den až do 20. prosince vánočky za 6,- 12,- a 18,- korun.\n\nModerní doba první poloviny 20. století přinesla nejen velkovýrobu vánoček, ale také nové recepty za použití kypřícího prášku, pudinkového prášku, vanilkového cukru „Dr. A. Oetker” a umělých živočišných a rostlinných tuků (mléčný živočišný margarin „Sana”, rostlinný margarin „Axa”, pokrmový tuk „Polarin”, umělé sádlo „Rega”, mléčný margarin „Visan”, delikatesní margarin „Vitello”), které vládní nařízení ze dne 20. dubna 1934 zakázalo v pekařských živnostech při výrobě vánoček, mazanců, koblih a bábovek, dále při výrobě koláčů (vyjma listového těsta) používat. S nástupem 40. let 20. století se začaly objevovat stížnosti na vymírání tradic, obzvláště ve městech se vánočky objevovaly na stole i mimo období vánoc. Německá učebnice vlastivědy pro reformované školy tzv. «Arbeitsschule» (Heimatkunde und Volkskunde Bildende Kunst und Musik in Verbindung mit dem Deutschunterricht) uváděla vánočku s popisem: „Vánočka; pletená, dříve Hollenzopf, dnes předávána se slovy: daruji ti svatého Krista, zobrazeného jako jezulátko zavinuté do plenek (fasciae).”\n\nTaké za 2. sv. války se potravinová omezení a nákup potravin na přídělové lístky dotkly výroby vánoček. Již na konci roku 1939 se v časopisech začaly objevovat recepty na „chutnou vánočku bez vajec” za použití amonia (cukrářského droždí), „vánočku z brambor” či později na „chutnou a dobře upečenou vánočku” s umělým medem a vaječnou náhražkou. Na základě vyhlášky předsedy vlády ze dne 1. února 1940, č. 51 Sb., o úpravě výroby a odběru pečiva, byl odběr potravin na lístky rozšířen i na jemné bílé pečivo: 1. obyčejné bílé pečivo (rohlíky, housky, hvězdičky, žemle); 2. vánočky a mazance, plněné buchty a záviny z kynutého těsta, plněné rohlíky, koláče a pečivo. Zároveň byla zakázána živnostenská výroba tohoto pečiva. Před vánocemi v roce 1942 pořádala Národní odborová ústředna zaměstnanecká obrovskou nadílkovou akci pro děti dělníků a soukromých zaměstnanců v Praze ve velkém sále Lucerny a zároveň na 67 místech Protektorátu Čechy a Morava. O přestávce byly děti pohoštěny šálkem čaje s mlékem a kusem vánočky.\n\nNedostatek potřebných přísad na pečení se nakonec dotkl i droždí, takže v roce 1944 si měly hospodyňky do svého zápisníčku poznamenat, že místo kvasnic stačí přidat pár kapek čistého lihu a dostaví se překvapující účinek – „takovým způsobem zadělané těsto dobře vykyne a hodí se i na vánočky”. Německo-český slovník (Deutsch-tschechisches Handwörterbuch) z roku 1944 uváděl pod hesly „Striezel”: 1. pletenec m., vánočka f.; 2. podlouhlý pecen chleba, podlouhlá houska, šiška, veka f.; „Stolle”: 1. houska f., 2. nepletená vánočka f.\n\nVzhledem k tomu, že příděl potravin přetrvával až do června 1953, přišly v prvních poválečných letech na řadu opět válečné recepty. Pečení vánočky v roce 1945 ulehčil potravinový lístek s označením „zvláštní příděl k vánocům”, který činil pro osobu nad 20 let 1 500 g bílého pečiva nebo 1 125 g pšeničné mouky hrubé, 150 g poživatin, 100 g marmelády nebo 75 g cukru a 250 g cukru. V roce 1946 bylo sice vázané zásobování moukou, cukrem, mlékem i vejci plynulé, ale poslední dva týdny 21. přídělového období (do něhož vánoce spadaly), nastala vážná situace v zásobování máslem a čekalo se na jeho zásilku z ciziny. Toho roku byly nedostatkové také rozinky a mandle. V tomto ohledu se situace nezlepšila až do konce totalitní vlády KSČ.\n\nBěžným jevem československého socialistického hospodářství byl nedostatek různých komodit, proto také před každými vánocemi Rudé právo ujišťovalo, že „vánočního zboží bude dost”. Výrobu vánoček (a dalšího vánočního pečiva) sice už neohrožoval nedostatek mouky, másla, cukru, mléka, vajec a droždí, ale zahraniční zboží za devizy, jichž měl socialistický stát nedostatek. I když se podařilo „mandle z Kalifornie, rozinky z Řecka, Turecka, Íránu, lískové oříšky ze Španělska”, atd. zajistit, bylo otázkou, zda tuny zboží, které dorazily před vánocemi, stihnou státní balírny včas připravit pro maloobchod.\n\nOd 1. října 1983 Federální cenový úřad zvýšil ceny arašídů, mandlí, lískových ořechů a jader, vlašských jader, strouhaného kokosu, kešu a para ořechů. Vánočka v době socialistického Československa pozbyla vánočního kouzla a stala se celkem běžným pečivem, které se prodávalo v podstatě po celý rok.\n\nZa první republiky Antonín Šorm ve věstníku české mládeže pro vzdělání, zábavu a poučení „Dorost” uvedl, že pravým vzorem »vánoček« i jiného vánočního pečiva byla arabská číslice 8, jež má podobu do sebe svinutého hada požírající svůj ocas, takže tedy nemá počátku ani konce. Vodorovně položená osmička pak představuje znamení nekonečnosti a tedy podle její podoby se asi o některých svátcích peklo pečivo, jež mělo připomínat věčnost a tím i utvrzovat ve víře Kristově.\n\nV roce 2010 uveřejnil spisovatel Petr Hora Hořejš v internetové verzi časopisu pro seniory „Vital” fiktivní rozhovor s Magdalenou Dobromilou Rettigovou, kde jí vložil do úst:\n\nČasopis „Mittheilungen des Nordböhmischen Excursions-Clubs” v roce 1893 uveřejnil, že pekař Constantin Wenzel z Krásné Lípy upekl v roce 1867 obrovskou vánočku (německy „Riesenstriezel”), na kterou spotřeboval: 4 centy mouky, 10 liber droždí, 75 liber rozinek, 70 liber másla, 70 liber cukru, 5 kop vajec a k tomu potřebné koření. Byla dlouhá 8¾ lokte a vážila 8 centů 25 liber. Po dobu osmi dní vánočku vystavoval a po kouscích prodával v hostinci „Zur Stadt Prag”. Na výrobě se podíleli: Gustav Richter, mistr pekařský, Anton Münzel, mistr kovářský (úprava pece) a Anton Wenzel, zednický polír (úprava pece) z Krásné Lípy.\n\nNa Jubilejní výstavě Obchodní a živnostenské komory 1908 v Praze obdržel miliontý návštěvník 40letý dělník p. Václav Šťastný z Podolí mimo mnoha jiných dárků i 1 m dlouhou vánočku z výstavních Pekařských dílen.\n\nPrvorepublikový vánoční „Strom republiky” v Praze zdobily obrovské dřevěné vánočky. Velké vánočky i mimo vánoční období obdrželi v roce 1933 skauti. Třímetrovou vánočku na 4. světové skautské jamboree v Jedlové (Gödöllő) v Maďarsku v létě 1933 přivezl závodník Bohumil Turek z Prahy. Jičínským Vlčatům do tábora pod Semínem v českém ráji přivezl MUDr. A. Kraus z Rovenska vánočku 2 m dlouhou, té pak jejich vůdce požehnal, aby jí neubývalo.\n\nZ období ČSSR je známá fotografie Viléma Kroppa chlapce nesoucího velkou vánočku na Václavském náměstí v Praze.\n\nKolektiv pekařů pekárny Penam v Českých Budějovicích upekl v prosinci 2013 vánočku dlouhou 8 metrů dlouhou, širokou 28 centimetrů, o váze 61 kg. Byla upletena z devíti pramenů o délce zhruba dvacet metrů. Pekaři a pekařky ji pletli 35 minut. Veřejnost ji mohla spatřit na Staroměstském náměstí v Praze.\n\nTradice pečení vánoček je živá i ve 21. století. Vánočky se pečou v pekárnách i v domácnostech (není všeobecným pravidlem), ale jejich prodej během celého roku jim tak ubírá na výlučnosti vánočního pečiva. Vánočka vyráběná podomácku, často podle starých a zděděných receptů, je mnohem více oceňována. Zatímco ještě před druhou světovou válkou byla součástí štědrovečerní večeře, stala se postupně běžným pečivem, konzumovaným převážně k snídani.\nPrůmyslově vyráběná vánočka se označuje jako jemné pečivo. Základním typem pšeničné mouky pro pekárenskou výrobu v ČR je hladká mouka T 530. Za pekárenské droždí jsou považovány kvasinky rodu Saccharomyces cerevisiae Hansen, rasy drožďárenské. Pod pojmem cukr se v pekařských recepturách rozumí krystalická sacharosa, známá jako řepný cukr. Vejce jsou z hlediska rizika kontaminace salmonelou nebezpečnou surovinou, proto se používá sušených nebo zmražených vajec a vaječných složek (melanže).\n\nDělení, tvarování a plnění těsta se již neprovádí ručně, ve většině provozovnách je tento výrobní úsek vybaven mechanizovanými tvarovacími linkami. Strojová vánočka se vyrábí na lince a vzhledově připomíná skládanou vánočku – má širší základnu a užší horní část. Jedná se o nepřetržitý pás těsta (tzv. lemu), tato lema je sekána tzv. gilotinou (součást linky) na těstové kusy vánoček o požadované hmotnosti. Mašluje (potírá) se rozšlehaným vejcem nebo náhražkou Novoleskem (bílkovinný koncentrát).\n\nNázvy vánoček podle oblasti výroby nebo výrobce (pekáren) a prodejce: například „Ještědská vánočka” (firma PeHaK, v.o.s., Nerudova 60, Litoměřice), Tesco vánočka, Albert vánočka, Penam vánočka, vánočka z pekárny „Kabát”,\n\nVyrábí se i vánočky dietní tzv. Dia. Vánočky se rozdělují také podle použitého tuku do těsta (tukové nebo máslové). Těsto na máslovou vánočku je „těžší“ a je proto třeba použít při pečení více droždí. Taková vánočka je obvykle nižší, má hutnější střídku a je méně nadýchaná než vánočka tuková, chuťově je však výrazně lepší. Kombinací másla a margarínu můžeme dosáhnout rozumného kompromisu v nadýchanosti a chuti.\n\n\n"}
{"id": "165003", "url": "https://cs.wikipedia.org/wiki?curid=165003", "title": "Boardové sporty", "text": "Boardové sporty\n\nBoardové sporty jsou například skateboarding, snowboarding,fingerboarding a další. Název boardové vznikl ze slova board což znamená deska nebo také prkno což napovídá že v tomto sportu se jezdí na prkně ať už má kolečka nebo ne. Skateboarding se vyvinul ze surfingu, kdy jeden z nejvýznamnějších jezdců Rodney Mullen, který začínal na ulici, vymyslel většinu triků a dělal tzv. freestylové triky..\n"}
{"id": "165009", "url": "https://cs.wikipedia.org/wiki?curid=165009", "title": "Jindřich Jaroslav Clam-Martinic", "text": "Jindřich Jaroslav Clam-Martinic\n\nJindřich Jaroslav hrabě Clam-Martinic (15. června 1826 Svätý Jur, dnešní Slovensko – 5. června 1887 Praha) byl významným českým a předlitavským politikem 19. století.\n\nNarodil se ve Sv. Juru v tehdejších Horních Uhrách, kam jeho otce, hraběte Karla Jana Nepomuka, dostala vojenská služba. Jeho matkou byla Lady Selina Meade (v Rakousku chybně nazývána „Lady Guilford“; dcera irského šlechtice Richarda, 2. hraběte z Clanwilliamu).\n\nNa rozdíl od otce si vybral úřednickou dráhu, kterou započal jako okresní hejtman v Mělníce. Poté působil jako rada budínského místodržitelství a svou úřednickou kariéru předčasně zakončil ve funkci prezidenta zemské vlády v Krakově.\n\nRoku 1859 vydal politický spis, v němž se postavil za federalizaci Rakouska a samosprávnost jednotlivých zemí. Na jeho názorech, mezi rakouskou šlechtou té doby ne příliš obvyklých, se podílela rodinná výchova, zvláště pak vliv matky a anglických příbuzných. Ale pravděpodobně tyto názory způsobily, že se roku 1859 nestal říšským ministrem vnitra a odešel ze státní služby.\n\nPo svolání takzvané rozmnožené Říšské rady v březnu 1860 v jejích řadách zasedl i Clam-Martinic, který se stal okamžitě vůdcem konzervativců v českých, alpských a haličských zemí. Ve spolupráci s vůdcem uherských konzervativců hrabětem Szécsenem prosadil návrh na autonomii jednotlivých zemí Rakouska a zachování jejich právní kontinuity. Tento návrh byl částečně využit při vydání císařského říjnového diplomu, v menší míře pak v takzvané únorové ústavě z roku 1861. Proti ní se jednatřicet členů české historické šlechty v čele s Clam-Martinicem ohradilo v pamětním spise z 10. dubna 1861, kde vyhlásili základní zásadu českého konzervativismu – žádné státoprávní rozhodnutí říšského parlamentu a vlády nesmí ohrozit historické právo zemí Koruny české.\n\nNa protest proti nenaplnění českých státoprávních aspirací vystoupil spolu s ostatními zastánci autonomismu z poslanecké sněmovny, v čemž jej následovali také čeští poslanci v poslanecké sněmovně. Rezignoval 23. září 1862. Podobně postupoval i v roce 1871, kdy byl zvolen poslancem Říšské rady, ale mandát nepřevzal a 23. února 1872 byl jeho mandát prohlášen za zaniklý. Poslancem se stal i v prvních přímých volbách do Říšské rady roku 1873 (za městskou kurii v obvodu Slaný, Louny). I tentokrát se práce sněmovny nezúčastnil, čímž byl jeho mandát i přes opakované zvolení prohlášen za zaniklý. V letech 1861–1872 (a znovu 1883–1887) zasedal i jako poslanec Českého zemského sněmu.\n\nMezitím se Clam-Martinic věnoval propagaci české konzervativní politiky zvláště mezi šlechtou alpských zemí, kde získal podporu pro svůj program. Avšak teprve po volbách do Říšské rady roku 1879 vstoupili čeští politici vedení Riegerem a Clam-Martinicem znovu do poslanecké sněmovny, kde spolu s rakouskými a polskými konzervativci vytvořili takzvaný \"železný kruh pravice\", o nějž se vláda opírala téměř patnáct let. České věci tato aktivní provládní politika přinesla zrovnoprávnění češtiny s němčinou v úředním styku (Stremayrova jazyková nařízení), zavedení češtiny jako povinného předmětu na středních školách, osamostatnění české univerzity v Praze i novelu volebního zákona v roce 1882. Opětovně byl do sněmovny zvolen i ve volbách do Říšské rady roku 1885. Slib ovšem složil až 8. října 1886 a poslancem byl již jen necelý rok do své smrti.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Zastával funkci místopředsedy Českého klubu. Jako člen parlamentního Českého klubu se uvádí i po volbách v roce 1885.\n\nV té době však již Clam-Martinic byl nucen postupně se vzdávat veřejné činnosti z důvodu choroby, které v červnu 1887 podlehl ve věku nedožitých 61 let. Po jeho smrti se stal jeho bratr Richard Clam-Martinic místo něj vedoucím představitelem aristokratické strany konzervativního velkostatku. Jeho synovec Heinrich Clam-Martinic byl v letech 1916–1917 předsedou předlitavské vlády.\n\nManželka Augusta byla malířkou, žačkou Amálie Mánesové. Její otec, Clam-Martinicův tchán, Hugo Karel Eduard Salm-Reifferscheidt-Raitz byl moravským zemským hejtmanem.\n\nJméno Jindřicha Clam-Martinice bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n"}
{"id": "165014", "url": "https://cs.wikipedia.org/wiki?curid=165014", "title": "Institut vzdělávání a poradenství České zemědělské univerzity", "text": "Institut vzdělávání a poradenství České zemědělské univerzity\n\nInstitut vzdělávání a poradenství je součástí České zemědělské univerzity v Praze (ČZU). Byl založen v roce 2005. Vznikl z katedry pedagogiky. Institut nabízí v současnosti vzdělávání pouze na bakalářské úrovni. \n\nSoučasným ředitelem je prof. Ing. Milan Slavík, CSc. Institut sídlí v Praze v Malé Chuchli.\n\nObory lze studovat v \"kombinované\" formě studia, obor Poradenství v odborném vzdělávání i v \"prezenční\" formě studia. \n\nAbsolvent získá titul Bakalář (Bc.)\n\n"}
{"id": "165017", "url": "https://cs.wikipedia.org/wiki?curid=165017", "title": "Movement in Still Life", "text": "Movement in Still Life\n\nMovement in Still Life je třetí album od amerického producenta Briana Wayna Transeau, také známého jako BT. Britská verze vyšla v roce 1999 a je na ní 11 skladeb; americká verze vyšla v roce 2000, je kratší a obsahuje méně (9) jiných skladeb. Album bylo takto pozměněno, aby se lépe hodilo pro Americké aerolinie.\n\n\n\nToto album obsahuje nejvíce singlů ze všech alb, které BT vydal. Z velké části na to má vliv fakt, že UK a US verze obsahují jiné skladby a vyšly několik měsíců po sobě. Skladby jako \"Godspeed\" a \"Mercury and Solace\" si vedly dobře ve Velké Británii, ale v rádiích v USA se jim moc dobře nedařilo. \"Never Gonna Come Back Down\" a \"Shame\" se staly hity na alternativních rockových stanicích po celých Spojených státech. \"Smartbomb\" bylo použito v několika amerických filmech a také ve videohře \"FreQuency\".\n\n"}
{"id": "165019", "url": "https://cs.wikipedia.org/wiki?curid=165019", "title": "Produkce počítačové hry", "text": "Produkce počítačové hry\n\nProdukce počítačové hry je zejména u špičkových titulů (AAA) velice náročný proces. Nejdříve je nutné sestavit tzv. \"design document\" (vytváří ho zpravidla \"game designer\") a je v něm obsažen velmi podrobný popis hry (charakteristika herních postav, design levelů, popis zbraní a jejich vlastností atd.). Není neobvyklé, že tento dokument má i několik tisíc stran a pracuje se na něm několik měsíců, podstatné je, aby v něm byly zahrnuty všechny aspekty hry.\n\nCelý tento obsáhlý dokument předá \"game designer\" vydavatelské společnosti, která pak bude financovat vývoj projektu a následně jej i vydá na světlo světa (samozřejmě, že si vývojářský tým může vývoj svého projektu financovat sám, nicméně je to až moc velké riziko).\n\nKdyž už jsou všechny potřebné informace o hře nashromážděny, může naplno propuknout samotný vývoj hry – vývoj vlastního (nebo úpravy již existujícího) engine, vytváření modelů, textur, animací, hudby, ruchů, dabingu, skriptů a dalších. Toto období trvá od 1 do 3 roků, i když jsou mnohé výjimky potvrzující pravidlo. Čím déle se hra vyvíjí, tím více spolkne nákladů (hlavně v oblasti technologií, které se vyvíjí neuvěřitelným tempem kupředu). Právě proto je nutné si vývoj pečlivě naplánovat a dodržovat tzv. \"milestones\" (milníky – projektové cíle, které se musí do určitého termínu splnit). Když se blíží takový termín, řada vývojářských týmů přechází do tzv. \"crunch módu\", to znamená, že většina klíčových členů týmu pracuje přesčas, aby dotáhli všechny nedostatky, které by mohly způsobit nesplnění milestonu.\n\nDalší důležitý zlom se odehrává těsně před dokončením titulu a jeho odevzdáním vydavatelské společnosti. Všichni zaměstnanci pracují naplno a dochází k (mnohdy neplaceným) přesčasům. Skupiny testerů se snaží objevit chyby, které by mohly ovlivnit hratelnost a ostatní aspekty hry. Celé toto období končí až předáním \"gold master verze\" vydavateli. Ten stanoví cenu a vyexpeduje již dokončený titul na pulty obchodů.\n\nPotom nastává celý vývojový cyklus nanovo – část vývojářů se stará o podporu dokončeného produktu a připravuje první patche.\n"}
{"id": "165025", "url": "https://cs.wikipedia.org/wiki?curid=165025", "title": "XHTML Mobile Profile", "text": "XHTML Mobile Profile\n\nXHTML Mobile Profile zkráceně XHTML MP je následovník WML 1.0. XHTML MP je také nazýváno jako WAP 2.0.\nXHTML MP je založeno na XHTML a upraveno (zejména zjednodušeno) pro mobilní telefony včetně podpory CSS.\n\nXHTML MP zařízení musí podporovat:\n\n\nNěkdy jsou dále podporovány formáty WBMP, AMR, MIDI, MPEG-3, MPEG-4, 3GPP ,…\n\nDoctype pro XHTML MP vypadá následovně:\n\n"}
{"id": "165033", "url": "https://cs.wikipedia.org/wiki?curid=165033", "title": "Kadaň (přítok Nitry)", "text": "Kadaň (přítok Nitry)\n\nKadaň je potok v Podunajské nížině. Protéká územím okresu Nitra. Jeho délka je 17,8 km.\n\nJejí pramen vytéká ze stejnojmenné krasové vyvěračky v obci Štitáre, na jižním okraji pohoří Tribeč v nadmořské výšce 242 m. Tok potoka je převážně severojižní, za obcí Veľký Lapáš vytváří oblouk směřující k západu, na dolním toku oblouk vypnutý na jih a následně se stáčí k ústí na západ. Ústí zleva do řeky Nitry severozápadně od obce Veľký Cetín v nadmořské výšce 130 metrů.\nVýznamnějším přítokem je z levé strany občasný tok ze svahů Vápenníku (531 m) a Tichý kanál, zprava nemá významnější přítoky.\n\nNa jejím toku leží obce Štitáre, Pohranice, Malý Lapáš, Veľký Lapáš, Golianovo a část obce Veľký Cetín. Na dolním toku napájí vodní nádrž Golianovo.\n"}
{"id": "165035", "url": "https://cs.wikipedia.org/wiki?curid=165035", "title": "Mešita Bajrakli", "text": "Mešita Bajrakli\n\nMešita Bajrakli ( ) se nachází v hlavním městě Srbska, Bělehradu. Je jedinou stavbou tohoto typu z původních osmdesáti v srbské metropoli, která stále stojí a slouží věřícím. Nachází se v bývalé turecké čtvrti Bělehradu, která se rozpínala na jižním břehu Dunaje od pevnosti Kalemegdan směrem na východ.\n\nMešita vznikla v roce 1575 \"Bajrak\" je turecký výraz pro vlajku a \"bajrakli\" znamená „s vlajkou“. Mezi lety 1717 a 1739, kdy Bělehrad a jeho okolí obsadila habsburská vojska byla přebudována na katolický kostel, avšak poté, co Osmané získali opět vládu nad městem původní účel stavby obnovili. \n\nMešita též byla poškozena 18. března 2004, kdy během nepokojů v Kosovu ji výtržníci zapálili jako symbol Albánců, jež jsou převážně muslimové. Během jedné z četných demonstrací proti nezávislosti Kosova kordon protestujících provalil policejní ohrady a skanduje heslo \"Ubij Šiptara\" směřoval k jediné bělehradské mešitě s cílem ji zapálit. Na dvoru mešity se skutečně podařilo požár založit. Soudní proces s výtržníky probíhal během roku 2012.\n"}
{"id": "165036", "url": "https://cs.wikipedia.org/wiki?curid=165036", "title": "Projekt Manhattan", "text": "Projekt Manhattan\n\nProjekt Manhattan je pozdější hovorová zkratka pro Manhattan Engineering District (MED), tedy krycí název pro utajený americký vývoj atomové bomby za 2. světové války. Název \"Projekt Manhattan\" označuje zejména začátek projektu, tedy období 1942–1946. Celkové náklady dosáhly sumy přes 2 miliardy tehdejších dolarů, což odpovídá sumě 26 miliard dolarů v roce 2016. Výzkumné a výrobní provozy se nacházely na 30 místech v USA, Velké Británii a Kanadě.\n\nProjekt Manhattan zaměstnával celkem 225 000 lidí. Dalších 600 000 lidí na něm pracovalo nepřímo, ale převážná většina personálu ani nevěděla, že pracuje na atomové bombě – na jednom z nejdůležitějších válečných úkolů za druhé světové války.\n\nPoznatky získané v \"Projektu Manhattan\" byly využity při konstrukci pum Little Boy a Fat Man, které byly 6. a 9. srpna 1945 shozeny na japonská města Hirošima a Nagasaki.\n\nNa přelomu 19. a 20. století se štěpením atomu zabývali převážně evropští vědci. V roce 1896 objevil Henri Becquerel radioaktivitu a dokázal, že všechny sloučeniny uranu jsou radioaktivní.\n\nV roce 1898 objevili Pierre a Marie Curie radioaktivní prvek radium, což umožnilo další výzkumy v oblasti jaderné fyziky.\n\nV roce 1902 Ernest Rutherford vypracoval teorii radioaktivního rozpadu a v roce 1911 objevil atomové jádro. Rutherfordův model atomu využil v roce 1913 Niels Bohr k vypracování teorie stavby atomu. Neutron následně objevil v roce 1932 James Chadwick a Enrico Fermi již v roce 1934 poprvé neutrony použil k „bombardování“ atomového jádra.\n\nPrvním, kdo rozeznal a popsal řetězovou reakci (a v roce 1936 i princip atomové bomby), byl Leó Szilárd, který si přeměnu prvků pomocí řetězové reakce dal v roce 1934 i patentovat.\n\nV roce 1937 Irène Joliot-Curie objevila dělení uranu působením pomalých neutronů. Atomová fyzika v té době rychle pokračovala a na základě zjištění Irène Curieové byl proveden i úspěšný berlínský experiment profesora Otta Hahna, Fritze Strassmanna a jejich spolupracovníků. Skupině se podařilo experimentálně rozštěpit jádra uranu jejich bombardováním neutrony, přičemž se uvolnilo velké množství energie. Výsledky těchto pokusů nakonec správně objasnila Lise Meitnerová, asistentka Otta Hahna, a její synovec Otto Frisch, který v té době pracoval u Nielse Bohra. Meitnerová a Frisch společně zavedli termín „dělení jádra“ (jako analogii k dělení buněk v biologii) a udělali si obraz o dělení jádra uranu. Ukázalo se, že jádro uranu představuje nestabilní útvar, který je připraven na dělení už při malých podnětech, a že při jeho dělení jsou vzniklé části lehčí asi o jednu pětinu hmotnosti protonu. Výsledek těchto pokusů si Otto Frisch ověřil experimentálně v Kodani a také je správně interpretoval – rozdělením jádra uranu po přijetí neutronu se uvolní obrovské množství energie a vznikne tak jaderný rozpad. Několik dní na to Enrico Fermi i Frédéric Joliot-Curie nezávisle na sobě zopakovali pokusy předchozích vědců a získali stejné výsledky.\n\nFrisch a Meitnerová zaslali redakci časopisu Nature dopis, na jehož obsahu se dohodli jen telefonicky. Článek měl název „\"Rozpad uranu působením neutronů – nový druh jaderné reakce\"“. List přišel do redakce 16. ledna a zveřejněn byl 18. února 1939. 30. ledna v témže roce předložil své práce ke zveřejnění i F. Joliot-Curie pod názvem „\"Experimentální důkaz výbušného rozpadu jader uranu a thoria působením neutronů\"“.\n\nNiels Bohr pochopil, že Meitnerová a Frisch podali správný výklad Hahnových pokusů. V lednu 1939 Bohr odjel na kratší pobyt do Spojených států a uvědomoval si, že ve fyzice došlo k události velkého významu. V USA se v té době štěpením atomů zabývali vědci působící na Kolumbijské univerzitě v New Yorku, mezi které patřili Enrico Fermi, Leó Szilárd, Walter Zinn a Herbert Anderson. Enrico Fermi a Leó Szilárd potřebovali jen několik týdnů, aby definitivně zformulovali nové poznatky: atom uranu lze rozštěpit na dvě části, přičemž se uvolní obrovské množství energie. V procesu tohoto štěpení vznikají neutrony, které mohou následně rozštěpit další jádra uranu a umožňují tak vznik řetězové reakce.\n\nNěkterým vědcům bylo již v té době zřejmé, že praktické využití štěpení atomů může vést ke zkonstruování neobyčejně účinných zbraní. Jedině Szilárd však navrhl, aby všichni fyzici v USA, Kanadě, Británii, Dánsku a ve Francii okamžitě přestali zveřejňovat své studie z oblasti jaderného výzkumu. Vědci však s takovou iniciativou nesouhlasili – zejména Enrico Fermi, který emigroval do USA z Itálie kvůli nástupu fašismu k moci a silné cenzuře na tamních univerzitách. Odpor vědců k takové iniciativě byl samozřejmý, protože jejich hlavní pracovní náplní bylo právě publikování nově zjištěných poznatků. Kvůli tlaku představitelů Kolumbijské univerzity byl nakonec i sám Szilárd nucen publikovat svou práci „\"Řetězová reakce v uranu\"“. Později se ukázalo, že to byla významná průkopnická práce.\n\nBohr, který se v USA zdržel od ledna do května 1939, výrazně přispěl k vypracování teorie, která pak vedla k poznatkům, že uran 235 a plutonium mají zvláštní náchylnost ke štěpení. V dubnu 1939 Bohr spolu s Johnem Wheelerem upozornil ve své teoretické studii na skutečnost, že ne všechna jádra uranu se štěpí stejně. Nejlépe se štěpí uran 235. Ve hmotě uranu je pouze jeden atom U na 140 atomů U, a jejich oddělování je velmi složité. Bohr svými pracemi položil základ k intenzivnějšímu zkoumání problémů jaderných reakcí. V druhé polovině roku 1939 se vědci na celém světě již mohli opírat o další významné teoretické i experimentální objevy v jaderné fyzice. Prvním problémem se ukázal být samotný uran. Snadno štěpný byl jen izotop U, jehož podíl mezi přirozeně se vyskytujícími izotopy uranu je však pouze 0,7%. K výrobě atomové bomby bylo potřeba zvýšit jeho koncentraci na více než 90%. Problém se podařilo vyřešit Výzkumné laboratoři válečného námořnictva – Dr. Ross Gunn a Dr. Philip Abelson objevili účinnou a poměrně jednoduchou metodu separace U, která nese název po svých objevitelích – Gunn-Abelsonova metoda.\n\nI když všechny tyto objevy vyvolaly ve světě fyziky senzaci, mnoho lidí začalo mít i obavy z možného využití jaderné energie k vojenským účelům. Americký tisk již začal veřejně psát o atomové bombě. Nejvíce znepokojeni však byli vědci, kteří emigrovali do Spojených států. Mnozí z nich odešli do USA zejména kvůli vzrůstající moci Adolfa Hitlera v Německu a kvůli sílícímu antisemitismu v celé Evropě. Dva dny po zahájení okupace Čech a Moravy německými vojsky, 17. března roku 1939, informoval Enrico Fermi na schůzce v budově Ministerstva válečného námořnictva ve Washingtonu o úspěšném berlínském experimentu profesora Otto Hahna a jeho spolupracovníků. Jednání se zúčastnil i admirál S. K. Hooper, který zastával funkci zástupce ředitele námořních operací pro techniku. Vojenské kruhy si však dostatečně neuvědomovaly možnou hrozbu ze strany nacistického Německa, ve kterém došlo k mnoha objevům na poli jaderné fyziky a které disponovalo dostatečnými materiálními i lidskými zdroji k sestrojení atomové bomby.\n\nV létě roku 1939 připlul na lodi \"Hamburk\" do New Yorku Werner Heisenberg i s několika kolegy z Německa, se kterými se měl zúčastnit turné po amerických univerzitách. Heisenberg se setkal s Fermim a s Georgem B. Pegramem, tehdejším děkanem fyzikální fakulty na Kolumbijské univerzitě, který mu na univerzitě nabídl místo stálého profesora. I když Heisenberg nebyl přesvědčený nacista, nabídku odmítl a vrátil se do Německa, kde byl během druhé světové války hlavní osobou německého uranového projektu. Heisenberg až po skončení války prohlásil, že „\"v létě 1939 mohlo ještě dvanáct lidí zabránit výrobě atomových bomb – kdyby se navzájem dohodli\"“.\n\nKoncem léta 1939 se Leó Szilárd spolu s Eugenem Wignerem a Edwardem Tellerem shodli, že nejlepší by bylo na celou situaci kolem řetězových reakcí a jejich využití upozornit některého z vlivných politiků. Proto se rozhodli napsat dopis, který byl 2. srpna odeslán prezidentovi Franklinu D. Rooseveltovi a který byl podepsán Albertem Einsteinem. Einstein byl v té době pravděpodobně nejpopulárnější fyzik v celých Spojených státech a byl známým pacifistou. Prezidentu Rooseveltovi byl však Einstein-Szilárdův list doručen až 11. října, kdy již v Evropě přes měsíc probíhala druhá světová válka. Upozornili ho v něm na možnost sestrojení „\"výjimečně silných bomb nového typu\"“. Prezidenta zpočátku dopis vědců příliš nepřesvědčil. Druhý den se ještě jednou setkal s Alexandrem Sachsem, který mu dopis den předtím doručil, a po krátkém rozhovoru se rozhodl jednat. Roosevelt přikázal řediteli Úřadu pro normalizaci Lymanu Briggsovi, aby byla v co nejkratším čase vypracována zpráva o perspektivách využití jaderných vlastností uranu a byl zřízen Poradní výbor pro uran (přezdívaný „Uranový výbor“).\n\nNa první schůzi „Uranového výboru“ v říjnu 1939 byli přizváni kromě Alexandra Sachse a dvou dělostřeleckých odborníků i fyzici Szilárd, Wigner a Teller. Výbor předložil prezidentovi Spojených států svou zprávu 1. listopadu 1939. Ve zprávě poukázal na reálnou možnost využití atomové energie a také na možnost výroby atomové bomby. O udělení první dotace ve výši 6 000 dolarů informoval 20. února 1940 Lyman Briggs vojenského pobočníka prezidenta Roosevelta, generála Watsona.\n\nZe Szilárdova podnětu poslal Einstein 7. března 1940 další dopis Rooseveltovi, ve kterém ho upozorňoval na zvýšený zájem nacistického Německa o uran a na to, že práce je třeba urychlit. Einstein v dopise mimo jiné napsal: „\"Dozvěděl jsem se, že v Německu se v tajnosti provádí výzkum zejména ve Fyzikálním ústavu císaře Viléma. Tento ústav byl přesunut pod správu vlády a v současné době tam pracuje skupina fyziků pod vedením Carla Friedricha von Weizsäcker spolu s Chemickým ústavem na řešení problémů uranu...\"“. I přesto však celý výzkum postupoval poměrně pomalu, zejména kvůli velké byrokracii okolo programu.\n\nPříští schůze „Uranového výboru“ se konala 28. dubna 1940. V té době už vědci věděli, že štěpení vyvolané neutrony probíhá pouze v případě uranu U. Kromě toho bylo zjištěno, že v Německu byli výzkumem uranu pověřeni pracovníci Fyzikálního ústavu císaře Viléma. Na výboru byla projednána i otázka, jak celý výzkum v USA podpořit a jak ho i lépe zorganizovat.\n\nZvláštní poradní skupina, kterou vytvořil Lyman Briggs při úřadu pro normalizaci, 15. června 1940 projednala celkovou situaci kolem uranového výzkumu. Nakonec byl vysloven požadavek, aby Uranový výbor získal prostředky pro výzkum uranouhlíkového systému. Nedlouho poté byl vytvořen Výzkumný výbor národní obrany (NDRC) a prezident Roosevelt nařídil, aby byl Uranový výbor přeměněn na podvýbor Výzkumného výboru národní obrany. Předsedou NDRC byl jmenován Vannevar Bush, podvýbor měl nadále na starosti Briggs, ale k tomuto výboru už nebyl přizván ani jeden cizinec.\n\nV létě roku 1940 požádali fyzici působící na Kolumbijské univerzitě o částku 140 000 dolarů na další výzkumy. Do listopadu 1941 stál výzkum již kolem 300 000 dolarů. V tomto období se celý atomový projekt označoval jako S 1 NDRC.\nBriggs se na jaře roku 1941 obrátil na Bushe s žádostí o zřízení informačního výboru. Nový výbor vznikl při Národní akademii věd a v jeho čele stál Arthur H. Compton. Tento výbor měl zhodnotit vojenský význam uranového projektu a stanovit výši prostředků potřebných pro jeho výzkum. Po přezkoumání celého problému v Národní akademii věd byly předloženy zprávy, na jejichž základě Bush dospěl k závěru, že celý výzkum je třeba značně urychlit. Svůj názor předložil i Rooseveltovi, který souhlasil, že výzkum je třeba jednak rozšířit a získat pro něj zvláštní zdroje, a že je třeba uskutečnit i podrobnou výměnu informací s Brity, kteří ve svém výzkumu již také značně pokročili. Na další směřování uranového výzkumu měly velký vliv dva Bushovy závěry: 1. nebezpečí spojené s výrobou atomových bomb využitelných v současné válce je dostatečné k tomu, aby bylo zdůvodněno obrovské úsilí potřebné k jejich vývoji; 2. uranová sekce NDRC neplní funkce, které jí byly svěřeny. S těmito závěry se ztotožnil i prezident Roosevelt. V Bílém domě se s ním sešel viceprezident, ministr obrany, náčelník generálního štábu, předseda NDRC Vannevar Bush a jeho zástupce James Conant, aby poprvé na nejvyšší politické úrovni projednali otázky týkající se atomové energie. Následně došlo i k reorganizaci vedení sekce \"S 1\". Zástupcem vedoucího uranového podvýboru Briggse se stal G. Pegram a členem vedení se stal Conant. Byli jmenováni i zmocněnci pro nové úkoly – Arthur Compton, Ernest Orlando Lawrence a Harold Urey.\n\nV roce 1941 ve svých výzkumech již značně pokročili i vědci. Skupině chemiků a fyziků vedené Glennem Seaborgem a Edwardem McMillanem se podařilo 6. března 1941 přeměnit jeden chemický prvek na jiný. Bombardováním U neutrony se jim podařilo získat dosud neznámý prvek s protonovým číslem 94, který byl později nazván plutoniem. Před vědci se tímto pokusem otevřel zcela nový pohled na štěpení atomů. Z jedné tuny přírodního uranu se daly separací vyrobit 4 kg U, ale řetězovou reakcí neutronů s uranem mohli získat 0,60 kg plutonia, které má vynikající explozivní účinky. Byl to první experimentální důkaz, že USA jsou schopny vyrobit atomovou bombu z plutonia ještě před koncem války, i když pozdější výpočty a zkušenosti tyto údaje upravily na 7 kg uranu z tuny\n\nDne 6. prosince 1941 zasedla komise, která měla rozhodnout o reorganizaci \"S 1\". Jen o den později Japonská císařská armáda přepadla vojenskou základnu Pearl Harbour a v myšlení politických i vojenských představitelů nastal zlom. Spojené státy vstoupily do druhé světové války.\n\n17. června 1942 předložil Bush Rooseveltovi zprávu, která nastínila možnosti atomových zbraní. Rýsovaly se čtyři cesty k získání štěpných materiálů. V případě uranu to mohla být metoda difuzního, elektromagnetického nebo odstředivého dělení izotopů. Čtvrtou cestou byla výroba plutonia řetězovou reakcí. V té době však ani vědci pracující na jednotlivých výzkumech nevěděli, která metoda by byla nejúčinnější a zároveň nejrychlejší. Bylo také rozhodnuto, že celý projekt už nebude pod správou vědců, ale že ho bude řídit přímo armáda. Ministerstvo obrany 18. července velitelem atomových výzkumů jmenovalo plukovníka ženijní služby Jamese C. Marshalla. Podle sídla jeho štábu v newyorské čtvrti Manhattan vzniklo i nové označení projektu – \"Projekt Manhattan\".\n\nNový útvar byl oficiálně vytvořen 13. srpna 1942 a dostal krycí název Projekt DSM, (Development of Substitute Materials – Vývoj náhradních materiálů). Ředitelem projektu byl jmenován brigádní generál ženijních vojsk Leslie Groves. Plukovník Marshall získal funkci hlavního inženýra.\n\nPo poradě dne 23. září 1942, jíž se kromě jiných zúčastnil i Franklin D. Roosevelt a Leslie Groves, byl celý program značně urychlen. Při výstavbě závodů a potřebných laboratoří se vycházelo především z požadavků na utajení celého programu. V údolí řeky Tennessee vzniklo město Oak Ridge se 79 000 obyvateli. V závodech tohoto města byl z uranové rudy získáván uran 235. V poušti na břehu řeky Columbia vzniklo město Hanford, kde byl uran 238 přeměňován na plutonium. V listopadu 1942 bylo na návrh Roberta Oppenheimera rozhodnuto, že zařízení ke zkonstruování atomové bomby vznikne v Los Alamos ve státě Nové Mexiko. Toto zařízení získalo kódové označení Y. Na tomto místě se měly řešit všechny problémy týkající se atomové bomby, od matematických výpočtů až po její konstrukci.\n\nProjekt Manhattan se skládal z několika dílčích projektů, které byly řízeny různými fyziky. Robert Oppenheimer byl vedoucím vývoje atomové bomby v laboratořích v Los Alamos. Ernest Lawrence řídil radiační laboratoř Kalifornské univerzity (laboratoř po něm byla později pojmenována). Zdokonalovala se tam elektromagnetická metoda separace izotopů uranu. Laboratoř sloužila jako zkušební závod podniku Y-12 v Oak Ridge, kde bylo získáno i podstatné množství uranu potřebného k výrobě bomby \"Little Boy\", která byla shozena na Hirošimu. Harold Urey řídil projekt Kolumbijské univerzity, který byl zaměřen na výstavbu závodu na získávání izotopu U metodou plynové difúze v Oak Ridge. Enrico Fermi, Leó Szilárd, Arthur Compton, Eugene Wigner a další pracovali v nejprve v hutní laboratoři Chicagské univerzity a později v laboratoři X -10 v Oak Ridge, kde položili základy konstrukce a výstavby velkých průmyslových reaktorů v Hanfordu. V těchto reaktorech bylo získáno plutonium pro bombu \"Fat Man\", shozenou na Nagasaki (a také pro první atomovou bombu, která byla vyzkoušena v Alamogordu).\n\nPrvním krokem, který bylo třeba úspěšně zvládnout, byla řízená řetězová reakce. Na podzim roku 1942 se vědcům podařilo překonat téměř všechny překážky k jejímu uskutečnění. Fyzici už měli k dispozici dostatečné množství grafitu, uranu a oxidu uranového. Atomový reaktor měl být postaven nejprve v Arggonském lese, kde se nacházely laboratoře Chicagské univerzity, ale na návrh Fermiho byl nakonec postaven pod západními tribunami univerzitního stadionu Stagg Field. Výstavba reaktoru začala 16. listopadu 1942 a bylo při ní spotřebováno 46 tun uranu a 385 tun grafitu. Montáž reaktoru probíhala jen podle celkového plánu a podrobně propracované výkresy se nedělaly. Do 2. prosince byly ukončeny všechny přípravy na uskutečnění řetězové reakce štěpení jader uranu a ještě týž den se ji také, poprvé v historii lidstva, podařilo uskutečnit.\n\n\nNa podzim v roce 1942 Groves nabídl Robertu Oppenheiemrovi, aby se stal ředitelem prací na vývoji atomové bomby. Oppenheimer přišel do Los Alamos v březnu 1943 a do programu se zapojili i vědečtí pracovníci z Princetonské, Kalifornské, Wisconsinské a Minnesotské univerzity.\n\nZačátkem roku 1945 práce na atomové bombě pokročily natolik, že vědci pracující na jejím vývoji byli přesvědčeni, že do srpna bude bomba hotová a bude připravena na zkoušku. Už v tomto období si však mnozí z nich začali uvědomovat možná rizika reálného použití této zbraně ve válce. Szilárd ještě v březnu 1945 poslal další dopis prezidentu Rooseveltovi, ve kterém vyjádřil hluboké znepokojení v souvislosti s možným bombardováním japonských měst atomovými bombami. Prezident Franklin D. Roosevelt však zemřel 12. dubna 1945 a na jeho místo nastoupil dosavadní viceprezident Harry S. Truman. Jelikož Projekt Manhattan byl přísně utajován, Truman, přestože zastával druhou nejvyšší ústavní funkci ve Spojených státech, o přípravě atomové bomby vůbec nevěděl, stejně jako Ministerstvo zahraničních věcí, až do zahájení Jaltské konference.\n\nV hutní laboratoři v Chicagu se 4. června s Jamesem Franckem sešlo sedm fyziků, aby se dohodli na znění dokumentu, který by následně odeslali do Bílého domu. Chtěli v něm navrhnout možná řešení jak zabránit použití nové bomby proti Japonsku. Franck odeslal memorandum o „\"společenských a politických důsledcích atomové energie\"“ 11. června ministru obrany. Memorandum bylo projednáno, ale názor vědců nebyl při dalších rozhodnutích brán v úvahu.\n\nJako vhodné místo byla k prvnímu jadernému testu vybrána opuštěná letecká základna Alamogordo v poušti White Sands ve státě Nové Mexiko a dostala kódové označení \"\"Trinity\"\" (\"Trojice\"). Dne 12. července byla na základnu dopravena nejdůležitější součást atomové bomby – plutoniová nálož. Uprostřed Alamogorodské střelnice byla postavena 30 metrů vysoká věž vážící 32 tun. Kolem ní byly ve velké vzdálenosti rozmístěny měřicí přístroje a devět kilometrů na jih, sever a východ od věže byla pod zemí umístěna pozorovací stanoviště. Velitelské stanoviště bylo od věže vzdáleno 16 kilometrů. Ve vzdálenosti 30 km byl umístěn základní tábor, odkud měli výbuch sledovat vědci a vojáci. Přípravné práce trvaly dva dny. 14. července byla bomba připravena a vyzvednuta na vrchol testovací věže. Zástupce armády podepsal dokument, kterým byla atomová bomba předána z rukou vědců do rukou vojáků. Zkouška první atomové bomby byla provedena 16. července 1945 v 5:30 ráno. Ohnivá koule způsobená výbuchem dosáhla výšky 1,5 kilometru a kouř způsobený výbuchem vystoupal až do výše 12 kilometrů. Síla výbuchu byla ekvivalentní 20 000 tunám trinitrotoluenu.\n\nBomba vyzkoušená v Alamogordu byla vyrobena stejnou technologií jako atomová bomba Fat Man, shozená 9. srpna 1945 na japonské město Nagasaki. Hlavní součástí obou těchto bomb byl izotop plutonia 239. Pro výrobu tohoto izotopu byl použit uran U, který je sice sám nevhodný jako štěpný izotop, ale při jeho ostřelování neutrony může dojít k radiačnímu záchytu a vzniku U, který se potom β přeměnou samovolně přemění na neptunium Np a plutonium Pu. Tento postup výroby plutonia byl vyvinut Glennem Seaborgem.\n\nBomba Little Boy, shozená 6. srpna 1945 na Hirošimu byla vyrobena z uranu U. Jde o vzácný izotop uranu, který je oddělován od uranu U, nevhodného pro použití ve výbušných zařízeních. Metoda separace U byla vypracována Franzem Simonem a Nicholasem Kurtim. Jinou metodu vypracoval Ernest Lawrence. Obě metody byly použity v laboratořích v Oak Ridge.\n\nUranová bomba nebyla předem otestována a byla přímo použita k bombardování města Hirošima. Při její výrobě bylo spotřebováno celé množství tehdy dostupného čistého U, takže test by ani nemohl být uskutečněn.\n\nPoznatky získané v projektu Manhattan posloužily k sestrojení pum Fat Man a Little Boy, jež byly 6. a 9. srpna 1945 použity k útoku na japonská města Hirošimu a Nagasaki.\n\nZa účelem shození prvních jaderných pum vznikla vojenská skupina nazvaná 509. Smíšená skupina. Jejím velitelem byl plk. Paul W. Tibbets. Vytrénoval několik posádek letadel B-29. Posádky byly nejprve pod vysokou bezpečnostní ochranou na základně ve Wendoveru poblíž Los Alamos. Všechny dopisy podléhaly cenzuře, kdokoliv, kdo by něco prozradil o skupině či jejím poslání, by šel bez milosti před vojenský soud. Poté se posádky přesunuly na ostrov Tinian v Tichém oceánu, kde pobývaly na základně North Field, patrně největší americké letecké základně v Pacifiku.\n\n6. srpna 1945 ve 2 hodiny a 45 minut opustil bombardér B-29 Enola Gay ostrov Tinian spolu s dalšími dvěma letouny (Great Artiste a No. 91). V 8 hodin 14 minut dosáhly letouny Hirošimy a o 2 minuty později Paul Tibbets se svou posádkou poprvé na světě svrhli atomovou pumu. Radista Nelson poslal následně telegram pro velení 509. skupiny a projektu Manhattan: \n\n\n\n"}
{"id": "165037", "url": "https://cs.wikipedia.org/wiki?curid=165037", "title": "Vindobona (vlak)", "text": "Vindobona (vlak)\n\nVindobona (tj. \"Vídeň\" latinsky) je jméno vlaku jezdícího od roku 1957 do roku 2014 mezi Berlínem, Prahou a Vídní trasou přes Tábor, později na trase Hamburk – Villach přes Brno a od roku 2018 na trase Praha – Vídeň – Graz, kde je název použit pro vlaky railjet.\n\nV době reálného socialismu byla vnitrostátní přeprava po Československu v některých letech vyloučena, jindy omezena na úsek Děčín–Tábor aj. Po dokončení vysokorychlostní tratě Nürnberg–Erfurt měly od prosince 2017 podle plánů Deutsche Bahn převzít přepravu cestujících mezi Berlínem a Vídní jednotky ICE, které budou rychlejší.\n\nDne 13. prosince 2014 vyjel vlak ve své tradiční trase naposledy, neboť na lince Vídeň – Praha začaly být nasazovány výhradně soupravy railjet, které do Německa nepokračují.\n\nDne 9. prosince 2018 vyjely vlaky Vindobona znovu. Tentokrát jde o souhrnné pojmenování vlaků railjet na trase Praha – Vídeň – Štýrský Hradec (Graz).\n\nPoprvé byl spoj zaveden v oběhu 1957 jako rychlá motorová jednotka \"FDt 50/51\" z nádraží Berlin Ostbahnhof přes Drážďany, Prahu a Gmünd do stanice Wien Franz-Josef-Bahnhof. Předchůdcem byly vlaky \"FDt\" Berlín – Praha jezdící od prosince 1950 a také rychlíkové spojení kurzovými vozy do Vídně. Vlaky byly využívány převážně západními Berlíňany, diplomaty a Skandinávci pro průjezd NDR. Proto v Berlíně navazovaly na noční vlaky z Kodaně (\"Ostsee-Express\") a Stockholmu (\"Saßnitz-Express\" přes železniční trajekt Warnemünde – Gedser a Saßnitz – Trelleborg). Od roku 1962 měl přípoj na kyvadlové vlaky do a z nádraží Berlin Zoologischer Garten v tehdejším Západním Berlíně.\n\nOd zavedení byly pro Vindobonu použity dieselové motorové jednotky. Železniční správy tří zemí – Deutsche Reichsbahn (DR), Československé státní dráhy (ČSD) a Österreichische Bundesbahnen (ÖBB) se dohodly na střídání v nasazení jednotek na tento spoj ve dvouročním intervalu.\n\n\n\n\n\n\n\n\nV období trasování přes Tábor činila jízdní doba Vindobony v úseku Vídeň – Berlín přes 12 hodin. Později se stala trasa přes Brno rychlejší a po přetrasování nejprve přes Havlíčkův Brod a později přes Pardubice a Českou Třebovou po I. tranzitním železničním koridoru tak byla jízdní doba zkrácena na něco přes 9 hodin. Spolu se změnou trasy došlo ke změně kategorie na EuroCity.\n\nJménem Vindobona se pyšnil vlak EuroCity 172 a 173 a byl zařazen do taktového provozu mezinárodních vlaků. Po prodloužení i na jih od Vídně jezdil po trase Villach – Vídeň – Brno – (Česká Třebová) – Praha – Děčín – Drážďany – Berlín – Hamburk (roky 2010 až 2012). Z Villachu (EC 172) vlak odjížděl v časných ranních hodinách a do Hamburgu přijížděl pozdě večer. V opačném směru (EC 173) vlak odjíždě ráno z Hamburgu a přijíždě v pozdních večerních hodinách do Villachu. V Praze tyto vlaky stavěly v obou směrech v brzkém odpoledni.\n\n\n\n\nOd počátku platnosti jízdního řádu pro rok 2015 je již tato linka „rozlomena“ v Praze a historie vlaku s názvem Vindobona je tím ukončena. Číslo vlaku a časovou polohu severní větve přebírá \"Porta Bohemica\" v rámci linky Budapešť – Bratislava – Praha – Berlín – Hamburk. Jižní větev přebírá jednotný takt railjetů v nově zavedené relaci Praha - Vídeň - Graz (Štýrský Hradec). Od roku 2018 vlaky se jménem Vindobona opět jezdí, a to na lince railjetů Praha- Vídeň- Graz.\n\n\n"}
{"id": "165039", "url": "https://cs.wikipedia.org/wiki?curid=165039", "title": "Peloton", "text": "Peloton\n\nPeloton (z francouzštiny: \"klubko, klubíčko\") je skupina cyklistů při závodu v silniční cyklistice, která jede v uzavřeném útvaru.\n\nZávodníci, kteří jsou uvnitř pelotonu, nemusí překonávat odpor vzduchu a šetří síly. Tvar pelotonu je určen směrem větru. Řazení cyklistů v pelotonu je dáno taktikou závodění. Jezdci se na čele pelotonu většinou střídají, čímž se závodní pole zrychlí. Může však dojít i k opaku, kdy se skupina závodníků rozhodne z taktických důvodů peloton brzdit.\n\nV kopcovitém terénu nebo při nástupech a pokusech o únik se peloton obvykle roztrhá a dojde k vytvoření menších skupin.\n\nČasto se o pelotonu mluví i v dráhařských disciplínách (bodovacím závodě, scratchi apod.) a přeneseně i v závodech v jiných sportovních odvětvích, kde vzniká velká skupina závodníků (běh, běh na lyžích apod.).\n\n"}
{"id": "165040", "url": "https://cs.wikipedia.org/wiki?curid=165040", "title": "Rytířský řád křižovníků s červenou hvězdou", "text": "Rytířský řád křižovníků s červenou hvězdou\n\nRytířský řád Křižovníků s červenou hvězdou (latinsky \"Ordo militaris Crucigerorum cum rubea stella\", zkratka O.Cr., O.Crucig.), běžně Křižovníci s červenou hvězdou, je katolický církevní řád.\nJedná se o jediný církevní rytířský řád založený v Českých zemích a současně o jediný mužský řád založený ženou.\n\nŠpitální bratrstvo působící při chrámu sv. Haštala v Praze na Starém Městě, bylo založené svatou Anežkou Českou v roce 1233. Hlavním cílem špitálního bratrstva bylo ošetřovat nemocné, zestárlé, chudé a opuštěné.\n\nNa řád \"papežského práva\" bylo bratrstvo povýšeno bulou \"Omnipotens Deus\" papeže Řehoře IX. dne 14. dubna 1237. Řád získal od papeže imunitu vůči biskupským interdiktům a exkomunikacím a zaručil jim svobodnou volbu představených řádu.\n\nČlenové řádu sídlili v komendách, v jejichž čele stál komtur. Zanedlouho se řád začal šířit do okolních zemí, zejména do Slezska (Vratislav), Polska a do Uher.\n\nV letech 1561–1694 byla funkce velmistra řádu úzce spjata s funkcí pražského arcibiskupa, po část této doby tato funkce pražskému arcibiskupovi připadala automaticky a řád byl jedním z hlavních zdrojů financování arcibiskupství. Jednou z významných osob řádu byl velmistr Arnošt Vojtěch z Harrachu, který vedl rekatolizaci v Čechách po porážce českého stavovského povstání a působil jako důležitý rádce Habsburků. Osobně se stavěl proti násilné rekatolizaci a vyhánění nekatolíků z Čech, ovšem podřídil se rozhodnutí královského dvora.\n\nŘád byl donátorem 18. kaple Svaté cesty z Prahy do Staré Boleslavi. Kaple byly stavěny v letech 1674–1690, v horním rohu výklenku bylo jméno stavebníka a jeho erb.\n\n\n\n\n\n\n\n\n\n\n\nV současné době řád působí v Česku a Rakousku a v jeho činnosti dominuje působení v duchovní správě. Řád existuje jako společenství řeholních kanovníků. Velmistr sídlí v pražském klášteře křížovníků u staroměstské paty Karlova mostu.\n\nKonkrétně řád působí v následujících místech:\n\n\n\n\n"}
{"id": "165045", "url": "https://cs.wikipedia.org/wiki?curid=165045", "title": "Babak Rafati", "text": "Babak Rafati\n\nBabak Rafati (persky \"Bábak Ráfatí\"; * 28. května 1970) je íránsko-německý fotbalový rozhodčí.\n\nV listopadu 2006 měl za sebou více než 70 utkání v Bundeslize a 2. Bundeslize.\n\n"}
{"id": "165046", "url": "https://cs.wikipedia.org/wiki?curid=165046", "title": "Lakomec", "text": "Lakomec\n\nLakomec (Francouzsky: \"L' Avare\") je klasická komedie o pěti dějstvích francouzského herce, spisovatele a dramatika Moliéra, napsaná roku 1668.\n\nHlavní postavou kritické komedie je šedesátiletý Harpagon (z lat. harpago = loupit), vdovec, lichvář a necitelný lakomec. Harpagon je muž, který je pro peníze schopen obětovat vše – rodinu, děti, lásku. Ztráta jeho bohatství pro něj představuje ztrátu smyslu bytí a ztrátu zdravého rozumu. Jeho postava je tragikomická a představuje Moliérův důkaz o tom, že peníze přirozeně deformují charakter a mezilidské vztahy. Dílo je plné komediálních a důvtipných zápletek, dochází k úsměvným nedorozuměním a hlavní postavy jsou detailně charakterizovány.\n\n\nDěj hry se odehrává v Paříži roku 1670.\nHarpagon je sice bohatý, ale je neuvěřitelný lakomec. Dokonce každou návštěvu podezírá z krádeže, i když skutečně nic neukradla, a své děti omezuje jakbysmet. Má dceru Elišku a syna Kleanta, který je nucen si půjčovat peníze všade odjinud, jen ne od svého otce. Harpagonova zlotřilá povaha způsobí, že jde ještě dál a intrikuje s životy svých potomků.\n\nKleantes je zamilován do chudé dívky Mariany a chce otce požádat o svolení ke sňatku. Když tu otec syna překvapí výrokem, že to on si Marianu vezme! Zato svého Kleanta by rád oženil s bohatou vdovou a svou dceru Elišku, po uši zamilovanou do Valéra, zase provdal za stárnoucího boháče Anselma.\n\nTo odpoledne nalezne Kleantův sluha Čipera poklad Harpagonem zakopaný na zahradě a uzme jej, aby tak Kleantovi pomohl. Odcizený majetek v Harpagonovi probudí šílenství. Začne zběsile pátrat a podezřívat každého ve svém okolí a nepřestane, dokud se nedozví, že Valér se zasnoubil s jeho dcerou – tehdy již přetéká a rudne vzteky, načež je přesvědčen, že Valéra oběsí. Ten však raději prozradí, že jeho otcem je Anselm – tedy vážený šlechtic a bohatý muž a Mariana jeho sestra, jakožto Anselmova dcera.\n\nKleantes svému otci navrhne, že peníze vrátí, ale pouze tehdy, dostane-li Marianu. Harpagon tak obětuje vše, jen aby získal své peníze zpět; jejich ztráta by pro něj znamenala konec všeho, a tak se Mariany vzdává. Pak ale pozná pravý původ Mariany a Valéra a pochopí, že vdavky jej nebudou stát jedinou minci a své dceři taktéž dávat žádné věno nemusí, proti svatbě svých dětí najednou nic nenamítá. A tak se Valér ožení s Eliškou a Kleantes si vezme Marianu za ženu.\n\nMoliére v díle zesměšňuje malomešťáctví. Vytvořil typ člověka, pro něhož peníze znamenají všechno a je schopen pro ně obětovat i lásku rodiny. Bez peněz si ani svůj život nedovede představit. Raději umře, než aby předstíral pokrytecké svatouškovství – míří na církev a špiclovský systém až do rodin – pokrytectví a touhu po dědictví.\n\nAktuálnost díla: Moliérova díla jsou svou tematikou velmi aktuální a nadčasová (tzn. platí v každé době). Jsou známa po celém světě a byla přeložena do mnoha světových jazyků. Jsou oblíbená i proto, že je v nich otevřeně projeven demokratický a kritický pohled na svět.\nVětšinu Moliérových her přeložil do češtiny Svatopluk Kadlec.\n\nInspirace: Moliére se mohl pro napsání inspirovat dobou, jež zrovna ve Francii převládala. Francie se v roce 1668 rychle rozšiřovala a zabrala část území Španělska. Lakomec je také značně inspirován dílem Komedie o hrnci.\n\n\n"}
{"id": "165047", "url": "https://cs.wikipedia.org/wiki?curid=165047", "title": "Željko Ražnatović", "text": "Željko Ražnatović\n\nŽeljko Ražnatović, známý též pod přezdívkou Arkan, (17. dubna 1952 Brežice – 15. ledna 2000 Bělehrad) byl velitel polovojenské Srbské dobrovolnické gardy, srbský politik a jedna z nejvlivnějších postav srbského podsvětí.\n\nŽeljko se narodil v malém pohraničním městě Brežice v dnešním Slovinsku. Jeho otec byl důstojník jugoslávského letectva, který sloužil v partyzánském vojsku za druhé světové války. Mládí strávil Željko v Záhřebu, Pančevu a později v Bělehradě. Poměry v rodině byly poměrně přísné; otec uplatňoval na svého syna vojenské poměry. Sám Željko vyrůstal společně se svými třemi sestrami. V roce 1964 ve věku 12 let se jeho rodiče rozvedli a Željko vyrůstal u matky.\n\nV roce 1966 byl zatčen poprvé za krádeže v bělehradském obchodě a umístěn do věznice pro mladistvé. Odseděl si roční trest. V roce 1969 odešel do Paříže, odkud byl ale velmi rychle vyhoštěn zpět do Jugoslávie. V Bělehradě byl následně zatčen za sérii krádeží.\n\nV roce 1972 emigroval do západní Evropy, kde se pohyboval především v kriminálním prostředí a během 70. a 80. let se podílel se na bankovních loupežích a vraždách. Byl několikrát uvězněn a zdařilo se mu i mnohokrát z vězení utéci. Byl zatčen v Belgii,\nHolandsku, Západním Německu, Švýcarsku a Rakousku. V roce 1975 byl zatčen v Bruselu a odsouzen k 15 letům vězení. Po 42 dnech pobytu se mu podařilo uprchnout. V roce 1981 se vrátil do Jugoslávie. O dva roky později se ho jugoslávská milice pokusila neúspěšně zatknout; při policejním zásahu se dokázal ubránit vlastní pistolí. I když byl později zatčen a nastoupil výkon trestu ve vězení, byl jen o několik dní později propuštěn a získal si vysoký kredit mezi zločineckými kruhy v Jugoslávii.\n\nBěhem několika pobytů ve vězení se Arkan setkal s řadou předních zločinců v tehdejší Jugoslávii, mezi které patřili např. Ljubomir Magas.\n\nV roce 1990 se stal Arkan předákem fanoušků týmu Crvene Zvezdy, Delijů. Pomáhal s přípravou velké rvačky, která vyděsila jugoslávskou veřejnost v květnu 1990. Agresivní fotbalové fanoušky mohl verbovat do různých kriminálních a polovojenských organizací, které průběžně zakládal. V listopadu 1990 byl za pašování zbraní zatčen a uvezněn v Chorvatsku. Z vězení byl propuštěn v červnu 1991.\n\nV říjnu 1990 zformoval Srbskou dobrovolnickou gardu, které později velel během občanské války v Jugoslávii a kosovské války. Srbská dobrovolnická garda známá pod přezdívkou Tygři pod Arkanovým vedením se během války podílela na řadě masakrů civilního obyvatelstva. Jeho garda bojovala nejprve v regionu východní Slavonie a později v závěru roku 1991 se spolupodílela na bitvě o Vukovar a obléhání města. V dubnu 1992 se v předvečer války v Bosně účastnil střetů v Bijeljině. Do Bosny byl pozván místními srbskými ozbrojenci s cílem zastavit postup bosenské Teritoriální obrany. Později spolu se svými věrnými bojoval v prostoru měst Brčko a Zvornik. V létě 1992 požádal Ratko Mladić jugoslávské vedení, aby se Arkan z Bosny stáhl, neboť jej považoval za nebezpečného zločince. Poté byl Ražnatović po nějakou dobu aktivní v bojích o Dalmácii. Na území Bosny operoval opět až v roce 1995.\n\nRažnatović jako velitel gardy byl viněn Mezinárodním trestním tribunálem pro bývalou Jugoslávii z válečných zločinů na území Bosny a Hercegoviny (ve městě Sanski Most) a Kosova.\n\nŽeljko Ražnatović byl též zakladatelem Strany srbské jednoty a prezidentem bělehradského fotbalového klubu FK Obilić. Klub FK Obilić z druhé jugoslávské ligy koupil a již v roce 1998 tým vyhrál ligu Svazové republiky Jugoslávie. \n\nArkanovou manželkou byla známá srbská zpěvačka Svetlana Ražnatović (Ceca), která jej nahradila ve funkci prezidenta FK Obilić, když UEFA nechtěla kvůli Ražnatovićovi klub vpustit do evropských soutěží. Svatba mezi Arkanem a Cecou v roce 1995 patřila mezi nejvíce diskutované události v srbské veřejnosti; byla živě přenášen státní televizí, bylo o ní napsáno značně zpráv v tehdejším tisku. Manželství Arkana a Cecy bylo vyobrazeno v jugoslávských časopisech jako \"Srbská pohádka\".\n\nDne 15. ledna 2000 byl na Ražnatoviće spáchán atentát před bělehradským hotelem Intercontinental. Následkům svého zranění ještě téhož dne podlehl. Vrah, Dobrosav Gavrić, byl sice dopaden, ale pozadí atentátu se nepodařilo objasnit. Arkan měl 9 dětí s 5 ženami.\n"}
{"id": "165048", "url": "https://cs.wikipedia.org/wiki?curid=165048", "title": "Arkan", "text": "Arkan\n\nSlovo Arkan může znamenat:\n"}
{"id": "165051", "url": "https://cs.wikipedia.org/wiki?curid=165051", "title": "Xerxés II.", "text": "Xerxés II.\n\nXerxés II. (staropersky \"Chšajáršá\" [  ]) byl perský velkokrál z rodu Achaimenovců vládnoucí v letech 424–423 př. n. l. Jeho otcem byl král Artaxerxés I., matkou královna Damaspia. Xerxés II. měl řadu nevlastních bratrů, z nichž dva – Sogdianos a Óchos – dosedli později na perský trůn.\n\nXerxova vláda trvala jen velmi krátce, zhruba od prosince 424 do ledna roku následujícího (některé prameny hovoří o 45 dnech). Král se stal obětí vraždy zosnované nevlastním bratrem Sogdianem, který za podpory části dvorské kamarily převzal moc v říši. Protože Sogdianos i další nápadníci trůnu byli potomci konkubín a nikoli Artaxerxovy ženy Damaspie, je Xerxés II. posledním legitimním vladařem z rodu Achaimenovců.\n\n\n"}
{"id": "165054", "url": "https://cs.wikipedia.org/wiki?curid=165054", "title": "Ofset", "text": "Ofset\n\nOfset patří do kategorie nepřímého tisku z plochy, neboť jeho tisknoucí a netisknoucí místa na rozdíl od ostatních principů tisku jsou v jedné výškové úrovni. Zároveň klasický ofset zachovává základní princip kamenotisku a to je vzájemná odpudivost mastných tiskových barev (TB) a vody.\n\nOfset je tisk nepřímý, protože z tiskové formy (TF) se nejprve tiskne na pryží potažený válec a z něho teprve na papír. Barva se tedy přenáší dvakrát a předloha na tiskové formě není stranově převrácená. Zároveň umožňuje tisknout jemné detaily a i na méně kvalitní papír na rozdíl od knihtisku. To je dáno pryžovým válcem, který je schopen přilnout i na ne zcela hladký povrch. TF je podle druhu ofsetového stroje buď rovinná nebo válcová a to z hliníku, zinku a později i bimetalu.\n\nPojmenování ofsetu vzniklo z anglického pojmu „off-set“, neboli v překladu tisk přenosný, nepřímý, anebo také z pojmu „set-off“, což znamená obtah.\n\nNa počátku 20. století byl v kamenotisku kámen nahrazen tenkou ohebnou a lehkou plechovou deskou, která je upnutá na válci a tím je zároveň umožněn rotační tisk, který je rychlejší než vratný pohyb kamene na vozíku kamenolisu. Ira Washington Rubel z New Jersey a Kaspar Herrmann z Kynšperku nad Ohří zjistili v letech 1904–1905, že z gumového potahu, který používali na svých tlakových válcích a na nějž zároveň přetiskli obraz bez papíru při průchodu strojem na prázdno, dosáhnou pak na následujícím archu papíru docela kvalitního otisku. Zajímavé ovšem bylo, že i na drsném a minimálně kvalitním papíře byl otisk stále dobrý. Pro snahu o vylepšení a zjednodušení tisku z plochy byly hlavně dva důvody. Jedním byl způsob, jak nejlépe vyřešit rotační tisk. Druhým byl hlavně špatný vývoz solnohofenského vápence (sloužil kamenotisku, na němž se kreslilo mastnou tuší) z Evropy do ciziny.\n\nW. Rubel se pokoušel o tříválcový stroj založený na hlavní myšlence nepřímého tisku, ale z důvodu finanční neshody tuto myšlenku opustil. Stroj měl mít tři stejně velké válce, z nichž jeden je formový, druhý přenosový a třetí tlakový. Tyto válce dohromady tvořily tiskovou jednotku. K. Herrmann měl podobný nápad, až na to, že jeho stroj byl založen na soustavě dvou válců v poměru 2:1. Válec dvojnásobného obvodu měl z poloviny funkci formového válce a z druhé poloviny funkci tlakového válce. Válec druhý sloužil jako válec přenosový. Dle jeho výkresů byl stroj sestaven. V roce 1907 to byl první evropský ofsetový stroj, který se uplatnil i k potisku bankovek. Zároveň měl i současný rubový i lícový tisk.\n\nV současné době můžeme ofset rozdělit do dvou principů, způsobů tisku, a tím jsou vlhčený neboli klasický ofset a ofset bez vlhčení nebo lépe bezvodý ofset.\n\nJe to nejrozšířenější a nejpoužívanější tisková technika na světě a je jí vytištěna naprostá většina knih, novin, časopisů a letáků, se kterými se setkáváme v každodenním životě.\n\nPrincip tisku z plochy a tedy i ofsetu je založen na rozdílných fyzikálně-chemických vlastnostech \"tiskové formy\" obepínající formový válec. Tisková forma je hliníková deska, na jejíž jedné straně jsou naneseny dvě vlastnostmi rozdílné vrstvy. Před přenosem vzoru na tiskovou formu je celá plocha hydrofobní (tisknoucí).\nBarva je hydrofobní kapalina, která se prakticky nemísí s vodou nebo jinou jí podobnou kapalinou, například alkoholy.\n\nPo zpracování, přeměně na tiskovou formu je vrchní, nenarušená vrstva \"hydrofobní\", tj. odpuzuje vodu a naopak přijímá mastnou barvu. Proto při nanesení tiskového vzoru se naruší hydrofobní povrch v místech, kde nemá tisknout, vznikne spodní vrstva, narušená, stane se \"hydrofilní\", přijímá vodu, která pak zabraňuje mastné barvě nalepit se na toto místo. V místech, kde forma tisknout má, se povrch ponechá nenarušený.\n\nToto narušení povrchu se provádí\n\nTisková forma se pak napne do stroje na formový válec. Jak se válec točí, rolují po něm seshora zpravidla 4 válce s barvami (barevnými složkami tisku) a jeden s vodou. Zároveň se válec s formou dotýká a roluje s válcem přenášecím, na který se při každém otočení přenáší barva z tiskové formy. Tam se z formy přenáší barva bez vody a tu přenášecí válec přenese na papír. Aby měl dotyk papíru a pogumovaného válce přenášecího vyšší tlak, je spodní válec pod papírem protitlakový.\nPřívod vody a barvy do válců se reguluje (tiskař, počítač) - pokud je vody nebo barvy příliš, tisk se kazí - lepí se barva na formě, kam nemá, nebo naopak, když je příliš vody, tisknoucí místa tisknou slabě nebo vůbec ne.\n\nBezvodý (nevlhčený, suchý) ofset pracuje, aniž by potřeboval vodu, která je nahrazena rozdílnými povrchovými vlastnostmi dvou vrstev nanesených na tisk. formě:\nPři expozici se v místech, která mají být vytištěna, vrchní – silikonová – vrstva odstraní (nejčastěji vypálením laserovým paprskem), často přímo v tiskovém stroji (Computer to plate).\n\nPro tento typ ofsetu nelze použít klasické tiskové barvy – místa bez kresby by se zabarvovala a barva by zároveň na nich částečně přilnula, a je nutné použít jiný typ barev. Zároveň také vyžaduje termoregulační systém, který má za úkol udržet teplotu tiskových válců. Jestliže je teplota příliš vysoká viskozita barev se snižuje a barva se snadno přenáší, přilne na netisknoucí místa a špiní, protože teplota výrazně ovlivňuje viskozitu barev. A naopak, jestliže teplota příliš klesne, nelze pak ani na desku nanést požadovanou vrstvu barvy, protože při teplotě nižší je viskozita vyšší. Proto je bezvodý ofset velmi citlivý na správnou teplotu, která se musí stále regulovat. Existují dva systémy termoregulace:\n\nNevýhodou bezvodého ofsetu po tisku je vznik malých částeček prachu, které se olupují na pomezí tisknoucích i netisknoucích prvků. Projevují se malými bílými místy v tištěném obrazu, tzv. „vypadávání barvy“. Aby kvalita se zvyšujícím počtem kopií neklesla, je nutné již po několika stovkách vytištěných kusů tiskové válce přemýt. Proto je suchý ofset vhodný pro malonákladové zakázky. Dosahuje zato vysoké kvality tisku, protože nepřítomnost vlhčícího roztoku umožňuje tisknout jemnější rastry díky přesnější reprodukci tiskového bodu.\n\n\n"}
{"id": "165055", "url": "https://cs.wikipedia.org/wiki?curid=165055", "title": "Bumbálka", "text": "Bumbálka\n\nBumbálka (nadmořská výška 870 m) je horské sedlo v hlavním hřebeni Turzovské vrchoviny, mezi vrchy Beskydok (953,1 m) a Beskyd (900,1 m) v Moravskoslezském kraji, na česko-slovenské státní hranici. \n\nJižně od sedla pramení na slovenském území potok Trojačka, zdrojnice Kysuce. Sedlem vede hlavní evropské rozvodí.\n\nBumbálkou prochází silnice I/35 (E442) z Valašského Meziříčí přes Makov do Bytče a Žiliny. Bývala zde moravská část hraničního přechodu (slovenská leží o stovky metrů níže), horský hotel a lyžařský vlek.\n\nV současnosti je okolí sedla rekreační oblastí po obou stranách hranice. Sedlem vede i červeně značená turistická trasa od Makovského průsmyku po hřebeni dále na severovýchod, žlutě značená trasa vede z osady Trojačka do národní přírodní rezervace Salajka na moravské straně. Hlavní hřeben sleduje i lyžařská turistická trasa, naučná stezka spojuje Bumbálku s jižněji ležícím Makovským průsmykem.\n\nNedaleko Bumbálky se nachází bod v Česku, který je nejdále od moře. Jakýsi český pól relativní nedostupnosti.\n"}
{"id": "165063", "url": "https://cs.wikipedia.org/wiki?curid=165063", "title": "Garage", "text": "Garage\n\nVýraz garage (anglické slovo, česky garáž) je používán v několika významech:\n"}
{"id": "165064", "url": "https://cs.wikipedia.org/wiki?curid=165064", "title": "David Byron", "text": "David Byron\n\nByl původním sólovým zpěvákem skupiny Uriah Heep v letech 1969-1976 a zpěvákem skupiny Spice v letech 1967-1969, která byla stejně jako The Gods předchůdcem Uriah Heep. Navzdory svému hlasovému rozsahu, umocněnému smyslem pro dynamiku a charismatickým vystupováním na jevišti, byl Byron v roce 1976 donucen od Uriah Heep odejít. Ken Hensley (klávesista a hlavní skladatel skupiny), dal manažerovi skupiny Gerry Bronovi ultimatum: „Buď já nebo on!“. Důvodem bylo Davidovo stále se stupňující nevhodné chování pod vlivem alkoholu.\n\nNeúspěšně se ještě pokusil oživit svou kariéru ve skupině Rough Diamond (sestavené z bývalých hráčů skupin Humble Pie a Wings), nebo sólovým albem \"(Baby Faced Killer)\" se svou skupinou The Byron Band.\n\nZemřel 28. února 1985 na komplikace spojené s nadužíváním alkoholu.\n\n\n\n\n\n\n"}
{"id": "165066", "url": "https://cs.wikipedia.org/wiki?curid=165066", "title": "Lee Kerslake", "text": "Lee Kerslake\n\nLee Kerslake (* 16. dubna, 1947 v Bornemouth, Dorset, ve Velké Británii) byl nejdéle hrající bubeník v rockové skupině Uriah Heep.\n\nDo skupiny vstoupil v listopadu 1971, odešel v říjnu 1979 a znovu vstoupil v dubnu 1982. Definitivně ze skupiny odešel ze zdravotních důvodů v roce 2007.\nPřed obdobím v Uriah Heep byl ještě členem skupiny The Gods.\nHrál i na sólových albech členů Uriah Heep Kena Henslyho a Davida Byrona.\nV období let 1979–1982 účinkoval na albech s Black Sabbath a Ozzy Osbournem.\nPůsobil jako studiový hudebník, společně s baskytaristou Bobem Daisleyem na Ozzyho albech Blizzard of Ozz a Diary of a Madman a toto účinkování se později stalo předmětem soudního sporu mezi nimi a Ozzym.\n\n\n\n\n\n\n\n\n\n\n"}
{"id": "165069", "url": "https://cs.wikipedia.org/wiki?curid=165069", "title": "Žižkov (rozcestník)", "text": "Žižkov (rozcestník)\n\nNázev Žižkov má více míst:\n"}
{"id": "165082", "url": "https://cs.wikipedia.org/wiki?curid=165082", "title": "Červená hora", "text": "Červená hora\n\nČervená hora nebo Červená Hora má více významů:\n\n\n\n\n"}
{"id": "165083", "url": "https://cs.wikipedia.org/wiki?curid=165083", "title": "Šafšawán", "text": "Šafšawán\n\nŠafšawán (Šafšawān, , tamaškem ⵜⵛⴻⴼⵜⵛⴰⵡⴻⵏ, , odlišným přepisem Chefchaouen, někdy též zkráceně Chaouen) je město na severu Maroka v pohoří Ríf se . Město je proslulé u turistů díky své typické modré barvě na fasádách domů, pěstování konopí v okolních horách a prodeji hašiše.\n\nMěsto bylo založeno v kraji, který místní muslimové považovali za svatý kvůli přítomnosti hrobky princem Abdessalama Ben Mchicha, svatého patrona kočovného kmene Djebeli a jednoho ze „čtyř pilířů islámu“. Jeho vážnost se v následujících stoletích prohlubovala díky místním procesím i maraboutům – „svatým“, jež vykazovali nadpřirozenou moc. Město samotné bylo založeno v roce 1471 jedním z následovníků Abdessalama – princem Rašidem (tzv. šerífem, potomkem Mohamedovým). Mělo sloužit jako tajná základna k útokům na Portugalce usazené v Ceutě a Ksaru es Seghir.\n\nV dalších letech se počet obyvatel rozrůstal zejména o muslimské a židovské uprchlíky ze Španělska a Šafšawán se stával stále více autonomním a protievropsky zaměřeným městem. Jednu dobu dokonce představoval centrum polozávislého emirátu, pod jehož moc spadala velká část severozápadu. Tento emirát spolupracoval s wattasidskými sultány z Fesu.\n\nPostupně však město upadalo a stal se z něj téměř izolovaný zapadákov. V roce 1920 do Šafšawánu dorazili Španělé, které zaskočila přítomnost Židů hovořících středověkou kastilštinou, čili jazykem ve Španělsku již téměř čtyři sta let mrtvým.\n\nPřed příchodem Španělů navštívili město pouze tři cizinci ze Západu – dva misijní průzkumníci (Francouz Charles de Foucauld, jenž ve městě v roce 1883 v převleku za rabína pobyl pouhou hodinu, a William Summers, kterého místní obyvatelé otrávili roku 1892) a britský novinář Walter Harris, kterého v roce 1889 inspirovala k návštěvě skutečnost, že „ani ne tři hodiny jízdy od Tangieru existuje město, do nějž je vstup křesťana považován za něco nemyslitelného“. Poté, co se jeho přítomnost rozkřikla mezi lidem, přišel o život.\n\nV současnosti žije město zejména z turismu. Šafšawán je totiž součástí populárního turistického okruhu severní částí Maroka. V ulicích je spousta stánků a obchůdků se suvenýry a pořádají se tu tradiční trhy – \"suqy\".\n\nKromě tradiční bílo-modré barvy na fasádách domů přitahuje do města turisty možnost zakoupit levný hašiš, který se prodává běžně na ulicích celého města. V kopcích přilehlého Rífu lze nalézt spousty polí s konopím (\"kif\"), jež je zdrojem této drogy. Ačkoliv je v Maroku hašiš i marihuana přísně zakázány, v oblasti města Šafšawán jsou tyto drogy tolerovány.\n\nArchitektura je stejně jako ve městě Tetouan značně ovlivněna andaluským charakterem. Je o něco méně zdobná a honosná, často však stejně invenční. To, co však turisty přitahuje nejvíc, jsou bílo-modře nalíčené fasády lemované zlatavými kamennými zdmi. Střechy městských domů s širokými převisy jsou často obložené kachlíky a značně se odlišují od plochých střech ve zbytku Maroka.\n\nPůvod jména je dvojité hory nad městem \"ech-Chaoua\", což znamená rohy. Tvář tohoto panorama však zničila stavba hotelového areálu.\n\n\n"}
