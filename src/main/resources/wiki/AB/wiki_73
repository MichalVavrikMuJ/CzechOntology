{"id": "176203", "url": "https://cs.wikipedia.org/wiki?curid=176203", "title": "Otakar Vávra", "text": "Otakar Vávra\n\nOtakar Vávra (28. února 1911 Hradec Králové – 15. září 2011 Praha) byl český filmový režisér, scenárista a pedagog. Mezi jeho významná režijní díla patří filmy husitské trilogie Jan Hus, Jan Žižka a Proti všem (1954–1956), \"Romance pro křídlovku\" (1966) a \"Kladivo na čarodějnice\" (1969). Hodnocení jeho osobnosti je značně rozporuplné: bývá označován za nejkontroverznějšího představitele českého filmu, který se přizpůsobil každému režimu, ale také za jednu z jeho nejpřínosnějších osobností. Vychoval také řadu tvůrců tzv. nové vlny.\n\nNarodil se v rodině ředitele všeobecné úvěrní společnosti v Hradci Králové Aloise Vávry (1866–??) a jeho manželky Marie, rozené Beiglové (1878–??); rodiče byli oddáni v Hradci Králové 11. února 1902, necelý měsíc před narozením jeho staršího bratra, spisovatele a scenáristy Jaroslava Raimunda Vávry.\n\nStudoval v Brně a Praze architekturu. Během let 1929–1930, kdy stále ještě studoval, spolupracoval na několika dokumentech. Roku 1931 produkoval experimentální film \"Světlo proniká tmou\" (i následující krátké filmy \"Žijeme v Praze\" a \"Listopad\" byly experimentálními snímky). Od roku 1937, kdy natočil \"Filosofskou historii\", byl profesionálním filmovým režisérem.\n\nOd roku 1945 byl v KSČ. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\nV roce 2001 byl vyznamenán Českým lvem za celoživotní přínos české kinematografii i Cenou za mimořádný umělecký přínos světovému filmu na karlovarském filmovém festivalu a v roce 2004 Medailí Za zásluhy. Oceněn byl prakticky každým politickým systémem, kterým prošel. \n\nZ prvního manželství měl jednoho syna. Jeho starší bratr Jaroslav Raimund Vávra byl též spoluautor scénáře filmu Krakatit. Jeho mnohaletou partnerkou až do závěru života byla téměř o 40 let mladší režisérka Jitka Němcová.\n\nZemřel 15. září 2011 dvě hodiny před půlnocí na pooperační komplikace zlomeniny krčku.\n\nPrvním celovečerním filmem, který režíroval, byla \"Filosofská historie\" z roku 1937. Dalším byl \"Cech panen kutnohorských\", kde mj. hrála Zorka Janů, sestra Lídy Baarové.\n\nPo roce 1945 natočil \"Krakatit\", film se silným protiválečným poselstvím. Po únorovém komunistickém puči roku 1948 se přizpůsobil nové situaci a točil a produkoval filmy oslavující nový režim nebo epické historické fresky podporující oficiální interpretaci české historie: \"Jan Hus\", \"Jan Žižka\" a \"Proti všem\". V dalším desetiletí se režim stal liberálnějším a toto období přineslo jeho nejhodnotnější filmy: \"Zlatá reneta\", \"Romance pro křídlovku\" a především \"Kladivo na čarodějnice\". Podobně jako celý český film, v šedesátých letech 20. století prožíval mimořádné tvůrčí období. Po pádu socialismu stát víceméně přestal dotovat kinematografii a jeho posledním dlouhometrážním filmem tak zůstala \"Evropa tančila valčík\".\n\nBěhem svého života natočil celkem 52 hraných filmů a přibližně k 80 filmům napsal scénář. Jeho první a poslední dílo dělí 3/4 století.\n\nJeho \"magnum opus\" je \"Kladivo na čarodějnice\" (1969), film založený na stejnojmenné (1963) knize Václava Kaplického o čarodějnických procesech 17. století. Kaplický se naopak inspiroval knihou \"Malleus maleficarum\".\n\nDěj se soustřeďuje na osudy skutečných obžalovaných v čarodějnických procesech na Moravě;v letech 1678–1695. V době humanismu znovu propukla mezilidská nenávist zapříčiněná mocichtivými jedinci. Inkvizitor Jindřich František Boblig z Edelstadtu rozpoutal sérii procesů, která stála život víc než stovku lidí. Popisem brutality moci film sváděl ke spojení s politickými procesy 50. let, zejména s osudem Milady Horákové nebo s procesem se Slánským. Sám Vávra tento postřeh potvrdil jako správný.\n\nČernobílá alegorie plná symbolů sleduje příběh až do procesu a odsouzení kněze. Neschopnost zastavit zlo hned zpočátku jen inkvizitora podporuje v jeho činech. Film končí jeho slovy: „Já už nejsem obyčejný člověk. Já jsem… nahoře.“\n\nFilm byl promítán v menších kinech a později byl stažen z distribuce a byl promítán pouze příležitostně ve filmových klubech.\n\nDalším z jeho tvůrčích vrcholů se stala \"Romance pro křídlovku\" (1966). Černobílý film je založen na stejnojmenné básni Františka Hrubína o lásce mezi studentem, který si užívá letní prázdniny, a dcerou principála. Milenci se rozhodnou utéct, ale otec vybere pro dívku jiného nápadníka. On sám tento svůj film označoval za vůbec nejlepší.\n\n\"Krakatit\" (1947) je film natočený na motivy stejnojmenného románu Karla Čapka z roku 1924. Vynálezce nebezpečné výbušniny se snaží uchovat svůj objev v tajnosti, aby nemohl být zneužit.\n\nČernobílá verze byla v roce 1980 následována barevnou, která nese název \"Temné slunce\". Remake snímku posunul příběh do moderní doby a nevyhnul se propagandě. Často je považován za jeho nejslabší práci.\n\nV padesátých letech společně s jinými českými režiséry pomohl založit FAMU, na které vyučoval po pět dekád (od roku 1963 jako profesor). Jeho studenty byli Miloš Forman a jiní představitelé české nové vlny. Z FAMU odešel v roce 2008.\n\nJeho žáky byli například Jiří Menzel, Věra Chytilová, Evald Schorm, Jan Schmidt, Emir Kusturica nebo Lordan Zafranović.\n\n\n\n"}
{"id": "176206", "url": "https://cs.wikipedia.org/wiki?curid=176206", "title": "Eröö gol", "text": "Eröö gol\n\nEröö gol ( ) je řeka v Mongolsku (Selengský ajmag). Je to pravý nejvodnější přítok Orchonu v povodí Selengy. Je 323 km dlouhá. Povodí má rozlohu 12 000 km².\n\nPramení v Chentijských horách. Na horním toku teče v úzké lesnaté dolině. Na dolním toku se dolina rozšiřuje a řeka se rozvětvuje na ramena. Leží na ní města Bugant a Tavin.\n\nVodnost řeky je nejvyšší v létě. V té době unáší řeka velké množství pevných částic. Zamrzá v listopadu a rozmrzá v dubnu.\n\nVyužívá se na splavování dřeva.\n"}
{"id": "176207", "url": "https://cs.wikipedia.org/wiki?curid=176207", "title": "Spojenci (druhá světová válka)", "text": "Spojenci (druhá světová válka)\n\nSpojenci ve druhé světové válce byla koalice mocností válčících během druhé světové války proti mocnostem Osy. Jinak byly nazývány Spojené národy podle mezinárodní organizace založené po válce.\n\nDatum u státu určuje vstup daného státu do válečného stavu se státy Osy.\n\n\n\n\n\n"}
{"id": "176209", "url": "https://cs.wikipedia.org/wiki?curid=176209", "title": "Franky", "text": "Franky\n\nFranky (německy \"Franken\", anglicky \"Franconia\") jsou historické a jazykové území v Německu, nacházející se povodí řeky Mohanu a dříve také středního Rýna. Toto území dnes patří z velké části ke spolkové zemi Bavorsko, jejíž součástí je ve formě tří správních celků: Dolní Franky, Horní Franky a Střední Franky. Největšími městy ve Francích jsou Norimberk a Würzburg. Na území Frank se dnes mluví (východo)franckými dialekty němčiny.\n\nV raném středověku byly obývány germánskými kmeny Franků a staly se součástí Franské říše. Po jejím rozdělení smlouvou ve Verdunu připadlo toto území východofranské říši a postupně se konstituovalo jako tzv. kmenové vévodství. Po vymření zdejší dynastie Karlovců v roce 911 si východofranští velmoži vybrali za svého krále franského vévodu Konráda I. (vládl do roku 918). Za vlády Otonů Franky jako kmenové vévodství zanikly. Roku 1168 bylo Francké vévodství uděleno císařem Fridrichem I. Würzburskému biskupství. Usnesením Vídeňského kongresu v letech 1814–1815 připadla většina franckého území Bavorsku.\n\n\n"}
{"id": "176210", "url": "https://cs.wikipedia.org/wiki?curid=176210", "title": "Izoseista", "text": "Izoseista\n\nIzoseista je myšlená čára spojující místa na zemském povrchu oddělující oblasti s převažující intenzitou otřesů příslušných k danému zemětřesení. Izoseisty tedy nejsou izolinie v pravém slova smyslu. Tyto čáry se většinou číslují pomocí označení stupňů Richterovy škály, přičemž uvnitř izoseisty s nejvyšším číslem leží epicentrum. Tvar izoseist souvisí také s rozložením vlastností zemské kůry, např. přítomností zlomů apod.\n\nZemětřesení v Černé Hoře 15. dubna 1979 - popis s mapou izoseist\n"}
{"id": "176214", "url": "https://cs.wikipedia.org/wiki?curid=176214", "title": "Dálnice v Německu", "text": "Dálnice v Německu\n\nSystém dálnic v Německu (německy Autobahn) patří k nejhustším dálničním sítím na světě a je svými 12 044 km délky (2007) čtvrtým nejdelším dálničním národním systémem – po Interstate Highway System v USA (77 017 km); National Trunk Highway System v Číně (45 400 km) a dálničním systémem ve Francii (12 956 km).\n\nDálnice jsou v Německu označovány jako \"Autobahn\", s následujícím číslem např. Autobahn 10 (zkráceně A10), nebo Bundesautobahn (\"spolková dálnice\"), např. Bundesautobahn 100 (zkráceně BAB100).\n\nOtázka zavedení rychlostního limitu na německých dálnicích je stará několik desítek let a vyznačuje se velmi bouřlivou diskusí, kde na jedné straně stojí zastánci motta „Freie Fahrt für freie Bürger“ (přibližně: „volná / svobodná jízda pro svobodné občany“), na druhé straně pak mnoho expertů z oblastí úrazovosti, ochrany prostředí atd.\n\nNěmecké dálnice jsou v tomto ohledu jistým unikátem: na přibližně jedné polovině délky není rychlost pro osobní vozy nikterak omezena, platí zde pouze všeobecné, avšak nezávazné doporučení, dodržovat dobrovolný limit 130 km/hod. Přibližně jedna třetina dálnic má pak trvající omezení rychlosti, zbytek se řídí hustotou dopravy a jinými faktory.\n\nDlouhé diskuse byly v Německu vedeny i o zavedení mýta (jinak v Evropě všeobecně zavedená zvyklost). Nakonec se částečně prosadily argumenty, podle kterých náklady na stavbu a údržbu dálnic musí být placeny dopravními subjekty. Tyto náklady jsou vysoké – podle všeobecně uznávaných názorů obnášejí 6 až 12 milionů € na kilometr, podle jiných pramenů pak dosahují 26 milionů € na kilometr. Situace je navíc bizarní i tím, že Německo je svou polohou tranzitní zemí, jejíž silnice jsou používány přepravními společnostmi mnoha zemí.\n\nK 31. srpnu 2003 bylo proto zavedeno pro nákladní automobily (přes 12 tun) mýtné; vzhledem k technickým potížím provozovatelských firem je však přepracovaný systém v provozu až od 1. ledna 2005.\n\nNěmecké dálnice bývají obvykle spojovány s expanzivní politikou a militarizací Hitlerova Německa. To odpovídá ovšem jen v tom smyslu, že Hitler urychlenou výstavbu dálnic skutečně prosazoval. Myšlenka dálnic je však starší a její důvody jiné.\n\nI když pojem \"Autobahn\" vznikl až roku 1929, jsou první dálnice staršího data: za první dálnici vůbec je považován závodní okruh AVUS v Berlíně z roku 1921 (dnes součást dálnice 115), první delší dálnice v Německu, která spojovala dvě města, byla uvedena do provozu 1932 mezi městy Kolín nad Rýnem a Bonn.\n\nAž od roku 1933 dochází k zesílené výstavbě dálnic v Německu. Je však nutno poznamenat, že jejich plánování započalo již dlouho před Hitlerovým uchopením moci, že jejich výstavba byla prováděna s cílem vytvoření pracovních příležitostí, že např. původně plánované mosty nebyly schopny unést tíhu těžších tanků, a že Hitlerova strana NSDAP ještě v době Výmarské republiky jejich výstavbu znemožnila.\n\nDálnice v Německu spadají pod správu spolkové vlády. Jejich číslování odpovídá přibližně následujícímu principu:\n\n\n"}
{"id": "176219", "url": "https://cs.wikipedia.org/wiki?curid=176219", "title": "Bajdrag gol", "text": "Bajdrag gol\n\nBajdrag gol ( ) je řeka v jižním Mongolsku (Bajanchongorský ajmag). Je 295 km dlouhá. Povodí má rozlohu 28 300 km².\n\nPramení na jižních svazích Changajských hor. Ústí do jezera Bón Cagán núr, které se nachází v severním podhůří Gobijského Altaje. Nejvýznamnějším přítokem je Öldsijt gol zleva. Na řece leží centrum sumu Žargalant.\n\nVodnost řeky je nejvyšší v létě.\n\nVyužívá se na zavlažování.\n"}
{"id": "176221", "url": "https://cs.wikipedia.org/wiki?curid=176221", "title": "Miloš Kössler", "text": "Miloš Kössler\n\nMiloš Kössler (19. června 1884, Praha – 8. února 1961, Praha) byl český matematik.\n\nMiloš Kössler se narodil 19. června 1884 v pražské rodině. V letech 1895 – 1903 studoval na Akademickém gymnáziu v Praze (nyní sídlícím ve Štěpánské ulici). Poté absolvoval filosofickou fakultu Univerzity Karlovy v Praze a v roce 1908 složil zkoušku učitelské způsobilosti pro výuku matematiky a fyziky na školách středních. Během studií jej výrazně ovlivnil profesor Karel Petr.\n\nO učitelská místa byla v té době nouze, a tak Kössler zůstal několik let bez zaměstnání. Až v roce 1910 získal místo suplenta na gymnáziu v Domažlicích, o rok později pak v Praze na gymnáziu v Hálkově ulici na Vinohradech. Nehodlal však setrvat pouze na pozici suplenta, a věnoval se kromě výuky i vědecké práci. V roce 1920 se habilitoval a stal se soukromým docentem na přírodovědecké fakultě Univerzity Karlovy. V roce 1922 byl jmenován mimořádným profesorem a v roce 1927 řádným profesorem tamtéž. V té době se již plně věnoval přednášení na Univerzitě Karlově.\n\nV akademickém roce 1935 – 1936 zastával pozici děkana přírodovědecké fakulty, v období 1939 – 1943 byl předsedou Jednoty českých matematiků a fyziků, v letech 1944 – 1949 byl hlavním tajemníkem Královské české společnosti nauk. V roce 1953 byl jmenován členem korespondentem ČSAV. Zemřel náhle 8. února 1961 v Praze.\n\nMiloš Kössler byl autorem více než 30 původních vědeckých statí. Jeho specializací byla teorie analytických funkcí a teorie čísel. Mezi jeho nejvýznamnější práce patří učebnice \"Úvod do počtu diferenciálního\" (1926), pojednání \"O rozvojích platných pro funkci analytickou v daném oboru I, II\" (1916, habilitační práce), či společný článek psaný s Vojtěchem Jarníkem \"O minimálních grafech, obsahujících n daných bodů\" (1934).\n\n"}
{"id": "176224", "url": "https://cs.wikipedia.org/wiki?curid=176224", "title": "Smrčiny", "text": "Smrčiny\n\nSmrčiny ( ) jsou členitá hornatina až pahorkatina a geomorfologický celek rozkládající se v severovýchodním Bavorsku, v jihozápadním Sasku a také v západních Čechách na Chebsku. Na rozloze čítající 1020 km² byl vyhlášen Přírodní park Smrčiny (\"Naturpark Fichtelgebirge\"). Na českém území mají Smrčiny rozlohu 289 km² a střední výšku 572,1 m n. m.\n\nHazlovská pahorkatina (německy \"Elstergebirge,\" \"Halštrovské hory)\" na česko-saském pomezí se z pohledu českého členění ještě považuje za východní část Smrčin. Z německého pohledu je to už jihozápadní výběžek Krušných hor.\n\nNa severu sahají Smrčiny zhruba po město Hof, na západě po Bayreuth a Kulmbach (dálnice A9), na jihu po Erbendorf a Tirschenreuth (silnice B22).\n\nSmrčiny se rozkládají v oblasti mezi městy Hof a Weiden. Ze západní strany je do oblasti dobrý přístup směrem od Bayreuthu; z východní strany Smrčin je komunikací méně kvůli železné oponě, která tudy do roku 1989 probíhala.\n\nSmrčiny jsou jedním z celků, kde český systém geomorfologického členění nenavazuje úplně na německý. Z českého pohledu jsou součástí Krušnohorské hornatiny, z německého pak Durynsko-franského středohoří. Tyto nadřazené oblasti přitom nelze dost dobře ztotožnit.\n\nNejvyšší horou Smrčin je Schneeberg s nadmořskou výškou 1051 m. Na českém území je nejvyšší Háj (758 m). Další české vrcholy: Štítarský vrch (716 m), Stráž (716 m), Výhledy (656 m), Zelená Hora (637 m), Jelení vrch (627 m), Blatná (640 m), Lužský vrch (605,6 m).\n\nNa české straně Smrčin mohou lyžaři využít areál na vrchu Háj, který je vhodný zejména pro začínající lyžaře.\n\n\nPramení zde řeky Bílý Mohan, Sála a Ohře.\n\n\nTuristické informace o Smrčinách\n"}
{"id": "176228", "url": "https://cs.wikipedia.org/wiki?curid=176228", "title": "Kyselina linolová", "text": "Kyselina linolová\n\nKyselina linolová je nenasycená vyšší mastná kyselina. Pojmenování pochází z řeckého \"linon\" (len), protože je obsažena ve lněném oleji. V její molekule je 18 atomů uhlíku a 2 dvojné vazby.\nNachází se v tucích buněčných membrán. Je široce rozšířená v mnoha rostlinných olejích, zejména v olejích ze světlice barvířské, máku setého a slunečnice.\n\nPro plnou využitelnost v organismu musí být linolová kyselina konvertována na gama linolovou kyselinu reakcí katalyzovanou delta-6-desaturázou.\n\nLinolová kyselina patří do skupiny esenciálních mastných kyselin zvaných omega-6 mastné kyseliny, které jsou nezbytným doplňkem stravy všech savců. Nedostatek omega-6 mastných kyselin způsobuje vysoušení a vypadávání vlasů a špatné hojení ran.\nCHCOOH - dvojné vazby v poloze 9,12\n\nLinolová kyselina se používá při výrobě mýdel, emulgátorů a rychleschnoucích olejů.\n\n"}
{"id": "176229", "url": "https://cs.wikipedia.org/wiki?curid=176229", "title": "Mezopauza", "text": "Mezopauza\n\nMezopauza je přechodná vrstva atmosféry, která odděluje mezosféru od termosféry. Její polohu určuje druhé minimum atmosférického teplotního profilu. V létě leží ve výšce asi 80 až 85 km nad povrchem Země, v zimě ve výšce od 100 km.\n\nPodle definice NASA a US Air Force začíná vesmírný prostor asi 80 km (50 mil) nad zemí, což odpovídá mezopauze. Existují však i jiné definice.\n"}
{"id": "176230", "url": "https://cs.wikipedia.org/wiki?curid=176230", "title": "Čulút gol", "text": "Čulút gol\n\nČulút gol ( ) je řeka v Mongolsku (Archangajský a Chövsgölský ajmag). Je 415 km dlouhá. Povodí má rozlohu 20 000 km².\n\nPramení na severních svazích Changajských hor. Ústí zprava do řeky Ider gol. Největším přítokem je zleva Suman gol přitékající z jezera Terchín Cagán núr. Je hlavním pravým přítokem řeky Iderín gol v povodí Selengy.\n\nVodnost řeky je nejvyšší v létě. Průměrný roční průtok se odhaduje na 25 m³/s. Zamrzá na 5 až 6 měsíců. Vodní doprava není možná.\n"}
{"id": "176233", "url": "https://cs.wikipedia.org/wiki?curid=176233", "title": "Jezdectví", "text": "Jezdectví\n\nJezdectví je činnost spočívající v jízdě na zvířeti, zejména na koni, zpravidla v sedle. Jedná se o tradiční způsob dopravy, jezdecké oddíly bývaly využívány v boji a souběžně se rozvíjelo jezdectví (jezdecký sport) jako sportovní odvětví. Je-li kůň zapřažen do vozu, jedná se o vozatajství. Z jezdectví se někdy zvlášť vyčleňují dostihy, respektive dostihový sport.\n\nJezdectví obsahuje celou řadu závodních disciplín, způsob ježdění se dělí na \"anglické ježdění\", \"westernové ježdění\" a ostatní. Každý jezdecký styl má trochu jiné požadavky na způsob ovládání koně, způsob pohybu koně, používají se jiná sedla i uzdění. Přesto lze říci, že hlavní jezdecké disciplíny jsou drezura, parkur, dostihy, western a všestrannost.\n\nJezdecké školy se vyvinuly během středověku ve vznikajících jízdárnách po Evropě. Navázaly na v knihách uložené poznatky řeckého vojevůdce Xenofonta (žil 430-353 př.n.l.). Středověcí rytíři potřebovali vycvičené koně ovládané jednou rukou či nohama, protože v druhé ruce drželi meč. Koně se nesměli zaleknout válečné vřavy, dokonce se podíleli na boji naučeným vzpínáním a kopáním. To je učila např. Španělská jezdecká škola. Později se jezdecké umění netýkalo přípravy koní a jezdců na válku, stalo se sportovním odvětvím. Jezdecké školy pak vyučovaly sedm prvků výskoků - figur (Airs), např. levada, courbette, capriole.\n\nPočátek jezdeckého sportu je v České republice datován od založení jezdeckého spolku pražského Sokola v roce 1891. Hlavním přínosem jezdeckého spolku Sokola bylo zavedení jednotné tréninkové metodiky. Značný vliv na v té době formující se českou jezdeckou školu měla Armádní jezdecká škola a výcvikové středisko v Hodoníně.\n\nDvacátá léta 20. století sebou přinesla vznik Československé jezdecké společnosti, která zaštítila mnoho závodů na území Československa od roku 1923 dokonce se zahraniční účastí. Tento spolek se pak v roce 1927 stal členem Mezinárodní jezdecké federace FEI.\n\nI z pohledu závodního patří dvacátá a třicátá léta 20. století k těm nejvydařenějším, neboť přinesla mnoho úspěchů našim zahraničním reprezentantům, a to převážně armádním jezdcům. Ti se v letech 1924, 1928 a 1936 zúčastnili olympijských her. V roce 1924 se náš reprezentant Thiele umístil na 5. místě v drezuře. V roce 1928 zvítězil kapitán Ventura ve skocích a v drezuře si náš tým sáhl opět na 5. místo. Naposledy v roce 1936 získal československý tým opět páté místo, nyní však ve všestrannosti. Z této doby je nutné zmínit známá jména, jakými jsou Býček, Dobeš, Seyfried, Statečný, Popler a Ventura. Jejich nositelé se zúčastnili téměř čtyřiceti zahraničních soutěží a to především v Německu ale i na americkém kontinentě.\n\n\n\n"}
{"id": "176234", "url": "https://cs.wikipedia.org/wiki?curid=176234", "title": "Video Pieces", "text": "Video Pieces\n\nVideo Pieces bylo domácí video z roku 1983 ve formátech VHS/BETA/laserdisc/ a v Japonsku pouze na formát VHD. Vydání se skládá ze čtyř propagačních videí heavy metalové skupiny Iron Maiden.\n\n"}
{"id": "176235", "url": "https://cs.wikipedia.org/wiki?curid=176235", "title": "Helena Třeštíková", "text": "Helena Třeštíková\n\nHelena Třeštíková, rozená Böhmová (* 22. června 1949 Praha) je česká režisérka a pedagožka. Jejím manželem je architekt Michael Třeštík. Ve své filmové tvorbě se věnuje dokumentaristice zaměřené zejména na mezilidské vztahy a sociální problémy.\nV roce 2007 byla krátce ministryní kultury České republiky v druhé Topolánkově vládě.\n\nJejím synem je fotograf Tomáš Třeštík a dcerou producentka Hana Třeštíková.\n\nHelena Třeštíková vystudovala dokumentární tvorbu na FAMU. Studium dokončila roku 1975. V letech 1974–1977 působila jako dramaturgyně. Později se začala věnovat režii. Většinu její tvorby tvoří filmové dokumenty, jejichž tématy jsou většinou konkrétní obyčejní lidé. Několik z nich tvořila tzv. časosběrnou metodou v průběhu mnoha let, kdy své postavy jezdila pravidelně navštěvovat a z každé návštěvy něco natočila a poté použila.\n\nNa přelomu století začala spolupracovat s Radou České televize jako externí spolupracovník jejího „etického panelu“.\n\nV prosinci 2017 byla jmenována profesorkou pro obor Filmové, televizní a fotografické umění a nová média se zaměřením Dokumentární tvorba na Akademii múzických umění.\nV roce 2018 jí UMPRUM udělila titul dr.h.c.. \nNa počátku července 2019 se stala členkou americké Akademie filmového umění a věd, která každoročně uděluje ceny zvané Oscar.\n\nKrátce se angažovala také v politice, od 9. do 26. ledna 2007 byla ministryní kultury České republiky v druhé Topolánkově vládě. Byla navržena KDU-ČSL jako nezávislá. Její nominace se mezi členy a voliči lidové strany setkala s tvrdou kritikou, řada z nich argumentovala, že je nepřípustné, aby strana navrhovala (a zejména na vedoucí post ministerstva kultury, které se zabývá církevní agendou) osobu s nepřátelským postojem vůči církvím a s názory, které jsou neslučitelné s křesťanským světonázorem. Na stejném základě se nad její nominací podivovali i někteří politologové, například Lubomír Kopeček.\n\nTřeštíková na post 26. ledna rezignovala, což oficiálně odůvodnila spory o obsazení pozice náměstků na ministerstvu, neboť ODS na ni podle jí prezentovaného stanoviska vyvíjela nemístný nátlak a nutila ji přijmout na tyto pozice lidi, které za žádných okolností přijmout nechtěla.\n\nHelena Třeštíková natočila více než čtyřicet dokumentárních filmů. Známé jsou například její dokumenty \"Manželské etudy\", \"Marcela\" nebo \"René\" natáčené časosběrnou metodou. Film \"Marcela\" získal cenu za nejlepší evropský dokument na mezinárodním festivalu v Seville (2007). Za film \"René\" získala v prosinci 2008 cenu Evropské filmové akademie \"Prix Arte 2008\" v kategorii dokument.\n\n\n"}
{"id": "176238", "url": "https://cs.wikipedia.org/wiki?curid=176238", "title": "LTE Logistik a Transport Slovakia", "text": "LTE Logistik a Transport Slovakia\n\nFirma LTE Logistik a Transport Slovakia s.r.o. (VKM: LTESK) je slovenským dopravcem, který se zabývá provozováním nákladní drážní dopravy. Jedná se o dceřinou společnost rakouské firmy LTE Logistik- und Transport. Sídlem firmy je Bratislava.\n\nSpolečnost vznikla zápisem do obchodního rejstříku ke dni 25. 10. 2002 a jejím zakladatelem a jediným vlastníkem je rakouský železniční dopravce LTE Logistik- und Transport se sídlem v Grazu.\n\nDopravu vlaků ve vlastní režii zahájila firma v roce 2004 vozbou ucelených vlaků petrolkoksu z rafinerie OMV Deutschland v bavorském Burghausenu do hliníkárny Slovalco v Žiaru nad Hronom. Tento vlak vede v celé trase jedna lokomotiva bez přepřahu.\n\nSvoji činnost začala firma s lokomotivami mateřské rakouské firmy, které s mezinárodními nákladními vlaky překračují rakousko-slovenskou hranici. Jedná se o motorové lokomotivy rakouských řad 2016 (tovární typ ER20 společnosti Siemens), 2150 a 2170 (typy G1206 a G1700 německého výrobce Vossloh). \n\nNa vlacích jedoucích z/do Česka pak byly k vidění také lokomotivy českého dopravce Viamont, neboť ten byl stejně jako LTE v alianci železničních dopravců European Bulls.\n\nOd roku 2006 si pak společnost pořizuje vlastní lokomotivy řady 740, zakoupené z druhé ruky.\n"}
{"id": "176241", "url": "https://cs.wikipedia.org/wiki?curid=176241", "title": "Ivan David", "text": "Ivan David\n\nIvan David (* 24. září 1952 Praha) je český psychiatr a bývalý politik ČSSD, v letech 1998 až 1999 ministr zdravotnictví ČR a bývalý ředitel Psychiatrické léčebny v Bohnicích. Od roku 2019 je členem hnutí SPD, za něž je poslancem Evropského parlamentu.\n\nJe vnukem Jindřicha Šnobla, někdejšího poslance a podnikového ředitele ČKD-Stalingrad, pronásledovaného v politických procesech. Absolvoval pražské Gymnázium Na Pražačce a Fakultu všeobecného lékařství Univerzity Karlovy. Poté pracoval jako psychiatr. Žije v Praze.\n\nPřed vstupem do ČSSD v roce 1993 byl členem skupiny Levá alternativa. V letech 1998–2002 byl poslancem Parlamentu ČR za ČSSD a v letech 1998–1999 ministrem zdravotnictví.\n\nZa ČSSD neúspěšně v Praze kandidoval ve sněmovních volbách 1996, ve volbách 1998 uspěl, v roce 2010 kandidoval neúspěšně. V letech 1996 a 2004 za ČSSD na Praze 11 neúspěšně kandidoval do Senátu. Byl členem zastupitelstva za ČSSD MČ Praha - Dubeč a členem ÚVV ČSSD. ČSSD opustil na konci roku 2015.\n\nVe volbách do Senátu PČR v roce 2018 kandidoval za hnutí SPD v obvodu č. 17 – Praha 12. Se ziskem 5,46 % hlasů skončil na 5. místě. Od roku 2019 je členem SPD a zároveň byl jejím lídrem pro volby do Evropského parlamentu v roce 2019. Získal 33 055 preferenčních hlasů a byl zvolen europoslancem.\n\nV europarlamentu je členem politické skupiny Identita a demokracie a je zařazen ve Výboru pro zemědělství a rozvoj venkova. \n\nV letech 2005 - 2008 zastával funkci ředitele Psychiatrické léčebny v Bohunicích. Po konci ředitelského období v nemocnici působil jako náměstek pro vědu, výzkum a vzdělávání, a to do listopadu 2017.\n\nV roce 2018 krátce pracoval v Psychiatrické nemocnici Horní Beřkovice. Začátkem března 2018 s ním PN Horní Beřkovice rozvázala pracovní poměr.\n\nJe členem České psychiatrické společnosti a několikrát se kriticky vyjádřil k reformě psychiatrické péče.\n\nIvan David se aktivně zúčastnil nebo spoluzakládal nezávislé iniciativy jako např. Levicová platforma, či SPaS. \n\nOd roku 2014 je vůdčí osobností webové iniciativy \"Nová republika\"; web je ministerstvem vnitra monitorován jako dezinformační server. V rámci Nové republiky je od roku 2015 spolupořadatelem \"Jihlavských seminářů\", je také pravidelným účastníkem Vratimovských seminářů. Aktivně se účastní \"mladšího bratříčka\" Vratimovského semináře, Litoměřického odborného semináře.\n\nV roce 2016 obdržel \"za \"odvážné občanské postoje\"\" cenu levicové Unie českých spisovatelů, jejímž předsedou je bývalý komunistický kádr Karel Sýs.\n"}
{"id": "176243", "url": "https://cs.wikipedia.org/wiki?curid=176243", "title": "Zavchan gol", "text": "Zavchan gol\n\nZavchan gol ( ) je řeka v západním Mongolsku (ajmagy Zavchanský, Gobialtajský, Chovdský, Uvský). Je 808 km dlouhá. Povodí má rozlohu 150 000 km².\n\nPramení na jižních svazích Changajských hor. Na středním toku protéká širokou mezihorskou propadlinou a na dolním toku pak Kotlinou velkých jezer. Tady přijímá zleva průtok z jezera Char núr, který je pokračováním řeky Chovd gol a odvodňuje také jezero Char Us núr. Ústí několika rameny do jezera Ajrag núr, které je spojené krátkým (2 km) průtokem s jezerem Chjargas núr. Největším městem na řece je Buga (Zavchanský ajmag).\n\nVodnost řeky se mírně zvyšuje na jaře v souvislosti s táním sněhu. Vzácně dochází i k letnímu vzestupu hladiny v důsledku dešťů. Průměrný roční průtok při odtoku z hor činí 60 m³/s.\n\nVyužívá se na zavlažování.\n"}
{"id": "176250", "url": "https://cs.wikipedia.org/wiki?curid=176250", "title": "Literární komparatistika", "text": "Literární komparatistika\n\nLiterární komparatistika (někdy jen komparatistika, případně obecná a srovnávací literatura; německy \"Komparatistik\"/\"Vergleichende Literaturwissenschaft\", francouzsky \"Littérature comparée\"; anglicky \"Comparative literature\", z lat. \"comparare\", srovnávat) je jednou z disciplín literární vědy. Srovnávací metodou zkoumá vztahy, společné rysy a rozdíly jednotlivých děl různých národů a v různých jazycích.\n\nPředmětem komparatistiky je světová literatura, tj. písemnictví všech jazyků, národů a kultur. Komparatista pak může zkoumat vztah mezi dvěma konkrétními díly (např. vztah Heśiodovy Theogonie a eposu Enúma eliš), mezi souborem děl různých národů (např. vliv německé barokní lyriky na českou), případně celých kulturních okruhů (např. literatura zenového buddhismu a beat generation). Komparatista tedy musí mít široký kulturní rozhled a patřičnou jazykovou výbavu.\n\nPřes svou staletou existenci nemá komparatistika v současné době pevné postavení v rámci literární vědy, resp. teorie kultury; již od meziválečné doby probíhají akademické diskuse, čím že vlastně komparatistika jest, na což existují různé pohledy:\n\nCORBINEAU-HOFFMANN, Angelika. \"Úvod do komparatistiky\". 1. vyd. Praha: Akropolis, 2008. 207 s.\n\nGUILLÉN, Claudio. \"Mezi jednotou a růzností: úvod do srovnávací literární vědy\". Vyd. 1. Praha: Triáda, 2008. 453 s.\n"}
{"id": "176251", "url": "https://cs.wikipedia.org/wiki?curid=176251", "title": "Chovd gol", "text": "Chovd gol\n\nChovd gol ( ) je řeka v západním Mongolsku (ajmagy Bajanölgijský, Uvský, Chovdský). Je to největší řeka Mongolského Altaje. Je 516 km dlouhá. Povodí má rozlohu 50 000 km².\n\nPramení na jižních svazích masívu Tabyn Bogdo Ola. Na horním toku protéká Chovdskými jezery. Poté se prořezává výběžky severních svahů Mongolského Altaje. Na dolním toku teče přes Kotlinu velkých jezer. Tady vytváří bažinatou deltu. Rozděluje se na tři ramena a ústí do jezera Char Us núr. Přes průtoky a jezero Char núr odtéká voda dál do řeky Zavchan gol.\n\nNejvětší přítoky jsou průtok Usun Cholaj od jezera Ačit núr zleva a řeka Bujant gol zprava.\n\nNa řece leží hlavní město ajmagu Ölgij a centra sumů Bilú a Cul Ulán (Bajanölgijský ajmag) a centrum sumu Bajanchušú (Chovdský ajmag).\n\nZdrojem vody je tající sníh a dešťové srážky. Vodnost řeky je nejvyšší v květnu a v červnu. Průměrný roční průtok na dolním toku činí 100 m³/s.\n\nVyužívá se na splavování dřeva.\n"}
{"id": "176256", "url": "https://cs.wikipedia.org/wiki?curid=176256", "title": "Karel Škrabal", "text": "Karel Škrabal\n\nKarel Škrabal (* 21. června 1969 Jihlava) je český básník a novinář, člen brněnské literární skupiny Vítrholc. S novinařinou začal v roce 1992 jako brněnský zpravodaj v redakci \"Českého deníku\". Pak pracoval v \"Lidových novinách\" a později pro televizi Nova. V \"MF DNES\" byl zaměstnaný od 1. května 1998. Pracoval zde jako editor, od září 2004 do března 2010 byl vedoucím krajské regionální redakce MF DNES v Brně, která zajišťuje výrobu regionálních příloh pro jižní Moravu, Brno a zpravodajství na webu brno.idnes.cz. Byl zástupcem šéfredaktora MF DNES se zaměřením na regionální redakce. K 30. dubnu 2014 z MF DNES odešel. Od 15. července 2014 pracuje ve zpravodajství České televize. Do března 2019 byl zástupcem šéfredaktora regionálního zpravodajství, od dubna 2019 pracuje v redakci kultury jako editor Událostí v kultuře. Od února 2014 provozuje webovou stránku Nedělní chvilka poezie.CZ, která každou neděli od 20:00 přináší originální blok básní, většinou konkrétního autora.\n\nVydal básnické sbírky:\n\n\nPublikoval poezii v literárních časopisech i webech, například v \"Hostu\" a \"Tvaru\". Je zastoupen v antologii Nejlepší české básně 2018 (nakladatelství Host).\n\n"}
{"id": "176258", "url": "https://cs.wikipedia.org/wiki?curid=176258", "title": "Hlasivky", "text": "Hlasivky\n\nHlasivky jsou párový orgán v hrtanu umožňující vznik hlasu. Strukturu hlasivky tvoří hlasivkový sval, hlasový vaz a sliznice. Hlasivky jsou vepředu přichyceny ke štítné chrupavce a vzadu k hlasivkové (arytenoidní) chrupavce. Vzduch, který při výdechu prochází hlasivkovou štěrbinou, může rozechvívat napjaté hlasivky, čímž vzniká hlas.\n\nLékařský obor zabývající se zdravím hlasivek a hlasu se nazývá foniatrie. \n\nPři pohledu z ústní dutiny jsou hlasivky vidět hned za hrtanovou příklopkou, která při polykání chrání vstup do hrtanu. Hlasivky se napínají mezi hlasivkovým výběžkem arytenoidní chrupavky a zadním okrajem štítné chrupavky.\n\nHlasivky jsou velice pružné - hlasový vaz, což je vlastně zesílená fibroelastická membrána hrtanu, je z elastických vláken a hlasivkový výběžek je tvořen elastickou chrupavkou. Hlasový vaz slouží jako opora měkčí sliznice. Přirozené napětí vazů pak může být ovlivňováno vůlí - ke každému hlasivkovému vazu přiléhá příčně pruhovaný hlasivkový sval (musculus vocalis).\n\nMezi vazy se nachází hlasivková štěrbina neboli glottis (lat. \"rima glottidis\"), která má při dýchání tvar protáhlého, rovnoramenného trojúhelníku - při fonaci však napětí svalů způsobí, že se k sobě hlasivky po celé délce přiblíží.\n\n"}
{"id": "176260", "url": "https://cs.wikipedia.org/wiki?curid=176260", "title": "Kostel svatého Bartoloměje (Kolín)", "text": "Kostel svatého Bartoloměje (Kolín)\n\nChrám svatého Bartoloměje v Kolíně je významnou gotickou sakrální stavbou. Vybudován byl ve druhé polovině třináctého století ve formách rané gotiky. Z této stavební fáze se dochovalo trojlodí s dvojicí osmibokých západních věží. Ve čtrnáctém století byl pak Petrem Parléřem vybudován zcela nový, vysoký, „katedrální“ chór s věncem kaplí. Na začátku 16. století byla přistavěna zvonice. Kostel je na seznamu národních kulturních památek.\n\nRaně gotický kostel byl založen pravděpodobně krátce po založení královského města Kolína v polovině 13. století. Archeologické nálezy svědčí, že již dříve se na jeho místě nacházel jiný kostel. Zakladatelem a stavebníkem byl nejspíše král Přemysl Otakar II. Výstavbu zpočátku vedla přemyslovská stavební huť. Vycházela při tom ze soudobých saských, durynských a severofrancouzských vzorů. Stavba byla dokončena před rokem 1300 vybudováním dvou štíhlých osmibokých věží na západním průčelí.\nV roce 1349 kostel vyhořel. K jeho obnově povolal Karel IV. v roce 1360 svého dvorního architekta Petra Parléře. Ten již v té době řídil stavbu chrámu sv. Víta v Praze. V Kolíně zahájil výstavbu nového, vysokého chóru na místě původního presbytáře. Obnovený chrám byl vysvěcen roku 1378.\n\nKoncem 15. století byla narušena zvoněním statika severní věže. Proto byla roku 1504 přistavěna samostatně stojící hranolová zvonice, kam byly přeneseny zvony z poškozené věže. Až do roku 1756 byly zavěšeny srdcem vzhůru. Roku 1728 byl na stěnu zvonice přenesen ze severní věže orloj, připomínaný roku 1494.\n\nNa jižní věži visel (pravděpodobně od roku 1442) legendární zvon Vužan, ulitý ze zvonoviny s vysokým podílem stříbra a opatřený obručí z ryzího zlata. Podléhal zvláštnímu bezpečnostnímu režimu a byl střežen jako jeden z největších pokladů města. Byl však zničen při velkém požáru města v roce 1796. Tehdy byl zničen i orloj a poškozeno vnitřní vybavení chrámu.\n\nV druhé polovině 19. století vedl architekt Josef Mocker rozsáhlou puristickou přestavbu chrámu (podobně jako u pražského chrámu sv. Víta nebo hradu Karlštejna). Za tímto účelem byl roku 1878 založen \"Spolek na dostavění děkanského chrámu v Kolíně\". Obnova byla dokončena roku 1910. V roce 1945 byl kostel poškozen výbuchem bomby při náletu. Generální rekonstrukce byla zahájena roku 1963 a trvá dodnes. V roce 1995 byl areál chrámu vyhlášen národní kulturní památkou.\n\nV rámci Programu záchrany architektonického dědictví bylo v letech 1995–2014 na opravu památky čerpáno 41 960 000 Kč.\n\nVlastní kostel je trojlodní stavba, postavená v gotickém slohu. Nižší, západní část je raně gotická s vnějším opěrným systémem. Na severní straně se nacházejí dva vstupní portály. Tympanon pravého portálu je kopií původní plastiky ze 13. století, která byla sňata při rekonstrukci na konci 19. století. V současnosti se originál nachází v Lapidáriu Národního muzea v Praze. Na západním průčelí se nachází původní vstup do kostela. Nad ním je kruhová gotická rozeta (zdobené okno). Po obou stranách průčelí stojí štíhlé osmiboké věže, vysoké 66 metrů, které původně sloužily jako zvonice. Z jižní strany je přistavěna Kokovská kaple s oltářem Panny Marie Bolestné.\n\nNa západní část navazuje vysoký chór (kůr) ze 14. století, který vystavěl na místě původního kněžiště Petr Parléř. Okolo kněžiště se mezi opěrnými sloupy nachází (zleva doprava) sakristie a věnec šesti kaplí – Mlynářské, Sladovnické, Řeznické, Šperlingovské, Svatojánské a Svatováclavské. O jednotlivé kaple se v minulosti staraly městské cechy. Ve Sladovnické kapli je pohřben Jan Kolovrat Žehrovský, účastník mírové výpravy vyslané králem Jiřím z Poděbrad. Novogotický hlavní oltář pochází z počátku 20. století a je dílem žáků sochařské školy v Hořicích. Pod kněžištěm se nachází krypta, v níž jsou v malovaných rakvích pohřbeni významní měšťané. Na stěnách vnějších lodí visí 14 zastavení křížové cesty, vyřezaných z dubového dřeva Františkem Bílkem v letech 1910–1913.\n\nNa severní chrámové zdi je umístěna pamětní deska s latinským textem, který v překladu znamená: „\"Tato stavba kůru byla počata dne 20. ledna léta Páně 1360 za nejjasnějšího knížete Karla, z Boží milosti císaře římského a krále českého, prací mistra Petra z Gmundu, kameníka.\"“ Uvnitř chrámu na sebe hledí bysty Petra Parléře a Karla IV.\n\nPozdně gotická zvonice stojí samostatně v blízkosti severní věže. V nejvyšším patře se nachází bývalý byt hlásného s ochozem. V nižším patře je zavěšeno pět zvonů. Původních šest zvonů z roku 1797 bylo za druhé světové války zabaveno Němci, roztaveno a použito pro vojenské účely. Zvony Václav a Sanktusník byly po válce provizorně přeneseny z kostela sv. Víta na Zálabí. Zvon kohoutek z roku 1610 pravděpodobně pochází z městského popraviště. Zvony Bartoloměj a Jan Pavel byly nově odlity v roce 2000.\n\nV těsné blízkosti Parléřova chóru se na místě dřívější hradební bašty nachází barokní kostnice.\n\n\n"}
{"id": "176263", "url": "https://cs.wikipedia.org/wiki?curid=176263", "title": "Klokaní ostrov", "text": "Klokaní ostrov\n\nKlokaní ostrov () je po Tasmánii a Melvillově ostrově třetím největším ostrovem Austrálie. Od mysu Cape Jervis na pobřeží Jižní Austrálie je vzdálen přibližně 13 km. Je přibližně 145 km dlouhý a místy 60 km široký. Po obvodu má 450 km malebného a divokého pobřeží. Ostrov je vzdálen 120 km vzdušnou čarou od Adelaide a je vyhlášeným rekreačním rájem, hlavně pro milovníky přírody.\n\nV dobách před objevením Evropany zde žili domorodci Austrálci. Dokazují to nálezy primitivních kamenných nástrojů. Tyto nálezy jsou staré nejméně deset tisíc let. Jak a kdy domorodci opustili ostrov zůstává dodnes neobjasněno. Klokaní ostrov pojmenoval Matthew Flinders v roce 1802, jakož to první Evropan který ostrov spatřil, podle klokanů na březích ostrova, jimiž se celá posádka živila z nedostatku jiné stravy. Prvním kdo se na ostrově usadil byli uprchlí trestanci a ztroskotanci kteří si zde založili pirátskou základnu. V roce 1827 toto pirátské hnízdo zlikvidovali britští vojáci. V roce 1836 sem přišli první oficiální osadníci, kteří se tu ovšem udrželi pouhé 4 roky. Tito osadníci se poté přesunuli na pevninu a založili město Adelaide. Proto Klokaní ostrov zažil postupné osídlování po celé 19. století. V roce 1803 jako první ostrov zmapoval Nicolas Baudin.\n\nNa ostrově žije přes milion ovcí, z nichž většina je plemene Merino. Ještě do nedávna byly ovce hlavním zdrojem obživy. Z ovčího mléka se zde vyrábějí delikátní sýry kontinentálního typu. Cena ovčí vlny v posledních letech dramaticky poklesla a tak farmáři hledají i jiné zdroje obživy.\n\nNa ostrově je dnes 140 chovatelů sladkovodních raků. Vývozním artiklem je též med od včel, jež sem byly dovezeny v roce 1881 z italské Ligurie.\nMezi další zdroje obživy patří chov ušní, ústřic a slávek, výroba olivového oleje a začíná se zde opět destilovat eukalyptový olej.\n\nSpojení s ostrovem zajišťují dva trajektové spoje. První je osobním trajektem z \"Glenegu\" místní části Adelaide do \"Kingscote\", a druhý přepravní trajekt z \"Cape Jervisu\" do \"Penneshawu\". Třetí možností je 30 minutová cesta letadlem z \"Adelaide\" na letiště v \"Kingscote\". Ostrov je hustě pokrytý 1600 kilometrovou sítí silnic. Ovšem asfaltový povrch mají jen hlavní tahy mezi většími osadami. Zbylé silnice mají povrch z červené drti a jsou velmi nebezpečné, hlavně když jsou vystaveny rozmarům přírody. Na ostrově jsou 4 půjčovny dopravních prostředků a funguje tu i autobusová linka z přístavu \"Penneshaw\" do \"American River\".\n\nV rámci zachování druhu byly na Klokaní ostrov vypuštěny koaly. Stalo se tak v roce 1923. Dnes je koala rozšířena po celém ostrově. Nemá zde přirozené predátory a nesužují ji nemoci a bakterie rodu Chlamydiae jako u pevninských koal. Koaly v hojné míře likvidují a ničí gumovníky a proto je jejich stav regulován. Odchycené kusy jsou přemisťovány do jiných částí Austrálie.\n\nV malé zátoce (\"Seal Bay\"), lemované strmými skalisky se nalézá útočiště lachtanů šedých. Ve zdejší kolonii našli ideální místo pro odchov svých mláďat.\n\nV národních parcích žije spousta klokanů, klokánků, ptakopysků či tučňáků. Zvířata zde pozbyla vší plachosti před návštěvníky a jsou velmi přítulná. Nedaleko \"Pelican Bay\" je ornitologická stanice.\n\nCelou jednu třetinu ostrova tvoří národní parky a chráněné rezervace. Je jich tu celkem 18.\n\n\nPrůměrná teplota Klokaního ostrova je mezi 11,4 °C – 19,1 °C. Letní teploty na ostrově nepřekračují 35 °C. Průměrná letní teplota se pohybuje od 20,8 °C do 25 °C. Zimní teploty od července do září jsou 8,4 °C – 14,6 °C.\nÚhrn ročních srážek na ostrově je 485 mm a průměrná síla větru je 14,7–17,7 km/h.\n\n"}
{"id": "176264", "url": "https://cs.wikipedia.org/wiki?curid=176264", "title": "Seznam ukrajinských spisovatelů", "text": "Seznam ukrajinských spisovatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "176265", "url": "https://cs.wikipedia.org/wiki?curid=176265", "title": "Balsas", "text": "Balsas\n\nBalsas ( ) je řeka v Mexiku (státy Puebla, Guerrero, Michoacán). Je 724 km dlouhá. Povodí má rozlohu 113 100 km².\n\nZdrojnice Atoyac a Nexapa pramení v jižní části Mexické pahorkatiny. Po celé své délce protéká horami. Na horním toku to je pohoří Atoyac a na středním Mescala. Ústí do Tichého oceánu. Vyznačuje se velmi rychlým tokem. V korytě jsou časté peřeje. Na horním toku zdrojnice \"Atoyac\" leží město Puebla.\n\n\nNa dolním toku u soutoku s Tapalcatepecem byla vybudována velká přehradní nádrž Infiernillo.\n"}
{"id": "176275", "url": "https://cs.wikipedia.org/wiki?curid=176275", "title": "Koniáš", "text": "Koniáš\n\nKoniáš je slovo s několika významy. Mimo jiné znamená:\n\nOdvozené slovo stejné výslovnosti je Coniáš, con pořádaný v Ústřední knihovně Městské knihovny v Praze od roku 2007.\n"}
{"id": "176278", "url": "https://cs.wikipedia.org/wiki?curid=176278", "title": "Jiří Šedivý (politik)", "text": "Jiří Šedivý (politik)\n\nJiří Šedivý (* 20. srpna 1963 Praha) je český politik a odborník v oblasti bezpečnostní politiky a obranného plánování, od září 2006 do ledna 2007 ministr obrany ČR, v letech 2007 až 2010 náměstek generálního tajemníka NATO pro obrannou politiku a plánování, v letech 2010 až 2012 náměstek ministra obrany ČR, v letech 2012 až 2019 velvyslanec ČR při NATO.\n\nJe absolventem katedry válečných studií King's College v Londýně, v roce 1999 obhájil doktorát na Univerzitě Karlově, kde v letech 1995–2003 vyučoval mezinárodní politiku a bezpečnostní studia. Zároveň v letech 2000–2003 přednášel také na University of New York in Prague.\n\nOd listopadu 2010 do srpna 2012 byl 1. náměstkem ministra obrany České republiky. V letech 2007–2010 zastával pozici náměstka generálního tajemníka NATO pro obrannou politiku a plánování, předtím byl ministrem obrany v první vládě Mirka Topolánka.\n\nPřed jmenováním ministrem byl pracovníkem Evropského centra pro bezpečnostní studia George C. Marshalla v Německu, předtím šest let vedl Ústav mezinárodních vztahů.\n\nJeho otcem je diplomat a bývalý český ministr zahraničí Jaroslav Šedivý.\n\nOd září 2012 vykonával funkci mimořádného a zplnomocněného velvyslance ČR při NATO. V srpnu 2019 jej na této pozici nahradil dosavadní náměstek ministra obrany ČR Jakub Landovský.\n\nŠedivý obsadil od 1. září 2019 novou funkci zvláštního zmocněnce pro odolnost a nové hrozby v rámci boje proti dezinformacím a nepřátelskému vlivu cizích mocností zřízenou Ministerstvem zahraničí v ohledu na ruské vlivy a bezpečnostní hrozby v ČR.\n\n"}
{"id": "176282", "url": "https://cs.wikipedia.org/wiki?curid=176282", "title": "Seznam významných raně středověkých center střední Evropy", "text": "Seznam významných raně středověkých center střední Evropy\n\nSeznam významných raně středověkých center střední Evropy:\n\n\n"}
{"id": "176284", "url": "https://cs.wikipedia.org/wiki?curid=176284", "title": "Metro v Tokiu", "text": "Metro v Tokiu\n\nTokijské metro je vedle Japonských drah (Japan Railways Group neboli JR) nejdůležitějším a nejvyužívanějším dopravním systémem v Tokiu. Je provozováno dvěma subjekty, jedním je stejnojmenná soukromá společnost Tokijské metro (, \"Tókjó metoro\") , druhým pak městský úřad, který spravuje linky známe pod názvem Toei (, lit. „provozovaný metropolitním úřadem“).\n\nPlným názvem Tokijské metro, akciová společnost (, \"Tókjó Čikatecu Kabušiki-gaiša\"), Tokijské metro je soukromá společnost vlastněná zčásti japonskou vládou, zčásti městským úřadem. Provozuje celkem 9 linek.\n\nLinky Tóei spravuje Tokijský metropolitní úřad pro veřejnou dopravu (, \"Tókjó-to kócú-kjoku\"). Jsou celkem čtyři.\n\nKromě toho Tokijský metropolitní úřad pro veřejnou dopravu provozuje jedinou tokijskou tramvajovou linku Toden Arakawa (), městské autobusy a jednokolejku v zoologické zahradě v Uenu.\n\nLinky metra a Toei jsou odděleny, stejných tratí využívají výjimečně. Oproti tomu tratí Japonských drah využívají obě společnosti poměrně často. Vzniká tak kombinovaný provoz podzemních a nadzemních drah, tzv. „through-service“.\n\nPokud cestující vlastní předplacenou časovou jízdenku, může využívat bez příplatku služeb obou společností, v opačném případě je nutno koupit si novou jízdenku při přestupu, nebo předem jízdenku přestupní.\n\nJízdenky se zakupují před vstupem do přepravního prostoru v prodejních automatech, cena se stanovuje podle vzdálenosti, která cestujícího dělí od cílové stanice. Po označení jízdenky cestující vstoupí do přepravního prostoru a do té doby, dokud využívá stejné společnosti, se může do cílové stanice dopravit libovolným způsobem, v libovolném čase (max. 24 hodin). V případě, že z přestupního prostoru vystupuje dále, než určuje cena jízdenky, není turniketem puštěn a zbývající cena se musí doplatit v k tomu účelu určených automatech, nebo u zřízence.\n\nVšeobecně jsou ceny japonské podzemní dopravy relativně vysoké, např. cena za ujetí vzdálenosti tří stanic se v průměru blíží 200 jenům. Na druhou stranu se vedení linek snaží vycházet vstříc cestujícím neovládajícím japonštinu, informace o příští stanici a přestupech jsou tak ve vlacích hlášeny japonsky i anglicky, jména stanic jsou psána nejen znaky, ale i hiraganou a latinkou, automaty na jízdenky mohou být přepnuty do angličtiny, apod.\n\nJaponské metro je známé svou přesností, čistotou a častou frekvencí spojů, avšak chybí noční provoz, poslední vlaky vyráží kolem půlnoci a jezdit začínají kolem páté ráno.\n\n"}
{"id": "176288", "url": "https://cs.wikipedia.org/wiki?curid=176288", "title": "Vodní nádrž Mostiště", "text": "Vodní nádrž Mostiště\n\nVodní nádrž Mostiště, zvaná též Mostišťská přehradní nádrž, leží na řece Oslavě severně od Velkého Meziříčí.\n\nRozprostírá se na ploše cca 93 ha a její 340 m dlouhá sypaná hráz je schopna zadržet 11 937 000 m³ vody. Po jejím plném napuštění vodou v roce 1961 vzniklo jezero 5385 m dlouhé s nepravidelnou šířkou nepřesahující 1000 m. Svojí kapacitou se řadí mezi středně velké přehrady v Česku. Hráz byla vytvořena z kamení, lámaném v kamenolomu v prostoru zatopeného jezera. Pravá část hráze je obloukem s poloměrem 150 m, levá část je přímá. Na pravém břehu se nachází bezpečnostní přeliv s hranou o délce 54 m.\n\nHráz stojí na území obce Vídeň, vodní nádrž zasahuje zejména pravou částí i do území města Velké Meziříčí (katastrální území Mostiště u Velkého Meziříčí a Olší nad Oslavou), levou částí do obcí Vídeň a Bory (k. ú. Dolní Bory).\n\nMezi lety 2006 a 2016 bylo do rekonstrukce a rozvoje nádrže investováno přibližně 500 milionů Kč. V roce 2017 bylo oznámeno, že vodní nádrž Mostiště je v dobrém stavu a bez zjevných a podstatných závad.\n\n\nPrůměrný průtok činí 1,42 m³/s.\n\nSlouží jako zásobárna pitné vody pro více než 70 000 obyvatel z asi 100 obcí. Mezi její další využití patří ochrana měst před povodněmi, optimalizování průtoku v letních měsících, energetika. Na Třebíčsko přiteče z nádrže přibližně 1 milion krychlových metrů vody ročně. Zprovoznění vodovodu do Třebíče proběhlo 29. listopadu 1966. Přehrada má i turistické využití, stejně jako vodovod z nádrže vedoucí směrem k Třebíči, u Rudíkova byla postavena armaturní šachta v podobě ponorky a u Hroznatína vodojem v podobě jehlanu.\n\n"}
{"id": "176290", "url": "https://cs.wikipedia.org/wiki?curid=176290", "title": "Petr Den", "text": "Petr Den\n\nPetr Den, \"vlastním jménem\" Ladislav Radimský (3. dubna 1898, Kolín – 9. září 1970, New York) byl český právník, diplomat, esejista a publicista publikující převážně pod pseudonymem Petr Den. Některé publicistické příspěvky podepisoval také jako Vilém Kostka. Je znám především díky svým příspěvkům vysílaným v období komunistické totality exilovými stanicemi Hlas Ameriky a Rádio Svobodná Evropa.\n\nNa Karlově univerzitě vystudoval práva. (Promoval v roce 1921) Poté studoval právo ještě v Paříži a v Haagu. V letech 1920-1948 byl zaměstnancem ministerstva zahraničních věcí. Pracoval na ČS vyslanectvích v Bukurešti, Berlíně, Ženevě a Bernu. Jako znalec národního hospodářství se zúčastnil mezinárodních konferencí a zasedání společnosti národů. Za druhé světové války odešel z diplomacie a na Ministerstvu zahraničních věcí pracoval v oddělení pro Společnost národů. Roku 1945 byl jmenován členem přípravné komise Organizace spojených národů. V roce 1946 pak odjel do New Yorku jako zplnomocněný ministr a zástupce stálého delegáta Československé republiky v OSN. Po komunistickém puči ukončil spolupráci s ministerstvem zahraničí a zůstal v USA jako emigrant. V roce 1963 spoluzakládal exilovou Československou společnost pro vědy a umění.\n\nVedle diplomatické aktivity byl velmi aktivní literárně. Pracoval jako redaktor několika nikoli nevýznamných exilových časopisů, mj čtvrtletníku Proměny (časopis společnosti pro vědy a umění). Je autorem stovek nejrůznějších krátkých textů, které byly publikovány nejen prostřednictvím zmíněných exilových rozhlasových stanic, ale také časopisecky a knižně. Roku 1932 získal první cenu v literární soutěži Nakladatelství Melantrich. Již ve třicátých letech také vydal první publikace (\"Tvůrcem snadno a rychle\", Melantrich 1933; \"Petr Den se vadí s českou literaturou\", Melantrich 1934). Ještě o něco dříve však začal přispívat i do četných periodik (Lidové noviny, Přítomnost, Zahraniční politika, Naše Doba, Kvart, Listy pro umění a kritiku, Kritický měsíčník, aj). Po válce mu v Čechách vyšly knihy: \"Řeči ke gymnasistům\", Česká grafická unie 1946 a \"Pětkrát Kolín\", Aventinum 1947.\n\nV exilu pak vydal více než deset publikací (\"Mexické divertimento\", Sklizeň 1954; \"Době proti srsti\", Edice Svědectví 1958; \"Evropan na Manhattanu\", Sklizeň svobodné tvorby 1958; \"Radost ve Veselí\", Křesťanská akademie 1960; \"Počítadlo\", Universum Press 1961; \"Světélko jen malé\", Křesťanská akademie 1963; \"Na táčkách s domovem\", Sklizeň 1963; \"O kocourovi bez bot\", Sklizeň svobodné tvorby 1970; \"Naší mládeži\", Křesťanská akademie 1973) Pod vlastním jménem pak navíc vydal ještě politické eseje: \"Rub a líc našeho národního programu v atomovém věku\", Křesťanská akademie 1959; \"Cesta k politickému poznání - pokus o nástin vědecké politiky\", Křesťanská akademie 1966; \"Skloňuj své jméno, exulante! Pokus o pochopení bídy a slávy exilu\", Křesťanská akademie 1967; \"Než bude pozdě! Pamflet na Sacharovo téma o nápravě věcí lidských\", Naše hlasy 1969. Své úvahy, eseje, recenze, glosy atd. publikoval také v řadě exilových časopisů (Sklizeň, České slovo, Nový život, Naše hlasy, Zápisník, Texty, Hlas domova, Archa).\n\nTyto texty, stejně jako většina knih však dodnes čeká na nové vydání a zhodnocení odborné veřejnosti. Literární dílo Petra Dena je totiž dodnes i mezi badateli poměrně neznámé. Po roce 1989 u nás zatím v reedici vyšla v roce 1991 pouze kniha \"Světélko jen malé\" a roku 1997 kniha \"Pětkrát Kolín\" (pod názvem \"Město\" a s doprovodem fotografií Jaromíra Funkeho).\n\nV roce 1992 mu byl udělen in memoriam Řád Tomáše Garrigua Masaryka.\n\nV roce 2015 vyšel rozsáhlý soubor jeho korespondence s exilovým teologem Karlem Vránou (\"Promiňte tu čmáraninu. Korespondence Ladislava Radimského a Karla Vrány o exulatnství, literatuře, historii a filozofii\", vyd. M. Přibáň, Praha : Libri prohibiti 2015, 537 s. ISBN 978-80-87656-09-9).\n\n\n"}
{"id": "176292", "url": "https://cs.wikipedia.org/wiki?curid=176292", "title": "Sojuz 14", "text": "Sojuz 14\n\nSojuz 14 byl let sovětské kosmické lodi v rámci programu Sojuz. Kosmonauty Jurije Arťuchina a Pavla Popoviče vynesl na vesmírnou stanici Saljut 3. Mise byla součástí sovětského programu Almaz na vyhodnocení vojenských možností pilotovaných letů. V době 16denního letu nebyla jeho vojenská povaha a ani vojenská povaha samotné stanice sovětskými oficiálními místy oznámena.\n\n\n\nKosmická loď se dvěma kosmonauty na palubě odstartovala pomocí stejnojmenné rakety z kosmodromu Bajkonur večer 3. července 1974. Byl to 49. let kosmické lodi s kosmonauty z naší planety.\n\nLoď se podařilo připojit s pomocí automatiky a v posledních 100 metrech ručně po dvou dnech letu k sovětské orbitální stanici Saljut 3. Potom oba členové posádky přestoupili do stanice.\nPosádka testovala schopnosti orbitální stanice jako pilotovaného vojenského satelitu. Zároveň byly prováděny testy systémů Almazu jako například fotovoltaických panelů. Byla prováděna i lékařská vyšetření s aparaturou \"Polynom 2M\". Kosmonauti věnovali denně dvě hodiny cvičení a díky tomu byli později schopni sami na Zemi z kabiny vylézt vlastními silami. Byly pořizovány spektrogramy horizontu Země i snímkován povrch, zejména Asie a Atlantiku. Souběžně s nimi byly do mezinárodního meteorologického programu TROPEX 74 zapojeny další sovětské družice Meteor. Volací znak lodě byl Berkut.\n\nPřípravy k přistání byly prováděny předposlední den letu. Den poté 19. července se posádka oblékla do skafandrů, přestoupila do Sojuzu a zahájila sestup. Během něj se odpojily a shořely části Sojuzu vyjma kabiny. Ve výši 7 km se otevřel padák a nad zemí se zapojily přistávací motory. K přistání kabiny došlo 19. července s odchylkou pouze 2 km v přistávací oblasti 140 km jihovýchodně od Džezkazganu v Kazachstánu.\n\n"}
{"id": "176293", "url": "https://cs.wikipedia.org/wiki?curid=176293", "title": "Sojuz 15", "text": "Sojuz 15\n\nSojuz 15 byl let sovětské kosmické lodě v rámci programu Sojuz, celkem padesátá loď vyslaná ze Země.\n\n\nMělo se jednat o druhou pilotovanou misi na orbitální stanici Saljut 3 a pravděpodobně vojenského charakteru. Posádkou byli kosmonauti palubní inženýr Lev Ďomin a velitel lodě Gennadij Sarafanov. Spojení se Saljutem se jim opakovaně nezdařilo pro poruchu automatického setkávacího systému \"Igla\" a protože loď neměla rezervní nebo manuální systém, musel být zamýšlený třicetidenní let výrazně - na dva dny - zkrácen. Podařila se pouze vizuální kontrola povrchu stanice ze vzdálenosti 30 metrů. Loď přistála na padáku bez problémů 48 km jihozápadně od města Celinogradu.. Bylo to první noční přistání Sojuzu.\n\n"}
{"id": "176296", "url": "https://cs.wikipedia.org/wiki?curid=176296", "title": "Sojuz 16", "text": "Sojuz 16\n\nSojuz 16 byl testovací let s dvoučlennou posádkou v rámci programu Sojuz, který sloužil na přípravu spojení americké a sovětské kosmické lodě pro misi Sojuz-Apollo.\n\n\n\nSojuz 16 pomocí stejnojmenné rakety odstartoval z kosmodromu Bajkonur 2. prosince 1974 se dvěma kosmonauty na palubě. Loď byla navedena na dráhu uvažovanou pro pozdější let Sojuzu k Apollu při spojení na oběžné dráze, tedy zhruba 224 km nad Zemí.\n\nKosmonauti Anatolij Filipčenko a Nikolaj Rukavišnikov vyhodnocovali modifikovanou kosmickou loď Sojuz a nově zkontrolovaný spojovací mechanismus (stykovací prstenec-iluminátor), který dovoloval spojení nekompatibilních kosmických lodí. Dalšími změnami bylo např. snížení atmosférického tlaku, zvýšení obsahu kyslíku, vně byl instalován optický terč usnadňující přibližovací manévr. Mimo těchto příprav bylo prováděno snímkování vybraných území.\n\nKromě toho šestidenní let otestoval spolupráci sovětského a amerického pozemního řídícího střediska a uspokojil oficiální americká místa ohledně bezpečnosti lodí Sojuz. Mise se uskutečnila přesně podle plánu a zástupci administrativy Sovětského svazu a USA vyjádřili spokojenost se spoluprací posádky a pozemních středisek.\n\nS pomocí raketového motoru se loď zbrzdila a začala přistávat. Odpojila se kabina s kosmonauty a na padáku přistála 300 km na sever od města Džezkazganu. Kosmonauti se po přistání cítili dobře, všechny nové systémy pracovaly normálně..\n\n"}
{"id": "176297", "url": "https://cs.wikipedia.org/wiki?curid=176297", "title": "Schwarzenberg", "text": "Schwarzenberg\n\nSchwarzenberg je jméno několika míst a obcí v Německu, Rakousku a Švýcarsku.\n\n\nZámek Schwarzenberg u Scheinfeldu ve Francích, asi 50 km severozápadně od Norimberku, dal rodové jméno (predikát) šlechtickému a od roku 1670 knížecímu rodu Schwarzenbergů, kteří sídlili od 17. století především v jižních Čechách, kde knížata ze Schwarzenbergu a vévodové krumlovští založili tzv. Schwarzenberské dominium. \n\nZ rodu Schwarzenbergů vzešla řada významných osob:\n\n\n\n"}
{"id": "176298", "url": "https://cs.wikipedia.org/wiki?curid=176298", "title": "Orikumi", "text": "Orikumi\n\nOrikumi je město ležící v Albánii. Nese název podle starověkého řeckého města, které se nacházelo na břehu Jónského moře. Rozkládá se jižně od města Vlora, na hlavním silničním tahu směrem k Sarandě. V jeho blízkosti se nachází také poloostrov Karaburun a opuštěná vojenská základna.\n\nPod názvem Oricum bylo založeno řeckými kolonisty již v 7. či 6. století př. n. l. Za dob Turků bylo město přejmenováno na Pashaliman, dnes nese název Orikumi a má 6 358 obyvatel.\n"}
{"id": "176299", "url": "https://cs.wikipedia.org/wiki?curid=176299", "title": "Kostnická jednota", "text": "Kostnická jednota\n\nKostnická jednota je spolek evangelických křesťanů, kteří se hlásí k odkazu české reformace, M. Jana Husa a J. A. Komenského. Současný oficiální název zní Kostnická jednota - Sdružení evangelických křesťanů, z. s.\n\nVznikla 28. září 1903. Jako spolek se ustavila v roce 1905 (podle zákona č. 134/1867 ř. z. o právu spolčovacím). Jedná se o první ekumenickou organizaci u nás. Od svého vzniku se zasazovala o zřízení evangelické teologické fakulty. V roce 1921 organizovala repatriaci cca 140 rodin potomků pobělohorských exulantů (většinou z Polska). \nUdržovala kontakty s českými evangelickými sbory na Ukrajině (Bohemka, Veselynivka a Alexandrovka).\n\nVydává Evangelický týdeník Kostnické jiskry.\n"}
{"id": "176300", "url": "https://cs.wikipedia.org/wiki?curid=176300", "title": "Onon", "text": "Onon\n\nNázev Onon může znamenat:\n\n"}
{"id": "176301", "url": "https://cs.wikipedia.org/wiki?curid=176301", "title": "Valdov", "text": "Valdov\n\nNázev Valdov má více sídel:\n"}
{"id": "176305", "url": "https://cs.wikipedia.org/wiki?curid=176305", "title": "Železničná spoločnosť Slovensko", "text": "Železničná spoločnosť Slovensko\n\nFirma Železničná spoločnosť Slovensko, a.s. (VKM: ZSSK) se sídlem v Bratislavě je\nnejvětším slovenským provozovatelem osobní železniční dopravy.\n\nSpolečnost vznikla 1. ledna 2005, kdy došlo k rozdělení firmy Železničná spoločnosť na provozovatele osobní dopravy s názvem Železničná spoločnosť Slovensko a provozovatele nákladní železniční dopravy Železničná spoločnosť Cargo Slovakia. Po svém předchůdci firma zdědila nejen část majetku, ale i logo a zkratku ZSSK.\n\nSpolečnost provozuje osobní dopravu na podstatné části sítě provozovatele dráhy Železnice Slovenskej republiky. Na několika regionálních drahách však již osobní dopravu neprovozuje, neboť její provozování zastavil už její předchůdce Železničná spoločnosť. Při svém vzniku měla ZSSK na síti ŽSR jediného konkurenta, firmu Bratislavská regionálna koľajová spoločnosť.\n\nKromě normálněrozchodných tratí provozuje také osobní dopravu na následujících úzkorozchodných tratích:\n\nPři svém vzniku byly do společnosti vloženy také následující lanové dráhy ve Vysokých Tatrách:\n\nNa počátku roku 2006 byly všechny lanové dráhy prodány společnosti Tatranské lanové dráhy (součást investiční skupiny J&T) za částku 184 868 mil. Sk. Společnost Tatranské lanové dráhy již uvedené lanovky měla v nájmu od roku 2004 na základě vítězství v mezinárodním tendru uskutečněném v roce 2003.\n\n"}
{"id": "176306", "url": "https://cs.wikipedia.org/wiki?curid=176306", "title": "Vodní nádrž Slapy", "text": "Vodní nádrž Slapy\n\nVodní nádrž Slapy je přehradní nádrž na řece Vltavě u obce Slapy ve Středočeském kraji. Podle rozlohy (11,626 km²) je šestou největší přehradou v České republice. Její hloubka je 58 m a hladina se nachází v nadmořské výšce 271 metrů.\n\nPřehrada byla postavena jako součást tzv. Vltavské kaskády v letech 1949–1955.\n\nHráz přehrady dlouhá 260 m a vysoká 60 m je založena na skalním podloží.\n\nVodní elektrárna Slapy byla uvedena do provozu v letech 1955–1956. V elektrárně jsou nainstalovány 3 Kaplanovy turbíny o výkonu 3× 48 MW. Plného výkonu je elektrárna schopna dosáhnout za 136 s.\n\n\nSlapy jsou na mnoha místech kamenitá, hluboká a rychle se svažující přehrada. Slapská přehrada vyniká lovem sumců, či úhoře říčního. Také se zde dá ulovit candát obecný, štika obecná nebo kapr obecný. Ideální rybolovné techniky jsou přívlač nebo sumcaření.\n\n"}
{"id": "176309", "url": "https://cs.wikipedia.org/wiki?curid=176309", "title": "Sojuz 26", "text": "Sojuz 26\n\nSojuz 26 byl let v rámci programu Sojuz, který se jako první úspěšně spojil s orbitální stanicí Saljut 6. Byl to začátek více méně permanentního pobytu sovětů ve vesmíru. Po dobu letu posádka vytvořila několik rekordů. Poprvé byly ve vesmíru spojeny tři vesmírné lodě (Sojuz 26, Sojuz 27 a Saljut 6) a poprvé sověti oznámili, že Saljut 6 má dva spojovací uzly. Tento let byl 61. letem kosmické lodě s posádkou z naší planety.\n\n\n\n\nUž samotný čas startu byl riskantní. Šlo o první start po neúspěchu Sojuzu 25 a posádka měla zůstat ve vesmíru v zimě, kdy je nejhorší počasí na místě startu a přistání. První připojení k orbitální stanici Saljut 6 předchozím Sojuzem se nepodařilo, takže jedním z prvních úkolů posádky bylo při výstupu do otevřeného vesmíru přezkoumat spojovací uzel, zda je nefunkční nebo poškozený. Výstup mimo kosmickou loď (EVA) se uskutečnil devátý den (19. prosince 1977) na oběžné dráze. Byl to první výstup Sovětů od roku 1969 a poprvé byl použit skafandr Orlan, který se dodnes používá na Mezinárodní vesmírné stanici. Druhým cílem výstupu bylo právě otestovat tento skafandr. Skafandr byl ponechán na stanici pro následující posádky.\n\nPosádka nejprve vstoupila do vzduchotěsné komory a oblékla si skafandry. Potom vypustila vzduch a Grečko se do poloviny těla vyklonil tak, že mohl manipulovat se spojovacím uzlem pomocí speciálně navržených nástrojů. Měl sebou barevnou televizní kameru, pomocí které poslal na Zemi obrázky své práce. Viděl, že spojovací mechanismus je v pořádku, což znamenalo, že chybný byl spojovací uzel na Sojuzu 25. Celý výstup trval 1 hodinu a 28 minut.\n\nSověty však nebylo oznámeno, že tento výstup málem vyústil v první úmrtí na oběžné dráze Země. Po dobu pobytu v přechodové komoře Romaněnko nebyl bezpečně připojen ke kosmické lodi a začal plavat ven do otevřeného prostoru. Když to zjistil Grečko, tak ho okamžitě zachytil za opasek. V rozhovoru povídal, že se zeptal „Juriji, kam jdeš?“. Grečko se vyjádřil, že tento incident byl napsán v knize Jamese Oberga tak, že zněl více nebezpečně, než ve skutečnosti byl, a že bezpečnostní lano sice nebylo zapnuté, ale ještě stále byl připojený elektrickými a komunikačními kabely, které by ho zastavily.\n\nRomaněnko s Grečkem v dalším průběhu své mise uvedli do chodu autonomní navigační systém Delta a zabývali se dalšími experimenty.\n\nZmiňovaný výstup EVA připravil cestu pro lednový start lodě Sojuz 27 s posádkou Vladimir Džanibekov a Oleg Makarov. Když se 11. ledna 1978 spojili s orbitální stanicí, bylo to poprvé, kdy tři kosmické lodě byly spolu spojené ve vesmíru. Bylo to také první použití obou spojovacích uzlů Saljutu 6 (do té doby se ani oficiálně nevědělo, že Saljut 6 má dva spojovací uzly).\n\nLoď Sojuz 27 zůstala připojena k orbitální stanici, zatímco první Sojuz 26 použila návštěva ke svému návratu na Zem. Loď Sojuz 26 s Džanibekovem a Makarovem přistála na padáku 16. ledna 1978 asi 310 km západně od Celinogradu.\n"}
{"id": "176311", "url": "https://cs.wikipedia.org/wiki?curid=176311", "title": "Sedm let v Tibetu", "text": "Sedm let v Tibetu\n\nSedm let v Tibetu (v originále \"Sieben Jahre in Tibet. Mein Leben am Hofe des Dalai Lama\"), někdy také nazývána jako \"Útěk do Tibetu\", je kniha rakouského horolezce a cestovatele Heinricha Harrera z roku 1952.\n\nKniha vypráví o mladém rakouském horolezci, který je roku 1939 v Indii zatčen z důvodu vypuknutí 2. světové války (přepadení Polska Německem, neboť Spojené království se s Německem ocitlo ve válečném stavu). Po mnoha pokusech o únik se mu útěk podařil. Tibetu dosáhl 17. května 1944 spolu s dalšími přáteli – uprchlíky. Avšak jejich útrapy neskončily. Místní obyvatelé se k nim chovali nepřátelsky a úředníci jim odmítli vydat povolení k pobytu. Museli se vrátit zpátky do Indie. Rakušan a jeho přátelé se ale nevzdávali. Naoko se vraceli zpátky, ale potom se obrátili zpět do Tibetu. Od Heinricha se pak někteří oddělili a zůstal jenom Peter Aufschneiter. Putovali spolu napříč Tibetem, poznali Tibeťany, někteří byli velmi přátelští, zažili útrapy, které museli prodělat nekonečně prázdnou pustinou, potkali také Khanpy – bandity.\n\nOba dva putují stále nelegálně, a tak je potěšilo, že dostali doprovod v podobě benpy z Lhasy, kam směřovali také Harrer s Aufschneiterem.\n\nA jednoho dne do \"zakázaného města\" opravdu došli. Byli přivítáni co nejsrdečněji. Pro Lhasu byli skutečnou raritou. Dennodenně proudili do domu, kde našli ubytování, lidé, aby spatřili dva Evropany, kteří prošli jejich zemí.\n\nHarrer se zde seznámil s lidmi, která se pak stali jeho přáteli. Poznal dokonce i rodinu mladého dalajlámy.\n\nHarrer získal stálé zaměstnání, dělal zakázky pro vládu i pro dalajlámu, stavěl pro něho kino, pracoval na jeho zahradě. Několikrát \"Živého Buddhu\" viděl, ale nikdy s ním nemluvil. Až jednou ho dalajláma pozval. Od té doby se stali dobrými přáteli.\n\nDruhá světová válka skončila, k moci se v Číně mezitím dostal Mao Ce-tung a začaly boje. Politické bouře ohrozily i Tibet. Čtrnáctý dalajláma se tak musel připravit na útěk. A nejen on. Pokud se chtěl zachránit, musel z Lhasy odejít i Harrer. Nebylo to lehké, protože v Tibetu našel svůj domov. Bylo to pro něho velmi bolestivé, ale musel odejít. Stalo se to v listopadu 1950.\n\nZanedlouho se na cestu vydal i sám dalajláma. Putoval víc jak devět let až dosáhl bezpečí.\n\nZa těch sedm let, co Harrer strávil v Tibetu, poznal tamní jedinečnou kulturu, zvyky i dobrosrdečnost obyvatel. Harrer po svém návratu do Rakouska otevřel muzeum věnované Tibetu.\nPodle knihy byly natočeny dva filmy. V roce 1956 natočil Hans Nieter dokumentární film \"Seven Years in Tibet\". V roce 1997 natočil režisér Jean-Jacques Annaud stejnojmenný dramatický film, hudbu složil John Williams. V hlavních rolích vystupovali herci Brad Pitt jako Heinrich Harrer a David Thewlis jako Peter Aufschnaiter.\n\nPíseň s názvem \"Seven Years in Tibet\" je součástí alba \"Earthling\" Davida Bowieho.\n"}
{"id": "176316", "url": "https://cs.wikipedia.org/wiki?curid=176316", "title": "Sojuz 28", "text": "Sojuz 28\n\nSojuz 28 byla sovětská kosmická loď typu Sojuz. Na oběžnou dráhu Země ji 2. března 1978 vynesla raketa Sojuz-U. Na palubě lodi byla dvoučlenná posádka – sovětský kosmonaut a velitel lodi Alexej Gubarev a československý kosmonaut-výzkumník Vladimír Remek. Jednalo se o čtvrtý let ke stanici Saljut 6. Den po startu se Sojuz 28 spojil se stanicí. Během týdenního pobytu návštěvníci pomáhali základní posádce – Juriji Romaněnkovi a Georgiji Grečkovi – v jejich vědeckém programu, provedli řadu televizních reportáží a také experimenty připravené československými odborníky z ČSAV.\n\nVladimír Remek byl první člověk ve vesmíru z jiného státu než ze Sovětského svazu či USA. Jednalo se o první pilotovanou misi programu Interkosmos, a úspěch československé kosmonautiky. Byl to 63. let kosmické lodě s posádkou z naší planety.\n\n\n\nV první polovině roku 1976 nabídl Sovětský svaz zemím sdruženým v programu výzkumu vesmíru Interkosmos účast v pilotovaných kosmických letech. V první fázi byla nabídka směrována k vládám Československa, Polska a Německé demokratické republiky.\n\nVýběr československých kosmonautů programu Interkosmos probíhal v červnu–listopadu 1976. Vybíralo se z pilotů československého vojenského letectva. Nejdříve lékařská komise Ústavu leteckého zdravotnictví v čele s plukovníkem Antonínem Dvořákem na základě pravidelných každoročních prohlídek určila 24 vhodných kandidátů. Ty v Praze důkladně vyšetřila, a vybrala osm a poté čtyři nejlepší – Ladislava Klímu, Oldřicha Pelčáka, Vladimíra Remka a Michala Vondrouška. V listopadu 1976 dalším kole testů v Moskvě sovětští lékaři ze čtveřice vybrali Pelčáka a Remka. Pro finalisty nebylo sovětské prostředí neznámé, oba od roku 1972 studovali na Vojenské letecké akademii J. A. Gagarina v Moskvě, a do Československa se vrátili až v létě 1976.\n\nV prosinci 1976 dvojice budoucích československých kosmonautů zahájila výcvik ve Středisku přípravy kosmonautů v Hvězdném městečku, společně s polskou a východoněmeckou dvojicí. Běžný základní výcvik byl dvouletý, kosmonauti programu Interkosmos procházeli jeho zkrácenou půlroční verzí. V květnu 1977 složili závěrečné zkoušky a poté byli rozřazeni do posádek; jednu tvořili plukovník Alexej Gubarev s Vladimírem Remkem, druhá se skládala z Nikolaje Rukavišnikova a Oldřicha Pelčáka. Oba sovětští kosmonauti měli zkušenosti z kosmického letu, Alexej Gubarev měl za sebou let Sojuzem 17 a měsíční pobyt na stanici Saljut 4 v roce 1975, Nikolaj Rukavišnikov absolvoval dva lety celkem v délce osmi dnů – na Sojuzu 10 roku 1971 a Sojuzu 16 roku 1974.\n\nV létě 1977 rovněž proběhla diskuze o pořadí letů mezinárodních posádek. Stanoveno bylo na Československo, Polsko, NDR. Vliv na něj měla patrně jak politická, tak vědecká kritéria. Prestižní postavení Čechoslováka snad mělo překrýt hořkost z okupace roku 1968. Podle vzpomínek tehdejšího polského ministra obrany generála Jaruzelského se Poláci cítili ukřivděni, když jejich velikost a podíl na bojích 2. světové války nestačila na prvenství. Vědci účastnící se československého kosmického výzkumu navíc mohli vykázat vysokou aktivitu v programu Interkosmos, kde zodpovídali za 40 % plněných úkolů.\n\nOd podzimu 1977 probíhala příprava na let v posádkách, v polovině února 1978 obě posádky úspěšně složily závěrečné zkoušky, ve kterých byla podle hodnocení instruktorů dvojice Gubarev–Remek o něco lepší. I u závěrečných zkoušek se projevila zákulisní rivalita, když obě soupeřící skupiny nařkly protistranu, že napovídala „své“ posádce. Definitivní výběr letové posádky byl údajně konzultován i s československými politiky. Kosmonauti 18. února přiletěli na kosmodrom Bajkonur a 26. února se dozvěděli konečné rozhodnutí – poletí Gubarev s Remkem.\n\nPro československého kosmonauta připravili vědci Československé akademie věd ve spolupráci s dalšími institucemi šest experimentů. Byly to Chorella-1, Tepelná výměna-2, Oxymetr, Supos, Extinkce a Morava-splav.\n\nExperiment Chlorella-1 zkoumal růst řas. Před Remkovým letem už byly řasy do vesmíru přivezeny, ale v klidovém stavu, tentokrát byly naočkovány na živné půdy a zkoumán průběh jejich rozmnožování. Kontrolní populace řas rostla na Zemi za stejných podmínek, kromě stavu beztíže. V pokusu Tepelná výměna-2 byla srovnávána naměřená teplota těla s pocity kosmonautů. Cílem experimentu Kyslíkový režim bylo zjištění vlivu stavu beztíže na zásobování tkání (konkrétně kůže předloktí levé ruky) kyslíkem. Měření pomocí oxymetru proběhla před letem, v jeho průběhu i po něm. Experiment Supos spočíval ve zjišťování psychologického stavu kosmonautů před, během a po letu pomocí dotazníku. V exprimentu Extinkce Remek sledoval změny jasnosti hvězd při západu za obzor. Experiment Morava-splav využíval sovětskou pec Splav-1 k roztavení a pomalému (45 hodin) chladnutí vzorků chloridu měďného a olovnatého a chloridu stříbrného a olovnatého.\n\nKosmickou loď Sojuz 28 vynesla na oběžnou dráhu nosná raketa Sojuz-U. Odstartovala odpoledne 2. března 1978 v 15:28:10 UTC z kosmodromu Bajkonur na území Kazachstánu. Na palubě nesla dvoučlennou posádkou. Velitelem lodě byl 47letý Rus, sovětský kosmonaut plukovník Alexej Gubarev. Druhým byl československý kosmonaut-výzkumník kapitán Vladimír Remek.\n\nS orbitální stanicí Saljut 6, na které od 11. prosince 1977 žili Jurij Romaněnko a Georgij Grečko se kosmická loď spojila po svém 18. oběhu Země 3. března v 17:10 UTC (20:18 jejich, moskevského, času). Po třech hodinách kontrol a příprav návštěvníci vstoupili, přesněji vpluli, na stanici. První Vladimír Remek, za ním Alexej Gubarev.\n\nHostitelé přivítali návštěvu tradičně, chlebem a solí. Pak následovaly povinnosti, příjemné – předání balíčků, novin a dopisů od rodin a přátel – i nutné – vykládka Sojuzu. Už po dvaceti minutách Remek zahájil experiment Chlorella, o který se staral průběžně i v následujících dnech. Poté ještě kosmonauti zakonzervovali Sojuz 28 a ve 3 hodiny nového dne se uložili ke spánku.\n\nOdpočinek trval do 10:30, odpoledne Gubarev s Remkem věnovali lékařskému vyšetření, poté zahájili experiment Morava-splav. V závěru dne se věnovali dlouhodobému sovětsko-polskému experimentu \"Opros\", doplněnému českým Suposem. Šlo o vyplňování dotazníků, v nichž odpovídali na otázky týkající se zdravotního i psychického stavu.\n\nDalší den letu, 5. března, přišel na řadu experiment Oxymetr. Při zahájení prací kosmonauti zjistili poruchu napájení přístroje, zdroj sice improvizovaně nahradili sadou monočlánků, měření však už neproběhlo kompletně. Také proběhla mezinárodní tisková konference, vysílaná i Československou televizí.\n\nDopoledne 6. března Remek s Gubarevem připravili a provedli experiment Extinkce – pozorovali hvězdy. Odpoledne se věnovali sledování zemského povrchu, večer doběhl experiment Morava-splav. Dopoledne i po obědě 7. března kosmonauti ukládali vybavení s výsledky experimentů do Sojuzu. Odpoledne sledovali ledovce a sněžný pokryv na sovětském území. Proběhla i další televizní beseda. A došlo na experiment Tepelná výměna-2.\n\nDalší den, 8. březen, byl odpočinkový. Kosmonauti hovořili s rodinami a příbuznými na Zemi, opět promluvili do televize, Romaněnko s Grečkem si četli přivezenou korespondenci. 9. března se Gubarev a Remek připravovali na odlet. Nanosili vše potřebné do svého Sojuzu, výsledky experimentů do přistávacího modulu, odpad do zase orbitálního modulu (který je při návratu odhozen a shoří v atmosféře), orazítkovali přivezenou poštu.\n\nRáno 10. března se rozloučili se základní posádkou, vrátili se na svou loď Sojuz 28 a po 164 hodinách společného letu se od orbitální stanice odpojili. Pak s pomocí brzdícího motoru zahájili sestup. Loď se rozpojila na tři části, samotná kabina s posádkou se na padáku snesla na Zemi po 190 hodinách trvání expedice asi 310 km západně od Celinogradu v Kazachstánu. Pak vrtulníky dopravily kosmonauty do blízkého Arkalyku a odtud se letadlem vrátili do hotelu Kosmonaut na Bajkonuru.\n\nJako všechny pozdější mise programu Interkosmos trvala tato přibližně 7 dní a 21,5 hodin. Bylo to zřejmě proto, aby nevznikly spekulace, že Sovětský svaz upřednostňuje některou zemi před jinou.\n\n\n"}
{"id": "176317", "url": "https://cs.wikipedia.org/wiki?curid=176317", "title": "Což takhle dát si špenát", "text": "Což takhle dát si špenát\n\nCož takhle dát si špenát je česká filmová komedie s Jiřím Sovákem a Vladimírem Menšíkem v hlavní roli z roku 1977.\nTuto veselohru režíroval podle scénáře svého osvědčeného spolupracovníka Miloše Macourka režisér Václav Vorlíček. Titulní píseň s textem F. R. Čecha zpívá Jiří Schelinger. Svým námětem patří snímek mezi fantastické filmy. Herečka Iva Janžurová si zahrála ve filmu dvojroli, manželku Františka Lišky Libuši i jeho dceru Marcelku.\n\nDva čeští zlodějíčci Liška (Jiří Sovák) a Zemánek (Vladimír Menšík) jsou v podniku usvědčeni z krádeží materiálu. Po výkonu trestu a propuštění na ně už před bránou věznice čeká s nabídkou kšeftů Netušil s docentem Mlejnkem. Mlejnek je asistentem profesora Neubauera - vědce, který vyvíjí regenerační přístroj R191 pro zvýšení dojivosti krav. Mlejnek zároveň za zády profesora vynáší technologické know-how Netušilovi, který paralelně konstruuje tentýž přístroj ve svém kosmetickém salonu v hotelu Imperial, ten ale hodlá využít k omlazování dam a vydělat na tom mnoho peněz.\n\nPři krádeži substancí v laboratoři jsou Liška se Zemánkem nedopatřením ozářeni a poté pozřou špenát. Špenát ale způsobuje mnohem větší omládnutí a oba pánové se následujícího dne probudí jako malí kluci. Do Prahy přijíždí i největší chovatelka dobytka v Latinské Americe doňa Isabela, která má zájem o přístroj. Při té přiležitosti plánuje svatbu s Juanem, které chce zabránit švagr Carlos. Doňa Isabela je také ozářena, Netušilovou kopií přístroje. Protože také sní porci špenátu, i ona omládne a dokonce ještě více, stane se z ní batole.\n\nLiška se Zemánkem se chtějí vrátit do původní podoby, ale Mlejnek chce za zpětný zákrok peníze, které hoši nemají (investovali dříve do koupi nákladního automobilu). Carlos zařídil záměnu doni Isabely za malou Marcelku, Liškovu dceru, aby se dostal k penězům švagrové. Události nakonec vygradují v hotelu Imperial, kde se protnou cesty všech zúčastněných. Policisté dopadnou Carlose. Také Lišku se Zemánkem, ale těm se podaří uprchnout a ukrýt se. Oba zlodějíčci se do rána znatelně zmenší a ukryjí se v kremroli, kterou ironií osudu ukradl hotelový vrátný. Nakonec skončí snědeni mlsným bernardýnem.\n\nDne 27. května 1976 byl ředitelem Filmového studia Barrandov schválen scénář s tím, že menší nedostatky budou řešeny průběžně při realizaci, filmový plán byl pak schválen 2. června. Celkový rozpočet filmu byl ve výši 4 820 000 Kč, natáčení pak začalo dne 24. června.\n\nNěkteré scény nebylo možno pro svou náročnost točit v reálných prostorách, ať to byl hotelový vchod (scény s polámanými dveřmi), šlehačková bitva nebo laboratorní místnost. Stavba dekorací tvořila značnou část rozpočtu, protože scenáristou byl Miloš Macourek a, jak se píše v dodatku k výrobní zprávě filmu, \"\"počet prostředí jeho scénářů je značný a charakter ex[k]luzivní - píše ve většině případech výpravné filmy.\"\" O tom, že se do natáčení \"zapojovali\" opravdu všichni svědčí skutečnost, že byla využita i kancelář ředitele \"FSB\" M. Fábery.\n\nPráce na dekoracích, které začaly 19. července, trvaly 71 dnů (místo plánovaných 48) a během nich byly postaveny dekorace, z nichž část pak byla ještě přestavěna pro účely jiných scén filmu. Vše bylo děláno za nepříznivých podmínek, z čehož jmenujme hlavně vypínání el. proudu, kvůli kterému musely být nastaveny přesčasové hodiny (1 - 3 dny) a hercům, čekajícím na dekoraci, bylo nutno tyto hodiny proplatit. Za všechny jmenujme \"Jiřího Líra\", \"Jana Přeučila\" nebo \"Václava Štekla\".\n\nFilmový štáb nebyl také spokojen s prací Filmových laboratoří. Během 13 natáčecích dní (stav ke dni 25.10.1976) byl umožněn natočený materiál zkontrolovat pouze u tří dní. Vzhledem k tomu, že použité dekorace byly po natáčení ihned vráceny, vznikalo nebezpečí, že se scény nebudou mít kde přetočit, nebo jejich opětovné stavění způsobí překročení plánu natáčení a samozřejmě i financí. Těmto komplikujícím okolnostem z důvodu nedostatku pracovníků dekorace předcházelo i úplné přerušení natáčení filmu ve dnech 26.7. - 29.8. 1976.\n\nPro Vladimíra Menšíka bylo naplánováno celkem 19 natáčecích dní (z toho pouze 1 den v exteriéru). Společně s Jiřím Sovákem (také 19 dnů) byly, z pochopitelných důvodů, na place nejdéle. Vladimíru Menšíkovi, podobně jako dalším třem představitelům hlavních rolí (J. Sovákovi, I. Janžurové a S. Zázvorkové), byly 4. května 1976 rozeslány literární scénáře, přičemž ve stejné době pracoval V. Vorlíček ještě na scénáři technickém. Návrh na obsazení hlavních rolí obdržel ústřední dramaturg \"FSB\" Václav Toman o necelé tři týdny později.\n\nDne 1. června se zúčastnili V. Menšík a J. Sovák maskérských zkoušek, dva týdny nato se dostavili na zkoušky kostýmní. Po postsynchronních zkouškách mohlo být přikročeno k natáčení. Na první klapce, 28. června, se Menšík sešel se Sovákem, kdy společně hráli ve scéně z vězeňského skladu, poslední klapku měl po pěti měsících (25.11.1976) opět s Jiřím Sovákem ve scéně z bytu Liškových.\n\n"}
{"id": "176319", "url": "https://cs.wikipedia.org/wiki?curid=176319", "title": "Úbor", "text": "Úbor\n\nÚbor (\"anthodium\") neboli květenství hvězdnicovitých je květenství, kde květy vyrůstají z rozšířeného květního lůžka podepřeného srostlými listeny vytvářejícími zákrov. Uvnitř kruhu jazykovitých květů jsou trubkovité květy uspořádány v tzv. terči (např. kopretina, sedmikráska), nebo jazykovité květy chybí (starček obecný), nebo je květ tvořen pouze jazykovitými květy (pampeliška, jestřábník, čekanka). Patří do květenství hroznovitých.\n"}
{"id": "176323", "url": "https://cs.wikipedia.org/wiki?curid=176323", "title": "Sojuz 2 (kosmická loď)", "text": "Sojuz 2 (kosmická loď)\n\nSojuz 2 byla nepilotovaná kosmická loď z programu Sojuz (COSPAR 1968-093A).\n\nV říjnu 1967 byl vyzkoušen systém spojení dvou kosmických lodí nejprve na nepilotovaných lodích typu Sojuz Kosmos 186 a 189. Spojení se zdařilo, spojené lodě létaly na orbitě 3,5 hodiny. V srpnu 1968 byl pokus zopakován, lodě nesly označení Kosmos 212 a Kosmos 213.\n\nDne 25. října 1968 byla vypuštěna na oběžnou dráhu z kosmodromu Bajkonur nepilotovaná loď Sojuz 2 a o den později loď Sojuz 3 pilotovaná kosmonautem Georgijem Beregovým. Ten měl za úkol se s pasivní lodí Sojuz 2 spojit, což se mu nezdařilo. Obě lodi se k sobě pouze několikrát přiblížily. Sojuz 2 měkce přistál 28. října 1968.\n\nJméno Sojuz 2 se také objevilo i v jiných kontextech:\n"}
{"id": "176325", "url": "https://cs.wikipedia.org/wiki?curid=176325", "title": "Vodní nádrž Kamýk", "text": "Vodní nádrž Kamýk\n\nVodní nádrž Kamýk je přehradní nádrž na řece Vltavě u obce Kamýk nad Vltavou v okrese Příbram. Přehrada byla postavena jako součást tzv. Vltavské kaskády v letech 1957–1962, pro vyrovnání kolísavého odtoku ze špičkové elektrárny Orlík. Jejími dalšími účely jsou ochrana před povodněmi, vyrovnání průtoků, energetika (vodní elektrárna Kamýk), nalepšení průtoků a rekreace.\n\n\n"}
{"id": "176327", "url": "https://cs.wikipedia.org/wiki?curid=176327", "title": "Hans Frank", "text": "Hans Frank\n\nHans Michael Frank (23. května 1900 – 16. října 1946) byl právník a vysoce postavený člen německé nacistické strany již od 20. let 20. století. Od roku 1939 se jednalo o neomezeného vládce v Generálním gouvernementu (okupovaném Polsku). Podílel se na holokaustu miliónů Poláků a Židů a za to byl mezinárodním soudním tribunálem pro válečné zločiny v Norimberku odsouzen k smrti a popraven.\n\nNarodil se v Karlsruhe právníkovi Karlu Frankovi a jeho ženě Magdaleně Buchmaierové. Měl staršího bratra Karla a mladší sestru Elisabeth. Sloužil v německé armádě za 1. světové války. Po skončení války se přidal k jednotkám Freikorps. V roce 1919 vstoupil jako jeden z prvních do Německé dělnické strany (DAP). Promoval v roce 1926 a od té doby se stal osobním Hitlerovým právním poradcem. V tomto postavení se pohyboval v těsné blízkosti Hitlera a mohl tak nahlédnout do jeho osobního života. Ve svých pamětech napsaných krátce před popravou napsal, že v roce 1930 vypátral Hitlerovu rodinu poté co obdržel vyděračský dopis od Hitlerova synovce Williama Patrika Hitlera, který v něm údajně vyhrožoval, že zveřejní pravdu o Hitlerových předcích. Tvrdil, že má nikdy nezveřejněné důkazy o tom, že jeho otec byl nelegitimní syn Žida Leopolda Frankenbergera. Žádné důkazy to však nemohou potvrdit.\n\nFrank byl v roce 1930 zvolen do Reichstagu a v roce 1933 se stal ministrem spravedlnosti bavorské zemské vlády. Zároveň byl předsedou nacionálněsocialistické juristické asociace a prezidentem Akademie německého práva od roku 1933. Od roku 1934 byl říšským ministrem bez portfeje.\n\nDne 2. dubna 1925 se v Mnichově Frank oženil s devětadvacetiletou sekretářkou Brigitte Herbstovou (1895–1959) z Forstu v Lužici. Měli spolu pět dětí:\nBrigitte měla v manželství dominantní postavení. Během manželství měla několik milenců. Ale ani Hans Frank dle dostupných údajů nevedl počestný manželský život. Důkazem jsou výpovědi služebných v jejich domě, sekretářek a polských obyvatelek, které výměnou za povolení k vycestování musely H. Frankovi poskytnout své tělo. Od roku 1939 si Brigitte Franková říkala \"Königin von Polen\" (královna Polska). Manželství nebylo šťastné a tak v roce 1942 oznámil Frank svůj úmysl nechat se rozvést, Brigitte však dělala všechno proto, aby mohla zůstat „první dámou Polska“. Jedna z jejích proslulých vět byla: „Raději ovdovím, než bych se měla rozvést s říšským ministrem.“ Frank jí odpověděl: „V tom případě jsi můj smrtelný nepřítel“.\nV roce 1987 napsal Niklas Frank knihu o svém otci \"Der Vater: Eine Abrechnung\". Kniha vyšla v roce 1991 v Anglii pod názvem \"In the Shadow of the Reich\" a v roce 2010 vyšla česky pod titulem \"Můj otec: účtování\". Původně kniha vycházela v časopise Stern na pokračování a vzbudila kontroverzní přijetí v Německu, protože Frank mladší v ní vyjadřuje nenávistné opovržení k otci.\n\nHans Frank se intenzívně zajímal o šachy, vlastnil rozsáhlou šachovou knihovnu a byl aktivním hráčem. Známa je jeho jediná partie ze simultánky naslepo s německým velmistrem Sämischem sehraná v březnu 1936. V době panování v Generálním gouvernementu byl v letech 1940–1944 patronem několika turnajů, v roce 1940 zorganizoval v Krakově šachový kongres, o půl roku později oznámil založení šachové školy pod vedením Jefima Bogoljubova a mistra světa A. A. Aljechina, Bogoljubova přijal ve svém sídle v krakovském Wawelu. V říjnu 1942 navštívil šachový turnaj pořádaný v Literární kavárně v Krakově.\n\nV roce 1939 byl Frank jmenován šéfem administrativy u Gerda von Rundstedta v Generálním gouvernementu. Dne 26. října 1939 byl jmenován generálním guvernérem okupovaného Polska (\"Generalgouverneur für die besetzten polnischen Gebiete\") a byl povýšen do hodnosti SS-Obergruppenführera. Frank dohlížel na segregaci Židů do ghett a využíval polské obyvatele na nucené práce. V roce 1942 začal ztrácet své mocenské pozice mimo Polsko, také v důsledku soupeření s Friedrichem W. Krügerem, který byl hlavou SS a gestapa v okupovaném Polsku. Byl to však nakonec Krüger, který byl odvolán ze svého místa a byl nahrazen Wilhelmem Koppem. Ve své výpovědi při norimberském procesu popíral svou účast na holokaustu – stejně jako všichni vrcholní představitelé Třetí říše. Tvrdil, že vyhlazení Židů v okupovaném Polsku řídil přímo Heinrich Himmler. Údajně zaslal Hitlerovi svou rezignaci 14krát, ale Hitler ho odmítal uvolnit z funkce. Frank opustil okupované Polsko v lednu 1945 před postupující Rudou armádou.\n\nFrank byl zatčen americkými jednotkami 4. května 1945 v Neuhaus am Schliersee nedaleko Tegernsee. Krátce po svém zatčení se pokusil o sebevraždu, při které si chtěl podříznout hrdlo. O dva dny později se pokusil o druhou sebevraždu, při které si pořezal paži. Po zatčení byl obviněn z válečných zločinů a souzen norimberským tribunálem. Pod hrozbou trestu smrti se navrátil ke katolické víře. Frank dobrovolně odevzdal více než 40 svazků svých osobních deníků. Záznamy z nich pak byly použity jako důkazy o jeho vině. Během procesu u něj došlo k jakémusi obrácení a před soudem prohlásil: „Vina Německa nebude smazána ani za tisíc let.“\n\nByl shledán vinným z válečných zločinů a zločinů proti lidskosti a 16. října 1946 popraven oběšením. Při čekání na rozsudek napsal své paměti.\n\nZ rozhovoru otištěném patrně v lednu 1940 ve Völkischer Beobachter. Frank naráží na popravu sedmi českých studentů zatčených po pohřbu Jana Opletala a zastřelených 17. listopadu 1939.\n\n\n"}
{"id": "176331", "url": "https://cs.wikipedia.org/wiki?curid=176331", "title": "I've Just Begun (Having My Fun)", "text": "I've Just Begun (Having My Fun)\n\nI've Just Begun (Having My Fun) je píseň, kterou vydala Britney Spears pouze v digitálním formátu na serveru iTunes v roce 2004.\nPíseň byla původně napsána pro album In the Zone, ale nakonec byla vydražena v limitované edici této desky. Song se objevil i na výběru toho nejlepšího nazvaném .\nJelikož píseň nebyla vydána v klasickém formátu a nebyl k ní ani vydán videoklip, nevešla moc ve známost a úspěchů moc nezaznamenala.\n"}
{"id": "176337", "url": "https://cs.wikipedia.org/wiki?curid=176337", "title": "Srbská armáda", "text": "Srbská armáda\n\nSrbská armáda () je název ozbrojených sil Srbska, které se skládají ze Pozemních sil, Vojenského letectva, Říční flotily a Velitelství výcviku. Srbská armáda je téměř profesionální a dobrovolná. Branná povinnost byla v Srbsku zrušena v roce 2011. \n\nSrbsko následuje doktrínu armádní neutrality, ale účastní se mírových operací spojených národů. Tato vojenská doktrína je podobná Švédské. Použití Armády je vázáno na ohrožení suverenity Srbského státu. Srbsko neudržuje vojenskou přítomnost na sporném území Kosova, které je v souladu s rezolucí OSN číslo 1244 dočasně spravováno misí OSN. Přítomnost cizích vojsk na tomto území nepovažuje Srbsko za bezpečnostní hrozbu. \n\nPrvní balkánská válka propukla roce 1912, když Srbové spolu se spojenci na Osmanské říše. Srbská 1. armáda pod velením korunního prince Alexandra porazila Turecká vojska pod velením Zekiho paši v Makedonii v bitvě u Kumanova. Druhá balkánská válka začala poté co Srbsko odmítlo vydat Bulharům i tzv. nesporné pásmo v Makedonii. Zaútočila Bulharská armáda na srbské pozice. Za spoluúčasti ostatních bylo Bulharsko nakonec poraženo. \n\nSrbská nezávislost byla ohrožována mocným Rakousko-uherským sousedem. Toto napětí vedlo k Bosenské krizi, která skončila připojením Bosny a Hercegoviny k Rakousko-Uhersku. Po atentátu na Františka Ferdinanda d'Este v roce 1914 vyhlásilo Rakousko-Uhersko Srbsku válku. V prosinci 1914 se podařilo nakrátko dobýt Rakousko-uherské armádě hlavní město Bělehrad. V roce 1915 byla již země okupována. Zbytky Srbské armády byly evakuovány na ostrov Korfu. Poté, co se srbská vojska zotavila, bojovali Srbové na Soluňské frontě proti bulharské armádě.\n\nSrbské jednotky jsou v současnosti součástí pěti mírových operací OSN. Konkrétně se srbské jednotky konkrétně v Pobřeží slonoviny, Kypru, Konžské demokratické republice, Libanonu a Libérii.\n\n"}
{"id": "176338", "url": "https://cs.wikipedia.org/wiki?curid=176338", "title": "Válečná plachetnice", "text": "Válečná plachetnice\n\nVálečná plachetnice je typ plavidla.\n\nVe středověku se plachetní lodě využívaly k přímému boji jen zřídka, s vynálezem lodního děla se ale možnosti bojového využití podstatně rozšířily. V 17. století přichází éra zvaná „zlatý věk plachet“, kdy se z lodí staly jedny z nejhorších nástrojů na zabíjení.\n\nVýtlačné lodě vytlačují svým trupem vodu z plavební dráhy. Voda přitom odtéká pod dno a do stran, ale za trupem se zase ihned uzavírá a spojuje. Obtékání trupu je plynulé, nikde nedochází k odtržení vody od povrchu lodi. Výtlačně může plout jakékoliv plavidlo, stačí malý poháněcí výkon.\nVšechny lodě poháněné méně výkonnými motory nebo plachetnice plují výtlačně. K dobrému využití výkonu je nutné, aby trup lodě kladl vodě co nejmenší odpor. Největší odpor má jednoduchý hranol – jeho tupá špička před sebou valí vodu, a ta nemůže plynule odtékat pod dno ani do stran, a tak víří kolem trupu, za useknutou zádí se tvoří víry a dutiny, které loď při plavbě brzdí. Aby se vodě umožnilo odtékat do stran, musí se seříznout přední část do špičky. Tato úprava (odpor je oproti hranolu třetinový) neřeší víření vody pod dnem, kam voda stále nemůže plynule odtékat. Proto se používá úprava zvaná přední podhon – seříznutí přídě takovým způsobem, aby měla špičatý tvar i z profilu. Záď se upravuje podobným způsobem, ale kvůli umístění kormidelní perutě se „neusekne“, pouze se maximálně zúží – zadní podhon. Odpor trupu s V-dnem, jaké se používá u moderních bitevních lodí, je vyšší než odpor dvoupodhonového trupu. Ideální řešení pro výtlačnou loď je oblý, aerodynamický trup, který se běžně používal už v 17. století, má odpor asi 1/12 odporu hranolu.\n\nRychlost není možné neomezeně zvětšovat zvyšováním poháněcího výkonu, je omezena fyzikálním zákonem o délce vln vytvářených plavidlem na hladině. Mezní rychlost výtlačné plavby je dána vzorcem: v = 6 x √l; [v] = km/h; [l] = m (délka lodi na vodorysce). Při této rychlosti zapadne záď lodi do prvního dílu vlny, kterou vytváří svou přídí. Trup má velký odpor, protože pluje stále vzhůru, a to s velkým podélným náklonem. Zvyšováním výkonu by se vlna a náklon jen zvětšovaly, loď by ztratila příčnou stabilitu a převrhla by se. Lodě, které mají plout rychleji, než je jejich mezní rychlost, musejí mít těžiště blíže k zádi, která musí být široká, aby se loď nepřevrhla a překonala hřbet své vlastní vlny. Nejvýhodnější rychlost při výtlačné plavbě je ta, při níž leží záď na prvním vrcholu své příďové vlny. Tato tzv. přirozená rychlost je dána vzorcem: v = 3,4 x √l. Jen ty nejlepší řadové lodě dokázaly dosáhnout této rychlosti, u lodě třetí třídy to bylo asi třináct uzlů. Uzel = jedna námořní míle za hodinu; námořní míle = 1852 m.\n\nPři rychlostech větších, než je mezní rychlost, se proudnice odtrhnou od trupu plavidla a loď začne po hladině klouzat. Minimální rychlost pro klouzání je dána vzorcem: v = 8 x √l. Důležitý je tvar trupu. Voda se nikdy neodtrhne od oblého trupu. Loď určená ke klouzání musí mít ploché dno, pod kterým vzniká hydrodynamický vztlak, bez kterého není klouzání možné, kvůli stabilitě je trup stavěný do tvaru písmene V. Pro dosažení vysoké rychlosti je nutná nízká hmotnost.\n\nJestliže v 17. století jedna loď pronásledovala druhou, nezávisel její úspěch a neúspěch ve větší míře na počtu plachet. Žádný kapitán nikdy nepočítal plachty pronásledované lodě, protože bitevní lodě měly takeláž vždy stejnou. Když někdo přišel s efektivním vylepšením, do roka si všechna loďstva své lodě vylepšila stejně. Počet plachet u bitevních lodí také nebyl nijak závratný. Pokud zvětšujeme tlak na plachty, loď díky odporu vzduchu, vody a své hmotnosti nebude schopna plout rychleji a plachty se utrhnou. Maximální dosažitelná rychlost tedy částečně závisela na kvalitě provedení takeláže, která se ale nedala podstatně vylepšovat. Pokud se tedy nějaký kapitán pustil do honičky s jinou lodí, nejprve si všímal jejího ponoru a konstrukce trupu.\n\nDůležitým faktorem je hmotnost lodi. Čím je loď těžší, tím je pomalejší a má hlubší ponor. Lehčí plavidlo je vždy rychlejší než těžší loď s oplachtěním stejného typu. Ve válečných námořnictvech se vyskytovaly nejvíce lodě s výtlakem kolem 2000 tun, plavidla určená k boji pak nemívala menší výtlak než 1500 tun. I fregaty, které byly původně stavěny pro rychlost, se postupem času stávaly robustnějšími, aby mohly čelit i velkým řadovým lodím. Rychlost začala být výsadou lehčích plavidel, a to francouzských lehkých fregat s výtlakem cca 800 – 1200 tun a korvet o hmotnosti pod 200 tun, dále pak všech lehčích plavidel různých tvarů, která si tehdy nezasloužila označení loď. Tato plavidla se používala při doručování depeší, hlídkování a pronásledování pirátů, méně často k ochraně obchodních konvojů, protože nebyla schopna účinně se bránit. Důvodem byla vedle nízké nosnosti stabilita.\n\nAby byla loď co nejlépe použitelná v boji, nesměla se nechat odchýlit od směru zpětným nárazem děl při plné boční salvě (děla na jednom boku mohla dohromady vážit i 150 tun), dále musela úspěšně vzdorovat tlaku bočního větru a bouřlivému počasí. Aby toho byla schopná, musela mít nízko položené těžiště a trup musel klást co největší odpor při pohybu do strany. Tyto dvě vlastnosti zajišťoval hluboký ponor, pokud byly správně řešeny nástavby. Nízký ponor se občas kompenzoval šířkou, ale nebylo to šťastné řešení. Loď se dala snadno rozhoupat vlnami za bouře, protivítr ji odchyloval od směru sice méně než lehká plavidla, ale víc než ostatní lodě stejné třídy, a pokud k tomu přidáme pomalost, měla loď velmi špatné nautické vlastnosti. Lodě s největším počtem děl měly vysoké boky, protože při tehdy používané klasické žebrové konstrukci nebyli stavitelé schopni postavit plavidlo s dělovými palubami delšími než 60 metrů. Díky vysokým bokům se těžiště posunulo výš, a tak se lodě první třídy za bouří, kdy se spojily vlny a silný vítr, mohly převrátit na bok, ale jejich hmotnost kolem 2500 tun toto riziko zmenšovala.\n\nDalším faktorem je tvar trupu. Odpor vody závisí na ploše ponořené části plavidla, která při pohybu dopředu musí být co nejmenší. Protože dělostřelecká výzbroj se umisťovala na bok lodi, nedala se její délka při zachování stejného počtu děl na jedné palubě zmenšovat. Zato šířka se zmenšit mohla, štíhlejší lodě byly vždy rychlejší. Lodě s nízkým ponorem měly často ploché dno, které způsobuje hranatější tvar trupu, který má větší odpor vody. Důležitá je podseknutá záď, ta ale nebyla samozřejmostí u prvních řadových lodí.\n\nUseknutá záď „táhne“ vodu a tvoří se za ní víry. Konstruktéři ve středověku tento problém neřešili, zádě karak a karavel byly oblé. To přinášelo zcela jiné problémy. Záď bývala nad vodou hranatá, a tak se plaňky ostře zaoblovaly těsně u hladiny. Toto místo bylo velmi namáhané a poruchové, plaňky často povolily a způsobily potopení lodě. První galeony a tedy i řadové lodě měly záď useknutou, často tvořenou dvěma zrcadly. Toto řešení se objevuje ještě v první polovině 17. století, v padesátých letech ale úplně mizí a objevuje se zadní podhon.\n\nGaleona vznikla na Pyrenejském poloostrově v 16. století jako výsledek pokusu sloučit výhody velké středověké plachetní lodě (karaky) a středomořské veslice (galéry). Název pochází z Arabštiny (chalion – lehká loď). Galeona byla prvním lodním typem, který byl od začátku stavěn jako loď válečná. \n\nPoměr mezi délkou trupu, šířkou a průměrnou výškou od kýlu k palubě byl nejčastěji 3 : 1 : 2/5. Galeona byla oproti dřívějším plachetnicím poměrně štíhlá (karaka měla poměr délky ku šířce 2,4 : 1; galéra 1 : 6 až 1 : 9). Její příďové nástavby byly vždy nižší než několikaposchoďové záďové, které začínaly již za hlavním stěžněm. Záďové kastely měly většinou 2 – 3 paluby, u lodí, které měly ukazovat bohatství vlastníka, i čtyři. Záď byla ukončena rovinou (zrcadlem). První galeony měly na přídi výrazný kloun, který měl tak jako u galér sloužit k útoku na bok nepřátelské lodi. Brzy se však ukázalo, že naděje vkládané do takového útoku jsou plané, a tak se kloun postupně zkracoval a měnil se na tzv. galion, na kterém byla umístěna figurína symbolizující název lodi. Mezi klounem (galionem) a stěnou přední nástavby vznikla malá, tzv. galionová paluba. Galeona byla řízena závěsovým kormidlem ovládaným kormidelní pákou.\nZávěsové kormidlo ovládané kormidelní pákou se objevilo na přelomu 12. a 13. století. Již ve středověku narůstající zadní nástavba zakryla páku kormidla, a tak byla na konec kormidelní páky připevněna kormidelní tyč, pomocí které se ovládalo kormidlo z palubní nástavby. Tato svislá tyč se otáčela okolo čepu přichyceného na hlavní palubě. Spodní část tyče upevňovala posuvná objímka na konci kormidelní páky, a tak se pohyb tyče přenášel v opačném směru na kormidelní páku a tím i na samotné kormidlo. Tento mechanismus měl řadu nedostatků. Jedním z nich byly poměrně velké síly, které musel kormidelník překonávat, proto při silnějším větru muselo kormidlo obsluhovat několik lidí a při bouři bylo nutno přidat lana, která pomáhala obsluze. Druhým, daleko závažnějším nedostatkem bylo, že tato soustava umožňovala kormidlu jen malou výchylku, a tak se prudší obraty musely provádět za součinnosti plachet. \nU dřívějších typů lodí se stěžně zhotovovaly z jednoho kusu. U galeony se poprvé objevily na stěžních čnělky, které byly se stěžňovým pněm spojeny kováním, vzájemný přesah obou dílů byl cca pětina délky čnělky. Hlavní význam zavedení čnělek spočíval v tom, že se za bouřlivého počasí daly demontovat a tím zkrátit stěžeň a omezit riziko jeho zlomení větrem. Časem se začaly používat i dvě čnělky. Většina galeon měla tři stěžně, ale mezi roky 1550 – 1600 se objevoval i čtvrtý stěžeň – bonaventura. Po pravé straně předního vazu měla galeona čelen.\nPravděpodobný vývoj poměru délky hlavního stěžně k ostatním:\n\nPřední stěžeň nesl (vypočítáno od paluby) přední obdélníkovou plachtu, přední košovou plachtu lichoběžníkového tvaru a u pozdějších lodí se třemi čnělkami ještě přední brámovou plachtu. Hlavní stěžeň byl vystrojen obdobně. Besan nesl zadní (křížovou, besanovou) latinskou plachtu, někdy i zadní košovou latinskou plachtu. Na bonaventuře byla také latinská plachta. Na čelenu byla obdélníková plachta, tzv. blinda. \n\nV 17. století prošla takeláž válečných lodí řadou změn. Kolem roku 1610 se objevil na konci čelenu malý stěžeň, tzv. boven, který nesl brámovou plachtu. Toto vylepšení se velmi rychle rozšířilo na všechny velké lodě, ale na konci 17. století stejně rychle zmizelo. Jinou změnou bylo zavedení další ráhnové plachty na besanu, což u čtyřstěžňových lodí umožnilo vypuštění bonaventury, která kolem roku 1640 z válečných lodí zmizela. Další významné zdokonalení představovalo zavedení podélných tříhranných plachet zvaných stěhovky, které byly na stězích mezi jednotlivými stěžni, které se objevily kolem roku 1650. Galeony jich nemívaly více než čtyři, stěhovky našly plné uplatnění až u fregat. Koncem 17. století se na anglických lodích začaly používat boční přídavné plachty, tzv. závětrovky. Šlo o plachty obdélníkového nebo kosodélníkového tvaru přichycené na závětrovková ráhna, která se upevňovalo tak, že závětrovkové plachty byly umístěny po stranách běžných ráhnových plachet.\n\nŘadové lodě se nehodily k ochraně konvojů, hlídání námořních cest, k výzvědné činnosti, boji proti pirátům a ke strážní službě. K těmto účelům se nejprve používaly přezbrojené obchodní lodě, ale záhy vznikla snaha vyvinout nový lodní typ určený výhradně k těmto účelům. Označení fregata se poprvé objevilo pro tyto lodě roku 1646, kdy tak byla označena loď Constant Warwick. Důraz se kladl předavším na rychlost, poměr délky ku šířce se u prvních lodí tohoto typu změnil až na 4 : 1. Název fregata se od té doby používal pro lodě s výše popsanými vojenskými úkoly, které musely být rychlé, obratné a byly vyzbrojeny 30 – 44 děly. Od šedesátých let 17. století byla fregata přesným typem lodě. Poměr délky ku šířce trupu byl 3,5 : 1 nebo větší, ideálně pak 4,5 : 1. Tyto podmínky splňovaly často i velké řadové lodě. V 18. století byla fregatou každá válečná loď s plným oplachtěním tzv. fregatního typu. Tou dobou už byl štíhlý trup samozřejmostí i u lodí první třídy. Označení fregata má tedy dvojí význam: buď je to loď s určitými konstrukčními prvky, nebo se specifickými vojenskými úkoly.\nna začátku 18. století se konstrukce trupu oproti galeonám výrazně změnila. Především došlo ke změně průřezu trupu. Ten se dříve ze svého nejširšího místa na úrovni vodní hladiny směrem k palubě podstatně zužoval. Na počátku 18. století se ale na úrovni paluby rozšířil tak, že se příliš nelišil od šíře na vodorysce. Plavidla se změnila také z bočního pohledu. Původně vyčnívaly nad výši paluby velice zřetelné záďové nástavby a příďová nástavba. Nyní se nástavby snížily a ochranné zábradlí ve střední části lodi plynule navazovalo na nižší zábradlí nástaveb. \n\nZadní nástavba měla jedno, maximálně dvě patra, přední nástavba zůstala zachovaná jen u největších lodí. Galion se rozšířil, zkrátil a ohnul se směrem vzhůru. Tvořil ho mohutný trámový oblouk vybíhající v ose lodi z předního vazu, který nesl galionovou figuru. Okolo roku 1760 začala mizet nebo se podstatně zmenšila galionová paluba. Příď se rozšířila a zaoblila, končila téměř pravidelným půlkruhem.Tyto změny se nejprve objevily u holandských lodí, pak u francouzských a nakonec i u anglických konstrukcí.Konstrukce trupu byla v řadě prvků zesílena. Vážným problémem bylo zajištění obšívky lodi proti působení mořské flóry a fauny, zejména v teplých mořích. Prvním pokusem o ochranu bylo ve druhé polovině 17. století zdvojení obšívky trupu. Toto opatření se neosvědčilo, a tak druhou vrstvu obšívky nahradily olověné pláty. Tento pokus byl opět neúspěšný, protože mezi olověnými deskami a ocelovými hřeby, kterými byly přibity, došlo za přítomnosti mořské vody k vytvoření galvanického článku a tím k porušení obšívky. Konstruktéři se raději vrátili k dvojí obšívce. Teprve kolem roku 1783 se zaváděla ochrana ponořené části trupu měděným plechem, přičemž byly ocelové hřebíky nehrazeny měděnými. Postupem doby se v 18. století začala na zádi odstraňovat přehnaná výzdoba, záďové galerie dostaly kompaktnější tvar, který kopíroval linii trupu a přechod nástaveb na boky lodě se zkrátil, aby bylo možné umístit na dělostřeleckých palubách více děl. Zásadní změnou a zdokonalením řízení lodi bylo zavedení kormidelního kola, které se poprvé objevilo kolem roku 1705.\nKormidelní kolo bylo napojeno na válec, na který se při otáčení z jedné strany navíjelo a z druhé strany popouštělo lano upevněné na konci kormidelní páky. Lano vedlo do podpalubí lodi přes soustavu kladek a navíjením pohybovalo koncem kormidelní páky a tím vychylovalo vlastní kormidlo. Toto řešení odstranilo prakticky všechny nedostatky předchozí konstrukce. Síla nutná k ovládání lodě se regulovala průměrem válce, na který se navinovalo lano, konstrukce umožnila maximální výchylku vlastního kormidla.\n\nZdokonalením prošla také takeláž. Kolem roku 1705 se objevila na čelenu čnělka umístěná u anglických lodí přímo na čelenu, u ostatních na boku čelenu. Na čnělce byl upevněn stěh předního stěžně. Tento stěh nesl nový typ stěhové plachty – kosatku. Zavedení kosatky umožnilo vypustit blindu, která se ukázala málo účinná a při protivětru nepoužitelná. Na zadním stěžni byla dosud jako spodní plachta latinská. V praxi se ukázalo, že přední část této plachty je neúčinná, a proto byla kolem roku 1745 vypuštěna. Latinské ráhno zůstalo ještě nějaký čas zachováno. Protože bylo poměrně náročné na obsluhu, nahradilo je kolem roku 1760 vratiráhno. Přední část vratiráhna končila objímkou obepínající peň zadního stěžně, takže se mohlo kolem něj otáčet. Na vratiráhně byl přichycen zbytek latinské plachty. Koncem 18. století se plocha této plachty zvětšila a zadní roh začal přesahovat záď. Tím však nastaly potíže při jejím ovládání, proto byla spodní hrana plachty přichycená k vodorovné dřevěné konstrukce podobné vratiráhnu, tzv. vratipni. Protože plachta přesahovala záď lodi, bylo nutno odstranit vlajkovou žerď, vlajka se kolem roku 1793 přestěhovala pod vratiráhno. Ve druhé polovině 18. století se besan zvýšil a byl opatřen brámovou plachtou. V roce 1788 se poprvé objevilo další patro plachet – plachty královské. Roku 1794 došlo k prodloužení čelenové čnělky, která se pak využívala k zavěšení další třírohé plachty – létavky. Koncem 18. století skončil vývoj oplachtění válečné plachetní lodi, nazývané také oplachtění fregatního typu. Vypadalo takto: na čelenu byla létavka, vnější a vnitřní kosatka, přední stěhovka, u některých lodí ještě horní a dolní blinda. Přední stěžeň nesl od paluby přední velkou plachtu, přední košovou plachtu, přední brámovou a přední královskou plachtu. Mezi hlavním a předním stěžněm byla hlavní dolní stěhovka, hlavní košová stěhovka, hlavní brámová stěhovka a hlavní nadbrámová (královská) stěhovka. Hlavní stěžeň: hlavní velkou plachtu, hlavní košovou, hlavní brámovou a hlavní královskou plachtu. Mezi hlavním stěžněm a besanem: besanová (křížová) dolní stěhovka, besanová košová stěhovka, besanová brámová stěhovka a besanová královská stěhovka. Besan: vratiplachta, besanová košová plachta, besanová brámová plachta a besanová královská plachta. Mimoto bylo možné po obou stranách všech příčných plachet napnout závětrovky.\n\nOd začátku 16. století se používala místo komorových děl, kterými byly vyzbrojeny středověké lodě, děla lafetová. Lafeta měla čtyři kolečka,byla dlouhá třetinu délky děla a vysoká dvě pětiny. Děla byla rozmístěna na dvou nebo jedné (záleží na velikosti lodi) kryté dělostřelecké palubě, na hlavní palubě a na nástavbách.\nU prvních galeon se setkáváme s velkou rozmanitostí ráží děl od padesáti do čtyř liber. V 17. století se ustálilo několik nejpoužívanějších typů:\n36 liber – umísťována na spodní dělostřeleckou palubu\n20-24 liber – horní dělostřelecká paluba\n9-4 libry – nástavby, sloužila především k likvidaci živé síly protivníka při boji zblízka.\nZadovky a falkonety ráže okolo 5 cm a 0,5 libry\nÚčinný dostřel byl asi 500 m a posádka lodi byla schopná obsluhovat děla pouze na jednom boku.\nV polovině 17. století se poprvé objevuje pojem řadová loď. Označuje loď, jejíž hlavní použití je v boji v lineárním útvaru, kdy obě loďstva jsou seřazená v linii a vzájemně se ostřelují.\n\nNad 100 děl – loď první třídy\n\n100-84 děl – loď druhé třídy\n\n84-70 děl – loď třetí třídy\n\n70-50 děl – loď čtvrté třídy\n\n50-32 děl – loď páté třídy\n\npod 32 – loď šesté třídy, pokud jí velí důstojník s hodností kapitána\n\nDo lineární sestavy se zařazovaly pouze lodě první až třetí třídy.Nejvýkonnější a nejsilnější řadová loď – trojpalubník – byla velice drahá, měla početnou osádku a hodila se skutečně především k bitevnímu použití v řadové sestavě lodí. Proto se stala typickou a konstrukčně dobře řešenou lodí 18. století ve všech významnějších flotilách 74dělová řadová loď o dvou palubách s dlouhým a štíhlým trupem, která se dala využít díky své rychlosti i víceúčelově. Přitom byla natolik silná, že mohla s úspěchem bojovat v řadovém tvaru.\n\nKe konci 17. století se stalo nejpoužívanějším těžkým dělem dvaačtyřicetiliberní. Časem se ale ukázalo jako málo účinné a bylo vystřídáno dělem dvaatřicetiliberním. V 18. století se dále používala 24, 18, 9, a 6 liberní děla. Objevuje se krátké dělo, tzv. carronáda, vyráběné firmou Caron Iron ve Skotsku, mělo velkou ráži ( až 68 liber), ale nízkou úsťovou rychlost, a tak se hodila pouze k boji nablízko. Umisťovala se na nástavby, někdy na hlavní palubu. Až do padesátých let 19. století používalo námořnictvo hladké hlavně bez vývrtu. Do této doby tak probíhala standardizace dělostřelecké výzbroje. Ještě v roce 1820 bylo v anglickém námořnictvu deset různých ráží děl, která se vyráběla ve dvaceti devíti různých délkách, kromě toho bylo na palubách lodí ještě sedm druhů carronád.\n"}
{"id": "176341", "url": "https://cs.wikipedia.org/wiki?curid=176341", "title": "Podolí (země)", "text": "Podolí (země)\n\nPodolí ( Поділля / [podil’l’ja]) je historický kraj na Ukrajině ve východní Evropě. Ukrajinsky se nazývá \"Поділля\" (Podillja), rumunsky \"Podolia\", polsky \"Podole\", rusky \"Подолье\", turecky \"Podolya\". Název pochází od „dolů“, tedy hlubokých údolí místních řek.\n\nRozkládá se na jihozápadě dnešní Ukrajiny a zasahuje i do severního Moldavska. Protékají jím řeky Jižní Buh a Dněstr, jenž tvoří jižní hranici. Na severu sousedí s Volyní, na západě s Haličí, na jihu s Besarábií (Moldávií) a na východě s Divokými Poli. Na Ukrajině zaujímá nynější Vinnyckou, Chmelnyckou oblast, velkou část Ternopilské oblasti a malé části některých dalších oblastí. Většinu regionu tvoří pahorkatina až vysočina s hlubokými údolími řek.\n\nTradičním centrem regionu je historické město Kamenec Podolský (ukrajinsky Кам'янець-Подільський / Kam'janec-Podilskyj) s velkým hradem nad kaňonem řeky Smotryč. Další významná města jsou Vinnycja (dnes největší), Chmelnyckyj, Podilsk, Balta, Mohyliv-Podilskyj, Žmerynka (též významný železniční uzel), Chotyn, Hajsyn, Bar, historická městečka Braclav a Letyčiv; v Moldavsku pak zejména Rîbnița a Camenca.\n\nPodolí bylo osídleno několika kulturami již v neolitu. Ze 4. a 3. tisíciletí př. n. l. pocházejí nálezy artefaktů Tripolské kultury. Ve starověku zde sídlili Skythové (zmiňují se o nich Hérodotovy Dějiny), následně Dákové a Getové. Na obranu proti nim byla zde počátkem 2. století zřízena jedna z větví Trajánova valu. Načas bylo Podolí součástí říše Hunů, v 6. století se zde usadili Slované: dle Nestora zde sídlili Bužané, Ulici a Dudlebové; ve středověku vystaveni častým nájezdům Avarů, posléze Maďarů a Mongolů.\n\nVe 14. století anektovalo Podolí Litevské velkoknížectví; zároveň sem začali pronikat Poláci, kteří kraj získali po smrti litevského knížete Vytautase roku 1430.\n\nV 16. a 17. století zde probíhaly kruté boje s Turky (jedna z největších bitev byla svedena u Chotyna). Mnoho podolských obcí bylo zničeno také při povstání Bohdana Chmelnického.\n\nV 18. a 19. století se v Podolí zrodil východoevropský chasidismus, mohutné židovské náboženské hnutí, které se rychle rozšířilo dále po tehdejším Polsku; jeho zakladatel Ba'al Šem Tov (1698-1760) se narodil v Kamenci Podolském a působil v Medžybiži, kde se narodil mj. jeho pravnuk Nachman z Braclavi.\n\nPo druhém dělení Polska získalo většinu oblasti Ruské impérium a učinilo z ní Podolskou gubernii; Rusko zde sousedilo s Rakouskem, kterému také zbyl cíp regionu.\nPo I. světové válce zde sousedily Ukrajinská národní republika a Západoukrajinská lidová republika; její malá část Podolí připadla Polsku, zatímco většina území se stala roku 1922 součástí SSSR. V letech 1924—1940 existovala v jihovýchodním Podolí autonomní republika Moldavanů v rámci Ukrajinské SSR.\n\nZa II. světové války bylo Podolí těžce zasaženo německou invazí a okupací; mnoho obyvatel a téměř všichni Židé skončili v koncentračních táborech. Po válce bylo celé Podolí součástí Ukrajinské SSR, nyní náleží samostatné Ukrajině. Podolí nebylo industrializováno tak těžce jako ostatní regiony a dodnes zde má silnou pozici zemědělství, zejména pěstování ovoce a zeleniny.\n\n"}
{"id": "176342", "url": "https://cs.wikipedia.org/wiki?curid=176342", "title": "Naučná stezka", "text": "Naučná stezka\n\nNaučná stezka (zkratka: \"NS\") je druh venkovní značené turistické trasy, seznamující návštěvníky s přírodovědnými či kulturními zajímavostmi okolí. Od běžné turistické trasy se zpravidla liší sérií informačních tabulí rozmístěných na jednotlivých zastaveních po trase naučné stezky. Základním typem je naučná stezka pro pěší, ale vznikají naučné stezky cyklistické, vodácké, pro běžkové lyžaře atp.\n\nNaučné stezky nejčastěji čítají kolem 10 až 15 zastavení a jejich délka dosahuje několika kilometrů. Ovšem některé stezky jsou dlouhé pouhých několik set metrů (např. 800metrová NS s 11 zastaveními ve Valašském Meziříčí, upravená pro paraplegiky a rodiny s kočárkem) či naopak 15 a více kilometrů (např. Hřebečské důlní stezky 70 km).\n\nVětšina stezek je vybavena rozměrnými informačními tabulemi, na nichž bývá uvedeno pořadové číslo zastávky, popis zajímavostí daného místa, často i s ilustracemi, někdy také mapka stezky s vyznačením dalších zastávek. Výstavba a údržba takových tabulí není levná, náklady na zřízení běžné naučné stezky dosahují stovek tisíc korun a více. Značným problémem je vandalismus a mnozí zřizovatelé nepočítají ani s omezenou životností danou přírodními vlivy. Popisy k některým naučným stezkám jsou šířeny také jako brožury či letáky (městská a turistická informační centra) a běžně zveřejňovány na internetu\nNaučné stezky jsou nejčastěji zřizovány v přírodním prostředí. Seznamují návštěvníky s fungováním krajiny, výskytem vzácných či zajímavých druhů rostlin a živočichů, s pozoruhodnými geologickými jevy apod. Jiné naučné stezky přibližují zajímavosti o lidových stavbách, archeologických nalezištích, technických památkách či historii měst. Naučné stezky, které se zaměřují na jeden určitý jev (např. historická důlní díla, rybníkářství), lesnictví, dendrologie, lze označit jako tematické naučné stezky. Zřizují se také zažitkové stezky pro děti (např. Prožitková stezka Hravé putování ještědským lesem, Naučná a interaktivní stezka ve Sloupu v Čechách, Stezka mladého lesníka u Nasavrk).\n\nZa první naučnou stezku na území Československa byla dlouho označovaná naučná stezka Medník, od železniční zastávky Petrov a Posázavské stezky na vrch Medník. Autorem jejích textů byli Jan Čeřovský a Miloš Homoláč, naučné tabule se věnovaly nejen floře a fauně rezervace Medník, ale i řece Sázavě a geologické stavbě říčního kaňonu či trati Posázavského pacifiku. Byla zřízena po vzoru „některých evropských států“ Státní ochranou přírody k jarním „dnům ochrany přírody“ 1965 a zpočátku byla míněna „spíše jako určitý pokus“. Byla značena zeleným kruhem s bílým středem (odbočení bílou šipkou se zeleným orámováním), v roce 1980 byla rekonstruována a přeznačena standardními značkami naučné stezky a pak ještě jednou rekonstruována roku 2009.\n\nDnes již víme, že nejstarší naučná stezka vznikla jinde, byla to v roce 1941 Köglerova naučná stezka vybudovaná v severní části Lužických hor, u Krásné Lípy. Byla obnovena a je funkční dodnes.\n\nSymbolem používaným v České republice k vyznačení naučné stezky je šikmý zelený pruh ve čtvercovém bílém poli. U informačních tabulí je značka doplněna oranžovým číslem stanoviště. Pro značení se používají podobné zásady jako pro pásové turistické značení v Česku a na Slovensku, ale protože naučné stezky jsou zřizovány nejrůznějšími subjekty, způsob značení se liší, přičemž kvalita údržby někdy vybočuje z někdejšího standardu.\n\nProtože jen menší část stezek je zřizována ve spolupráci s Klubem českých turistů a protože budování naučných stezek není v ČR nijak centrálně řízeno ani povinně evidováno, lze jejich počet jen odhadovat. Karel Drábek v roce 2005 odhadoval počet stezek na 400, některé však měly značení a panely neudržované, někdy nepoužitelné. Od té doby mnohé NS zanikly a vznikly jiné. (Informace o zaniklých NS bývá uvedena na webech o NS.)\n\nČeská spořitelna vydala v roce 1982 brožuru \"Učebny pod širým nebem - Stručný průvodce po naučných stezkách státní ochrany přírody v ČSR\". Je v ní stručně zpracováno 60 naučných stezek.\n\nPřehled českých naučných stezek byl na serveru Ministerstva životního prostředí. Naučné stezky byly v seznamu členěny abecedně, podle okresů, podle uživatelů (pro pěší, pro děti, pro lyžaře, pro cyklisty, pro tělesně postižené, pro vodáky) i podle naučného obsahu (botanika, zoologie, zemědělství a chovatelství, lesnictví, rybníkářství a rybářství, ekologie, archeologie, historie, etnografie, geologie, mineralogie, hornictví a těžba surovin, technika).\nNa webu Naučné stezky v České republice jsou NS uspořádány podle regionů:\n\nV současnosti (2016) lze využít různé webové stránky s různou informační úrovní i kvalitou uživatelského rozhraní, např.:\n\n\n\n"}
{"id": "176343", "url": "https://cs.wikipedia.org/wiki?curid=176343", "title": "Homeopatie", "text": "Homeopatie\n\nHomeopatie je léčebná metoda alternativní medicíny, která je považována za pseudovědu. Je založená na zkoumání pacienta a jeho symptomů jako celku, kterého potom jako celek i léčí (princip totality symptomů). Používá vysoce ředěné (tzv. potencované) látky, které ve vyšší dávce u zdravého člověka vyvolávají příznaky podobné těm, jaké má léčená choroba (princip minimální dávky a princip podobné léčí podobné). Stupeň zředění je často tak vysoký, že daleko přesahuje Avogadrovu konstantu, v přípravku se tedy s největší pravděpodobností nevyskytuje ani jedna molekula účinné látky. Účinnost metody ani fungování jejích principů nebyly spolehlivě vědecky prokázány, naopak v rozsáhlých studiích se nepodařilo potvrdit, že by měla homeopatie účinek lepší než placebo; homeopatie je tedy v medicínském kontextu přinejmenším kontroverzní záležitostí.\n\nVýraz je odvozený od dvou řeckých slov: (stejný, podobný) a (nemoc, bolest, vášeň). Homeopatickou teorii zformuloval německý lékař Samuel Hahnemann v roce 1810, tedy mnoho let před objevy Louise Pasteura. V současnosti homeopatické metody provozují mnozí léčitelé i někteří lékaři. Česká lékařská společnost JEP se od homeopatie jako celku v roce 2005 stanoviskem svého předsedy distancovala, některé státy, lékařské instituce i pojišťovny ji však akceptují nebo tolerují. Ve Švýcarsku se homeopatická léčba dokonce stala předmětem úhrad zdravotních pojišťoven, protože navzdory zjištění švýcarské vlády, že homeopatie nesplňuje kritéria terapeutické a ekonomické efektivity, byla v referendu (tedy neodborně) z roku 2009 homeopatie schválena pro zkušební dobu šesti let a poté ponechána. Velká Británie pravděpodobně od proplácení ustoupí. I vztah homeopatie a lékařské profese se v různých zemích liší - např. v Itálii se smí homeopatii věnovat pouze lékaři, naopak ve Švédsku byla do roku 2011 homeopatie lékařům zapovězena.\n\nHomeopatie dnes není jednotnou teorií, ale má mnoho směrů a škol. Klasická anglo-americká homeopatie přísně navazuje na Hahnemanna, francouzská se přiblížila konvenční medicíně, za jiné teoretické směry je považována německá, rakouská i indická homeopatie. V České republice je v různých organizacích zastoupeno několik směrů.\n\nModerní homeopatii zformoval německý lékař Samuel Hahnemann (1755–1843) v knize \"Organon der rationellen Heilkunde\" (\"Prostředek racionální léčby\"), která vyšla roku 1810 v Lipsku (a v dalších vydáních byla přejmenovaná na \"Organon léčebného umění\"). Vycházel přitom z tradic antického řeckého lékařství, středověké alchymie a evropské herbalistické tradice. Samo slovo „homeopatie“ k označení principu léčby „podobného podobným“ (opak allopatie) pochází již z konce 18. století.\n\nNěkteré praktiky izopatie, které používali američtí homeopaté od 19. století, připomínají moderní očkování, ačkoliv principy jsou odlišné. Chorobné výměšky byly homeopaticky zředěny, potencovány a pak podávány jiným nemocným.\n\nHomeopatii důvěřoval například Rudolf Hess a Heinrich Himmler ji spolu s vegetariánstvím rozšířil mezi příslušníky SS.\n\nHomeopatická společnost se stala členem České lékařské společnosti (ČLS) v roce 1991, ale již v roce 1996 byla vyloučena, protože podle stanov ČLS sdružuje výhradně zástupce těch medicínských oborů, které vykonávají vědecky uznávané postupy. Proti tomuto způsobu vyloučení se Homeopatická společnost ohradila soudní cestou s požadavkem na zrušení příslušné části stanov, po zamítnutí, při kterém soudkyně odmítla zkoumat vědeckost homeopatie a zkoumala pouze postup ČLK, následovala řada opravných prostředků, které skončila až v roce 2002 Evropského soudu pro lidská práva ve Štrasburku. Tam došlo ke konstatování, že české soudy postupovaly chybně. Je zajímavé, že tento rozsudek bývá prezentován i tak, aby vyvolal dojem, že se rozhodnutí týká přímo ČLS.\n\nHomeopatie je údajně založena přibližně na deseti principech. Mezi nejdůležitější z nich patří:\n\nHahneman vycházel z vitalistické teze, že onemocnění je důsledkem narušení životní síly. Homeopatie má životní sílu stimulovat. Podle Thomsona nepůsobí homeopatika fyziologicky, ale využitím synergického jevu, že energie následuje mysl. Případy vyléčení Thomson přisuzuje v 70 až 100 % případů spontánní remisi, účinku soucitu a komunikace s léčitelem a placebo efektu.\n\nStručný výkladový slovník českých skeptiků uvádí, že homeopatie vysvětluje údajný léčebný účinek tak, že má duchovní povahu, nikoliv fyzikální. Účinnými nemají být přímo molekuly ředěné látky, ale její „otisky“ ve vodě, lihu nebo jiném použitém ředidlu. Dále tvrdí, že pokud by však tyto otisky existovaly, jejich trvání by bylo kvůli klastrové struktuře ředidla v jednotkách nanosekund a jejich efekt by se nepřenášel v dalším čase. A také tvrdí, že diagnostické metody homeopatie nejsou fyzikální ani laboratorní, ale vycházejí z reflexe pocitů a nálad pacienta.\n\nPodle stručného výkladového slovníku českých skeptiků zpočátku byla homeopatie úspěšnější než medicína počátku 19. století, protože pacienty méně poškozovala.\n\nHomeopatické preparáty se v souladu s principem infinitenzimálního ředění podávají ve velmi zředěném stavu. Ředění se provádí tak, že se použije jeden díl účinné látky a přidá se k určitému množství rozpouštědla. Z takto vzniklého ředěného roztoku se vezme jeden díl a přidá se ke stejnému množství rozpouštědla jako v předchozím kroku a postup se opakuje. Tomuto procesu se říká potencování. Pokud se ředí v poměru 1:100 nazývá se potence centezimální a značí se písmenem CH nebo C. U potencí 1000C a vyšších se používá kvůli stručnosti zápis 1M (10M je 10 000C). Číslo v označení potence pak označuje počet takových ředění, např. u homeopatika o potenci 30CH proběhlo ředění 30×. Kromě potencí centezimálních, se používají i potence decimální (označení D nebo též X), kdy se ředí v poměru 1:10, a méně i potence LM, kdy se ředí v poměru 1:50 000. Při Hahnemanem používané potenci 30CH je překročena Avogadrova konstanta a proto je nepravděpodobné, že by v roztoku zbyla alespoň jedna molekula účinné látky.\n\nDalším principem výroby homeopatik je dynamizace, což je pravidelné protřepávání během ředění. Například při centezimálním ředění se roztok protřepává stokrát. Tento postup má dodat homeopatiku účinnost, protože se mu má tímto způsobem dodávat energie. Pro lepší účinek má být vhodnější manuální protřepání, kvůli přenosu vědecky dosud neprokázané bioenergie.\n\nVědecká komunita je přesvědčena o neúčinnosti homeopatie.\n\nA. Scofield v roce 1984 konstatoval, že se přes řadu pokusů a klinických testů nepodařilo nalézt dostatek důkazů, že homeopatie je účinná, avšak ani nebyla její účinnost vyvrácena. Negativní výsledek přisuzoval špatné metodice studií.\n\nFrancouzská skupina \"Groupe de Recherches et d'Essais Cliniques et Homéopathie\" provedla v roce 1989 testy, které měly ověřit dosavadní pozitivní studie o účinnosti homeopatie. Pozitivní důkaz ve prospěch homeopatie nenalezla.\n\nC. Hill a F. Doyon v roce 1990 hodnotili 40 pokusů, z nichž 3 měly podle tohoto posuzování závažné metodologické chyby a právě jen tyto tři pokusy vykazovaly pozitivní výsledky.\n\nJ. Kleijnen v roce 1991 Hillovi a Doyonovi oponoval. Podle něj chybně vyhodnotili dva experimenty jako nenáhodné a sedm jako negativní. Možnost závažného vychýlení výsledků kvůli metodologickým nedostatkům konstatoval Kleijnen u všech provedených experimentů. Podle Kleijnena je sice výsledek metaanalýzy pozitivní, nicméně pro špatnou metodologickou kvalitu a pro nepoznanou roli publikačního biasu není dostačující k definitivnímu závěru.\n\nJ. Boissel v roce 1996 uvedl, že ze 184 zpráv o řízených experimentech lze jen 17 brát vážně, avšak jejich rozsah je příliš malý, než aby mohly být činěny jakékoliv závěry o účinnosti nebo neúčinnosti homeopatie.\n\nKlaus Linde z Centra pro výzkum doplňkové medicíny v Mnichově v roce 1997 při metaanalýze 89 pokusů s placebem a 185 pokusů dospěl k závěru, že není žádný dostatečný důkaz o účincích homeopatické medicíny za jednoznačných klinických podmínek. V závěru článku však autoři uvedli, že jejich výsledky nejsou slučitelné s hypotézou, že klinické účinky homeopatie jsou zcela důsledkem placebo jevu. O rok později Linde závěr této metaanalýzy interpretoval odlišně, když konstatoval, že byly odhaleny chyby v provedení experimentů, které je činí nevěrohodnými, a shrnul, že neexistuje žádný důkaz, že homeopatika jsou účinnější než placebo.\n\nPro potřeby švýcarské vlády byla vypracována rozsáhlá metaanalýza výsledků publikovaných prací, která byla v roce 2005 publikována v prestižním časopise The Lancet. Autoři dospěli k závěru, že klinický efekt homeopatie je srovnatelný s placebem.\n\nPosadzki a kol. publikovali v roce 2012 v časopise International Journal of Clinical Practice systematický přehled možných nežádoucích účinků homeopatie, ve kterém dospívají k závěru, že homeopatie má potenciál poškodit pacienta přímým i nepřímým způsobem.\n\nMožné negativní účinky homeopatik speciálně zkoumány nebyly, ať už by šlo o nesprávný účinek údajného principu homeopatie nebo o nocebo efekt, opak placebo efektu. Hlavním rizikem je nasazení neúčinných homeopatik v případě závažné choroby, která vyžaduje urychlenou efektivní léčbu (např. rakovina). Ztracený čas a rozvoj choroby ohrožují pacienta na životě.\n\nHypotézu o tom, že lze dokázat škodlivost homeopatik (navzdory jejich neúčinnosti), prosazoval například prof. Edzard Ernst, předseda Doplňkové medicíny na Exeterské univerzitě ve Velké Británii. Jedna studie dokonce konstatovala zdravotní riziko podávaných veterinárních homeopatik. Rizika alergických či jiných nežádoucích reakcí jsou zaznamenávána zejména u homeopatických roztoků s nižším stupněm ředění jedovatých látek (sloučeniny arsenu, alkaloidy, rtuť atd.) nebo alergenů. Vysoce ředěná homeopatika ale tento problém nemají.\n\nPodle Skeptického slovníku je homeopatie vedle akupunktury nejrozšířenějším oborem alternativní medicíny.\n\nHomeopatika jsou podle směrnice EHS č. 92/73/EHS z roku 1992 registrována v rámci zjednodušeného řízení, nedokladuje se jejich účinnost. K podstatným změnám nedošlo ani při novelizaci lékových předpisů v roce 2004. Tento předpis je pro členy EHS závazný a proto ani v ČR nejsou při registraci homeopatik požadovány důkazy účinnosti, ověřuje se pouze kvalita a bezpečnost výrobku. Každé homeopatikum by mělo být označeno větou \"U přípravku nebyl požadován důkaz účinnosti\". V roce 1997 vydala pracovní skupina EU European Cooperation in the field of Science and Technology (COST) \"Prohlášení o užívání komplementárnách a jiných nekonvenčních léků\", ve kterém je mimo jiné řečeno, že musí být podán jednoznačný důkaz o účinnosti léků, aby se předešlo nesprávným závěrům na základě neaktivní substance (tj. placeba).\n\nV USA platí od roku 1938 \"Federal Food, Drug, and Cosmetic Act\", podle kterého jsou látky uvedené v \"Homeopathic Pharmacopeia of the United States\" automaticky pokládány za léky, přičemž nikde není zakotvena povinnost dokladovat u tohoto seznamu látek účinnost.\nVědecká rada České lékařské komory ve svém stanovisku k homeopatii ze dne 12. 7. 1993 uvádí: \"\"VR považuje homeopatii za léčebnou metodu, kterou může vykonávat a homeopatické léky předepisovat každý, kdo má oprávnění léčit.\"\" Toto stanovisko nijak nehodnotí skutečnou účinnost, pouze zamezuje případnému postihu lékaře pouze za homeopatii a naopak otevírá možnost postihu lékaře za poškození pacienta v souvislosti s homeopatií. Česká lékařská komora však zveřejnila text prof. Klenera \"Jsou léčitelské metody přínosem nebo rizikem?\" s podtitulem \"Česká lékařská komora upozorňuje na rizika tzv.alternativní léčby v onkologii\", ve kterém prof. Klener mimo jiné poukazuje na to, že klinická účinnost homeopatie nebyla rigorózně dokázána.\n\nMinisterstvo zdravotnictví požádalo Českou lékařskou společnost Jana Evangelisty Purkyně o stanovisko k homeopatii. Předsednictvo ČLS JEP se na své 11. schůzi dne 21. prosince 2005 rozhodlo, že prof. Blahoš sepíše odmítavé stanovisko s tím, že homeopatické diagnostické a léčebné metody předsednictvo považuje za nevědecké, jež nejsou založeny na důkazech (EBM). Na první schůzi předsednictva 25. ledna 2006 prof. Blahoš informoval předsednictvo, že se ČLS JEP bude distancovat od případných článků o homeopatii ve Zdravotnických novinách.\n\nČeský klub skeptiků Sisyfos považuje všechny účinky homeopatických preparátů za placebo efekt. Soukromé osoby, vědci a lékaři (např. Donald Driscol, advokát ze Severní Kalifornie a onkolog Wallace Sampson) vedou soudní spory s výrobci a distributory homeopatických léků s tvrzením, že homeopatické produkty jsou vnucované v rozporu se zákonem o ochraně spotřebitelů, poukazují na neférové obchodní praktiky a zavádějící reklamu.\n\nHeřtův Skeptický výkladový slovník označuje homeopatii za absurdní výmysl, který dnes nemá žádné opodstatnění, a o jejích principech říká, že jsou v příkrém rozporu s tzv. přírodními zákony i s vědeckými poznatky a lze je snadno vyvrátit věcnými i logickými argumenty.\n\nKritici tvrdí, že je nepravděpodobné, že velmi malé množství léčivé látky v homeopatických preparátech má jakýkoliv efekt na tělo, a upozorňují, že často homeopatické léky neobsahují ani jednu molekulu původní účinné látky.\n\nStuart Thomson, ředitel Gaia Research Institute, v květnu 1999 vydal obsáhlý článek kritizující homeopatii.\n\nMnozí autoři upozorňují na vysokou léčebnou účinnost placebo efektu na některé stavy a polemizují o etických i metodologických podmínkách jeho využití. Za hlavní riziko homeopatie je považováno, že vyčkávání na její účinky může oddálit nasazení standardní léčby.\n\nV roce 2009 vydala WHO varování, podle kterého propagace homeopatických preparátů v rozvojových zemích ohrožuje lidské životy. Varování se týká zejména terapie takových chorob, jakými jsou např. tuberkulóza, AIDS, malárie nebo chřipka.\n\nV roce 2015 publikovali J.K. Ostermann a T. Reinhold z Ústavu pro sociální medicínu, epidemiologii a zdravotní ekonomiku Charité, Berlín, a C.M. Witt působící tamtéž a také na Ústavu komplementární a integrativní medicíny Univerzitní nemocnice Curych a Univerzity Curych a v Centru pro integrativní medicínu Univerzity Maryland farmakoekonomickou analýzu nákladů s doplněním homeopatie ke standardní léčbě. Autoři analyzovali údaje 44500 pojištěnců v Německu. Zjistili, že doplnění homeopatie ke standardní terapii představuje signifikantní zvýšení nákladů.\n\nBritská zdravotní služba NHS ukončila úhradu homeopatické péče, kterou označila jako \"zneužívání prostředků\".\n\nŘada významných medicínských a vědeckých organizací i vládních agentur se shoduje na tom, že homeopatie je neefektivní, neúčinná, potenciálně nebezpečná a jako taková by proto přinejmenším neměla být hrazena z veřejných fondů. Jde o následující organizace:\n\nEdzard Ernst je prvním profesorem alternativní medicíny ve Velké Británii, působí na Oddělení komplementární medicíny na Exeterské univerzitě. Ačkoliv svoji kariéru začínal jako homeopat, po podrobných analýzách a po provedení vlastních studií dospěl k jednoznačnému závěru, že homeopatie je jen placebo. Ernst na sebe upoutal pozornost mimo jiné i tím, že v roce 2008 jako bývalý homeopat společně se spisovatelem Simonem Singhem veřejně nabídli 10 000 liber tomu, kdo v řádně uspořádané klinické studii dokáže, že homeopatie funguje.\n\n30. ledna 2010 v 10:23 uspořádali britští skeptici po celé Anglii protestní happening 10:23, během kterého se veřejně \"předávkovali\" údajně velmi silnými homeopatickými léky - demonstrativně spolkli celé balení (až 100 cukrových tabletek). Bez jakýchkoli účinků. Empiricky tak prokázali neexistenci proklamovaných účinků.\n\nV roce 2011 (neděle 6. 2. 2011 v 10:23) pro velký úspěch tato akce proběhla v celosvětovém měřítku (25+ zemí, 1500+ účastníků), včetně České republiky, kde ji uspořádal Český klub skeptiků Sisyfos, kteří se tím snažili empiricky prokázat, že homeopatie nefunguje. V Praze se \"předávkovaly\" dvě desítky skeptiků.\n\nZvolené datum a čas odkazují na Avogadrovu konstantu - a v přeneseném slova smyslu na fakt, že homeopatické léky po sérii ředění neobsahují žádné účinné látky.\n\nV roce 2016 (neděle 23. října) proběhlo v několika českých městech a v Bratislavě akce Hromadné předávkování homeopatiky, která poukázalo na nesmyslnost tohoto způsobu léčby.\n\nI když neexistuje jednoznačné vyjádření Vatikánu k otázce homeopatie, je postoj praktikujících katolíků vesměs odmítavý. Důvodem je především okultní pozadí homeopatie, kvůli kterému by měla být homeopatie škodlivá a duchovně nebezpečná, může dojít až ke spoutání démonem homeopatie.\n\nVojtěch Kodet spojuje počátky homeopatie se zednářskými myšlenkovými postupy a postoji, které jsou neslučitelné s křesťanským učením. Filosofie homeopatie a další příbuzné filosofie (magnetismus, mesmerismus) jsou totiž filosoficko-náboženské systémy bez zosobněného Boha. Zároveň se pro předepisování homeopatických preparátů využívá astrologie, která je rovněž neslučitelná s křesťanskou vírou.\n\nDne 27. července 2011 potvrdil Krajský soud v Brně desetiměsíční podmíněný trest pro lékařku Janu Šteclovou za to, že léčila pacientku dlouhodobě pouze homeopatiky. Šteclová léčila v letech 1999 až 2006 své pacientce onemocnění štítné žlázy pouze homeopatiky a nekontrolovala změny jejího stavu. Podle nálezu soudu se stav pacientky zhoršil natolik, že při následné hospitalizaci zemřela. Šteclová se hájila mimo jiné tím, že postupovala v souladu s přáním pacientky a změnu terapie jí navrhovala. Dále tvrdila, že pitva provedená po smrti pacientky prokázala, že byla štítná žláza v pořádku. Lékařce byl vyměřen mírný trest právě proto, že pacientka s léčbou homeopatiky souhlasila a tím se na své léčbě podílela.\n\nV září 2019 rozhodl rozšířený senát Nejvyššího správního soudu, že účinky homeopatie nejsou vědecky prokázané, a pokud nelze homeopatii poskytovat podle pravidel vědy a uznávaných medicínských postupů, pak se nemůže jednat o zdravotní službu a nedopadá na ni zákon o zdravotních službách. Soudce Petr Mikeš k rozhodnutí uvedl: \"„Je právem občanů, jako svobodných jedinců, pokusit se řešit své zdravotní obtíže i metodami, které podle aktuálních vědeckých poznatků žádné účinky nemají, pokud nejsou uváděni v omyl o tom, že by se jednalo o zdravotní službu podle zákona o zdravotních službách. Stát jim nemá bránit v hledání jejich štěstí, ačkoliv se může domnívat, že se jedná o cestu neefektivní.“\"\n\nPraktizování homeopatie lze podle soudce Mikeše kontrolovat ze zákona o ochraně spotřebitele (jako nekalé obchodní praktiky) nebo se bránit občanskoprávně (za způsobenou újmu) a v krajním případě může být vyvozena vůči homeopatovi i odpovědnost trestní (za ublížení na zdraví).\n\nNa YouTube bylo v roce 2011 publikováno satirické video, které paroduje využití homeopatik a dalších pseudoléčebných postupů na jednotce ARO (pohotovosti).\n\nAutopatie, někdy též autoizopatie (\"autoisopatie\"), je alternativní léčebná metoda vycházející z homeopatie. Systematicky ji popsal a popularizuje český homeopat Jiří Čehovský.\n\nPodle Čehovského má jít o léčebné působení homeopaticky (tedy velmi silně) zředěných vlastních sekretů, nejčastěji slin, ale také moči, krve či výkalů, na osobu, která má být léčena. Nemá být náhradou konvenčních a odborných způsobů léčby ani jiných alternativních metod, ale jejich doplňkem. Autopatie vychází z homeopatického předpokladu, že zdraví i jeho poruchy mají původ v naší astrální (spirituální) oblasti, a že každý máme svou individuální vibrační strukturu.\n\nJiří Čehovský ve své knize uvádí, že o autopatii, kterou objevil, „neexistuje ve světovém kontextu žádná kniha ani článek,“ ale zároveň říká, že s vlastními sekrety pracoval již objevitel homeopatie Hahnemann, a že jde tedy o metodu, která není homeopatům úplně neznámá.\n\nPro obhajobu autopatie a její tradice jsou často zmiňovány léčivé účinky urinoterapie a moči v běžných koncentracích, jaké znaly mnohé kultury. Ta je ovšem rovněž pokládána za neseriozní léčebnou metodu.\n\nJiří Heřt v ironicky pojaté recenzi Čehovského knihy o autopatii zdůrazňuje zejména finanční výnos z distribuce těchto homeopatik a z pořádání kursů. Recenzi uzavírá poděkováním za potvrzení, že homeopatie je čistá pseudověda štěpící se ve stále absurdnější varianty.\n\n\n\n"}
{"id": "176348", "url": "https://cs.wikipedia.org/wiki?curid=176348", "title": "Gump Worsley", "text": "Gump Worsley\n\nLorne John Worsley (14. května 1929 Montreal, Kanada - 26. ledna 2007, Saint-Hyacinthe, Québec), přezdívaný „Gump“, byl úspěšný kanadský hokejový brankář. Čtyřikrát pomohl klubu Montreal Canadiens vyhrát Stanleyův pohár. Je držitelem několika individuálních trofejí a od roku 1980 je členem Hokejové síně slávy.\nZároveň je také brankářem, který během své kariéry v NHL prohrál nejvíce utkání.\n\nLorne Worsley již v dětství dostal přezdívku Gump podle postavy z komiksu. Již po druhé světové válce nastupoval v juniorské soutěži QJHL. Mezi dospělými se nejprve pohyboval čtyři roky v nižších zámořských soutěžích. Zaznamenal několik úspěchů, když se několikrát dostal do All-Star týmu. Zároveň v těchto letech hrával soutěžně v létě též fotbal.\n\nV roce 1952 přešel Worsley do NHL. Přestože jeho nový zaměstnavatel New York Rangers byl v této sezóně na samém dně ligy, nový brankář získal Calder Trophy pro nejlepšího nováčka ročníku. Následující sezónu pro neshody opět celou strávil v nižší lize. Od roku 1954 nastupoval devět let opět za Rangers převážně jako jednička týmu. Ani on však klubu nepomohl k výrazně lepším výsledkům a pouze ve dvou sezónách si připsal více výher než porážek. Během jednoho zápasu však musel čelit běžně více než čtyřiceti střelám. Zúčastnil se v tomto období dvakrát All-star game.\n\nWorsley poprvé v rámci NHL přestoupil v roce 1963, kdy se stal součástí výměny více hráčů mezi Rangers a klubem Montreal Canadiens. Jeho start v novém působišti zabrzdilo zranění, kvůli němuž se více než rok opět musel rozchytávat v AHL. V roce 1965 se ale do týmu Montrealu vrátil právě včas, aby mu svým výkonem výrazně pomohl k zisku Stanley Cupu. V další podobně úspěšné sezóně byl již prvním brankářem mužstva. Kromě dalšího kolektivního úspěchu také poprvé získal Vezinovu trofej (společně s kolegou Ch. Hodgem), která byla tehdy určena pro brankáře klubu, který obdržel v dlouhodobé části sezóny nejmenší počet gólů.\n\nNejlepší sezónou byl pro Worsleyho ročník NHL 1967/1968. Dlouhodobou část sezóny poprvé a naposledy ve své kariéře odchytal s průměrem menším než 2,0 obdržených gólů na zápas. V play off neprohrál jediné utkání a získal s Montrealem další Stanley Cup. Jeho individuální výkony mu přinesly druhou Vezinovu trofej (s kolegou R. Vachonem) a také jeho jediné jmenování do prvního týmu All-star na konci sezóny. K zisku klubové trofeje přispěl výrazně ještě jednou o rok později.\n\nV roce 1970 již Worsley uvažoval o konci kariéry, ale byl prodán do klubu Minnesota North Stars, který patřil do vlny nových celků, jež se tehdy v soutěži začaly objevovat. Odchytal v jeho dresu čtyři kompletní sezóny a v roce 1972 si naposledy zahrál při All-star game. Až v posledních šesti utkáních kariéry si v roce 1974 chránil obličej maskou.\n\nV dalších letech působil Worsley v Minnesotě jako vyhledávač talentů (tzv. skaut). V roce 1980 byl uveden do Hokejové síně slávy. Worsley zemřel na srdeční záchvat v roce 2007.\n\n\n"}
{"id": "176349", "url": "https://cs.wikipedia.org/wiki?curid=176349", "title": "Stan Laurel", "text": "Stan Laurel\n\nStan Laurel vlastním jménem Artur Stanley Jefferson (16. června 1890 Ulverston, Anglie – 23. února 1965 Santa Monica) byl anglický komik a režisér. Spolu s Oliverem Hardym vytvořili dvojici \"Laurel a Hardy\", která se stala velmi populární v době němého i na počátcích zvukového filmu. \n\nJiž od mládí byl podporován v herectví rodiči. Nejprve hrál v divadle, kde se již v 16 letech ukázal jeho talent, kdy hrál profesionální představení. V roce 1910 se připojil k herecké společnosti Fred Kamo, kde působil jako náhradník mladého Charlie Chaplina, který v této společnosti také působil. Účastnil se i turné společnosti po Spojených státech amerických. V roce 1918 si poprvé zahrál v němém filmu \"The Lucky Dog\" se svým budoucím kolegou Oliverem Hardym.\nV roce 1926 vstoupil do Hal Roach Studios jako scenárista a režisér. V době, kdy byl Oliver Hardy zraněný, byl požádán zda by ho nezastoupil jako náhradník. Posléze se společně s Oliverem Hardym stali nerozlučnou dvojicí němého filmu. Zlomovým pro ně byl rok 1927, kdy s nimi producent Hal Roach podepsal další spolupráci. V následujících desetiletích natočili společně 106 krátkometrážních i celovečerních, zpočátku němých, později zvukových filmů. Další jeho kariéru ovlivnila druhá světová válka. Hardy a Laurel začali pracovat pro United Service Organizations, podporovali válečné úsilí spojenců. V tomto období vznikly mj. filmy \"Laurel a Hardy v Cizinecké legii\" (\"The Flying Deuces\") a \"Laurel a Hardy studují\" (\"A Chump at Oxford\").\n\nFilm \"Laurel a Hardy na moři\" (\"Saps at Sea\") byl jejich posledním filmem v produkci Hala Roacha. Následující filmy, které natočili ve spolupráci se společností 20th Century Fox, již nedosáhly úspěchu jejich předchozích filmů. V letech 1950 až 1951 natočili v Evropě svůj poslední celovečerní film \"Laurel a Hardy zdědili ostrov\" (\"Atoll K\" nebo \"UTOPIA\"), který vznikl v koprodukci Francie a Itálie.\n\nPo smrti Olivera Hardyho 7. srpna 1957 již odmítl vystupovat ve filmu i na jevišti. Setkával se pouze s fanoušky. V roce 1963 mu byla nabídnuta role ve filmu \"To je ale bláznivý svět (It's a Mad, Mad, Mad, Mad World)\", ale tuto nabídku odmítl. Zemřel 23. února 1965 na infarkt v Santa Monice v Kalifornii.\n\n\n"}
{"id": "176353", "url": "https://cs.wikipedia.org/wiki?curid=176353", "title": "Prefektura Šimane", "text": "Prefektura Šimane\n\nPrefektura Šimane (: 島根県, \"Šimane-ken\") je jednou ze 47 prefektur Japonska. Nachází se v regionu Čúgoku na ostrově Honšú. Hlavním městem je Macue. Je to prefektura s \"druhým nejmenším počtem obyvatel\", hned po sousední prefektuře Tottori.\n\nPrefektura má rozlohu 6 707,46 km² a k 1. říjnu 2005 měla 742 153 obyvatel.\n\nDnešní prefektura Šimane byla dříve rozdělena do tří provincií: Iwami, Izumo a Oki.\n\nPrefektura protáhlého tvaru táhnoucí se od východu k západu je ze severu ohraničena Japonským mořem a z jihu \"pohořím Čúgoku\" (中国山地, \"Čúgoku Sanči\"). Většina zdejších měst leží v blízkosti pobřeží.\n\nSoučástí prefektury jsou i ostrovy Oki. Prefektura si rovněž činí nároky na, v současnosti Koreou kontrolované, ostrůvky Dokdo/Tokdo (japonsky: Takešima).\n\nV prefektuře Šimane leží 8 velkých měst (市, ši):\nVe městě Izumo se nachází jedna z nejstarších japonských šintoistických svatyní Izumo Taiša.\n\n"}
{"id": "176354", "url": "https://cs.wikipedia.org/wiki?curid=176354", "title": "Zliv (rozcestník)", "text": "Zliv (rozcestník)\n\nNázev Zliv má více sídel:\n"}
{"id": "176361", "url": "https://cs.wikipedia.org/wiki?curid=176361", "title": "Suzanne Vega", "text": "Suzanne Vega\n\nSuzanne Nadine Vega (* 11. července 1959 Santa Monica, USA) je americká folková zpěvačka, autorka a hudební producentka. Narodila se v Santa Monice v rodině počítačové analytičky švédsko-německého původu. Její nevlastní otec Ed Vega působil jako učitel a spisovatel. Vyrůstala v hispánské čtvrti.\n\nMezi její největší hity patří \"Luka\", \"Tom´s Diner\" nebo \"New York is a Woman\". Mezi její hudební přátele patří mj. dnes slavný fotograf a původně i textař Brian Rose, se kterým spolupracovala především na počátku své kariéry. Suzanne má dceru Ruby (narozena 1994). V České republice měla již 18 koncertů, posledními byly koncerty 8. července 2015 na zámku Sychrov v rámci jejího evropského turné, 4. června 2016 v Pardubicích a 5. června 2016 ve Zlíně.\n\nSuzanne Vega se narodila v roce 1959 v Santa Monice v Kalifornii. Její matka byla počítačová analytička, otec pracoval jako grafik. Vyrůstala v rodině se svým nevlastním otcem, který byl učitel a spisovatel, původem z Portorika. Když bylo Suzanne dva a půl roku, odstěhovali se do New Yorku. \n\nSuzanne začala psát první básničky v devíti letech, ve čtrnácti již složila první písničku. Později navštěvovala prestižní High School of Performing Arts, kde studovala moderní tanec. Během navštěvování kurzů anglické literatury na Barnard College také vystupovala v Greenwich Village. Byla stálou přispěvatelkou skupiny spisovatelů Jack Hardy Monday Night v kavárně na Cornelia Street. V roce 1984 podepsala svou první smlouvu s nahrávací společností.\n\nDebutové album \"Suzanne Vega\" vyšlo následující rok. Byl to úspěšný debut: ve spojených státech sklízel převážně pozitivní recenze a ve Velké Británii se dokonce stal platinovým. Texty byly většinou zručnými miniaturami, které přesně popisovaly charaktery různých lidí. K písni \"Marlenne on the Wall\" vznikl videoklip, který vysílaly MTV a VH1. V této době také Suzanne napsala text ke dvěma písním na albu \"Songs from Liguid Days\" od Philipa Glasse.\n\nDalší deska \"Solitude Standing\" (1987) sklidila u kritiků ještě lepší hodnocení a také se lépe prodávala. Obsahuje hitovky \"Tom’s Diner\" a \"Luka\", které měly celosvětový úspěch. Text písně \"Luka\" je o násilí na dětech, což bylo ve své době velmi neobvyklé téma popového hitu. Obě písně, \"Tom’s Diner\" i \"Luka\", se dočkaly mnoha coververzí. \n\nTřetí album se jmenuje \"Days of Open Hand\" (1990). Experimentálnější hudba a expresivnější texty znamenaly mírný posun oproti předchozím deskám. Následovalo album \"99.9F°\" (1992), které představovalo mix folku, tanečních beatů a industriálních zvuků. \n\nPáté album \"Nine Objects of Desire\" (1996) balancuje na hraně mezi jednoduchostí a industriálními výstřelky předchozího alba. Obsahuje píseň \"Caramel\", která byla později použita jako hudební doprovod v traileru k filmu \"Woman on the Tier\" a která vyšla na soundtracku k filmu \"Dead Man Walking\".\n\nV roce 1997 si Suzanne zazpívala na koncepčním albu \"Heaven and Hell\", které se týkalo tématu sedmi smrtelných hříchů. Autorem hudby a textů byl Joe Jackson, se kterým Suzanne spolupracovala již v roce 1986 v písni \"Left of Center\" ze soundtracku \"Pretty in Pink\". Jackson tu hrál na piáno a Suzanne zpívala.\n\nV září 2001 spatřilo světlo světa album \"Songs in Red and Gray\". Na třech písních se producentsky podílel Mitchell Froom, kterého si Suzanne vzala v roce 1995, ale po třech letech se rozvedli. V roce 2003 vychází výběrovka \"The Best of Suzanne Vega\", na které je 21 nejúspěšnějších skladeb. Ve Velké Británii vyšla tato deska navíc s bonusovým CD, na kterém je osm dalších písní. \n\nZačátkem října 2006 se Suzanne Vega zúčastnila festivalu dokumentárních filmů Academia film Olomouc. Byla pozvána, protože v té době o ní dokumentarista Christopher Seufert točil dokument, který měl zkušební projekci právě v Olomouci. \n\nSuzanne Vega je také jednou z dvanácti osobností, které se zúčastnily Scénických rozhovorů ve Švandově divadle a které obsahuje kniha Davida Hrbka \"Všechno je sázka\". Suzanne tuto knihu také pokřtila. Na jevišti se tak setkala s některými dalšími protagonisty knihy: Michalem Horáčkem, Davidem Radokem, Olgou Sommerovou a Václavem Moravcem.\n\nV roce 2006 podepsala Suzanne smlouvu s legendární jazzovou nahrávací společností Blue Note Records. O rok později vyšla deska \"Beauty & Crime\", která se dostala na 37. místo v prodejnosti alb v České republice.\n\nPři dvou příležitostech spolupracovala s velšským hudebníkem Johnem Calem. Nazpívali spolu dva duety: „The Long Voyage“ (album \"Chansons des mers froides\", 1994) a „So Long, Marianne“ (\"\", 1999).\n\n\nNástroje, na které Suzanne Vega hraje, pocházjí z ČR, z dílny Františka Furcha.\n\n"}
{"id": "176368", "url": "https://cs.wikipedia.org/wiki?curid=176368", "title": "Bledule", "text": "Bledule\n\nBledule (\"Leucojum\") je rod jednoděložných rostlin z čeledi amarylkovité. Český název bledule patří mezi novotvary vytvořené v 19. století Janem Svatoplukem Preslem.\n\nBledule jsou vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou po několika v přízemní růžici, jsou jednoduché, přisedlé, s listovými pochvami. Čepele listů jsou celokrajné, většinou čárkovité, žilnatina je souběžná. Květy jsou oboupohlavné, jsou jednotlivé na vrcholu stonku nebo ve zdánlivých okolících obsahujících zpravidla 2-7 květů. Pod květem popř. květenstvím jsou 2 listeny, které jsou volné nebo zcela srostlé a tvoří toulec. Okvětí se skládá z 6 okvětních lístků ve 2 přeslenech (3+3), které jsou volné a v podstatě stejné, vytváří zvonkovitý tvar okvětí. Tyčinek je 6. Gyneceum je složeno ze 3 plodolistů, je synkarpní, semeník je spodní. Plodem je třípouzdrá tobolka.\n\nPodle současné taxonomie rod zahrnuje jen 2 druhy a je rozšířen v Evropě a jihozápadní Asii. Oba druhy se přirozeně vyskytují i v České republice. Bledule jarní je evropský endemit. Nominátní poddruh\n\nV ČR rostou 2 druhy z rodu bledule (\"Leucojum\"). Ve vlhkých listnatých lesích, vzácněji na vlhkých loukách, roste bledule jarní (\"Leucojum vernum\"). V moravských Karpatech se však asi vyskytuje pouze adventivně. Má zpravidla jednotlivé květy. Květenství s 3-7 květy mívá bledule letní (\"Leucojum aestivum\"), kriticky ohrožený druh (C1), v ČR roste jen v jihomoravských nížinných luzích, jinde byl zaznamenán jen ojedinělý adventivní výskyt.\n\n\n\nZahraniční\nČESKÉ\n"}
{"id": "176372", "url": "https://cs.wikipedia.org/wiki?curid=176372", "title": "Amélie de Beauharnais", "text": "Amélie de Beauharnais\n\nAmélie de Beauharnais (Amélie Auguste Eugénie Napoléone de Beauharnais), Princezna z Leuchtenbergu, vévodkyně z Braganzy, (31. července 1812 Milán, Itálie – 26. ledna 1873 Lisabon, Portugalsko) byla francouzská šlechtična. Byla vnučkou první ženy Napoleona Bonaparta Josefiny de Beauharnais a tedy nevlastní vnučkou Napoleona; v letech 1829 až 1831 byla brazilskou císařovnou.\n\nJejími rodiči byli Evžen de Beauharnais, první vévoda z Leuchtenburgu, nevlastní syn Napoleona I., a princezna Augusta Bavorská, dcera Maxmiliána I. krále bavorského.\n\nVdala se roku 1829 za císaře brazilského Pedra I., bývalého krále portugalského Pedra IV. Sňatkem získala titul císařovny brazilské (jako manželka, bez práva podílu na vládě). Pedro abdikoval v roce 1831 a tím ztratila i Amelie titul císařovny. Po smrti manžela žila v bavorském Seeonu poblíž Chiemsee. Zámek zůstal rodinným sídlem Leuchtenbergů až do roku 1933.\n\n"}
{"id": "176376", "url": "https://cs.wikipedia.org/wiki?curid=176376", "title": "Rrëshen", "text": "Rrëshen\n\nRrëshen (albánsky: \"Rrëshen\" nebo \"Rrësheni\") je hlavní město okresu Mirditë na severu Albánie. Žije zde 9 200 obyvatel. Město leží na souřadnicích \n\nNachází se tu škola a nemocnice. Po pádu komunismu přibyl hotel, restaurace a kulturní centrum. Rrëshenem prochází hlavní tah z hranic s Kosovem do Tirany a Durrësu a zajišťuje tak dobré spojení s hlavním městem a Jaderským mořem.\n\nPřed druhou světovou válkou byl Rrëshen jen vesnice, po ní však vzrostl těžební průmysl a s ním se posílilo i administrativní postavení. Když skončila éra komunismu, většina dolů byla uzavřena, což způsobilo migraci obyvatel do Tirany nebo do větších průmyslových měst.\n\n"}
{"id": "176378", "url": "https://cs.wikipedia.org/wiki?curid=176378", "title": "Hans-Gert Pöttering", "text": "Hans-Gert Pöttering\n\nHans-Gert Pöttering (nebo též Poettering; * 15. října 1945, Bersenbrück) je německý konzervativní politik (Křesťansko-demokratická unie - CDU) a od ledna 2007 do července 2009 předseda Evropského parlamentu.\nJe členem Evropského parlamentu nepřetržitě od prvních přímých voleb v roce 1979. V období od roku 1999 do 2007 předsedal politické skupině Evropské lidové strany a Evropských demokratů (EPP-ED, česky ELS-ED) v Evropském parlamentu a v roce 2004 byl hlavním kandidátem německé konzervativní strany CDU do evropských voleb. Je také členem nejvyššího vedení CDU.\n\nV rámci politické dohody se skupinou Evropských sociálních demokratů (PES) nahradil 16. ledna 2007 španělského sociálního demokrata Josepa Borella ve funkci předsedy Evropského parlamentu. 14. července 2009 je ve funkci nahradil polský expremiér Jerzy Buzek.\n\npoliticky je eurofederalista a podporuje německou kancléřku Angelu Merkelovou.\n\n"}
{"id": "176380", "url": "https://cs.wikipedia.org/wiki?curid=176380", "title": "Remote Manipulator System", "text": "Remote Manipulator System\n\nRemote Manipulator System (zkráceně RMS), též Canadarm, je patnáct metrů dlouhé manipulační rameno raketoplánu. Nachází se v nákladovém prostoru družicového stupně (orbiteru) a je dálkově ovládané. Umožňuje vykonávat rozličné činnosti - například vypouštění a znovuzachytávání nákladu raketoplánu. Toto rameno měly všechny operační americké raketoplány, ale zkušební prototyp Enterprise ho neobsahoval. Poprvé jej raketoplán obsahoval při letu STS-2, který odstartoval 12. listopadu 1981.\n"}
{"id": "176381", "url": "https://cs.wikipedia.org/wiki?curid=176381", "title": "Augustin Daniel Belliard", "text": "Augustin Daniel Belliard\n\nAugustin-Daniel Belliard, hrabě Belliard (23. březen 1769 ve Fontenay-le-Comte, Vendée, Francie – 28. leden 1832 v Bruselu, Belgie) byl francouzský generál.\n\nByl synem královského prokurátora ve Fontenay-le-Comte. Belliard se vyznamenal jako vyšší důstojník nejprve 1792 a 1793 pod Dumouriezem v Belgii. Po jeho přechodu fronty byl Belliard sesazen, zatčen, podrobně vyšetřován a propuštěn z armády. Pak ale opět vstoupil do armády jako prostý dobrovolník a roku 1795 sloužil již jako plukovník pod Hochem. Vyznamenal se v Itálii 1796 a 1797 u Castiglione a Caldiera i Arcole a pro svou statečnost byl povýšen na brigádního generála. V egyptské kampani bojuje příkladně v bitvě U pyramid a je jmenován guvernérem Horního Egypta. Po Napoleonově odjezdu z Egypta sloužil dále věrně gen. Kleberovi a v bitvě u Helipolis odráží se svou divizí nepřátelskou kavalerii. Pak energicky brání Káhiru, až do kapitulace. Po návratu z Egypta je jmenován divizním generálem. V roce 1805 se stává generálním adjutantem Muratovým a s ním bojuje u Slavkova. S Muratem prodělal i tažení 1806-1807 a následuje Murata 1808 do Španělska a v prosinci téhož roku stává se guvernérem Madridu. \n\nV ruském tažení 1812 je opět generálním adjutantem Murata. V prosinci 1812 je jmenován generálplukovníkem kyrysníků a roku 1813 generálním adjutantem císaře. S ním prodělává bitvy u Drážďan, Lipska, Hanau. Po bitvě u Craonne (březen 1814), kde mimořádně vynikl a byl těžce raněn byl jmenován vrchním velitelem gardové kavalerie. Ludvík XVIII. jmenoval jej pairem. Po návratu císaře z Elby doprovázel Belliard královskou rodinu do Beauvais. Na příkaz krále však se vrátil do Paříže a okamžitě byl císařem pověřen vedením mise ke králi Muratovi a poté velením Moselské armády. Po bitvě u Waterloo se opět podřídil Ludvíkovi XVIII., ale přesto byl vyškrtnut ze seznamu pairů. V prosinci 1815 byl pro podezření z podílu na spiknutí s cílem osvobození císaře zatčen, ale po několika měsících propuštěn a roku 1819 opět jmenován pairem. V Horní komoře patřil k těm, kteří oponovali reakčním názorům dvorních kruhů a připojil se r. 1830 k Červencové monarchii. Byl poslán do Vídně s úkolem působit zde k uznání Ludvíka Filipa. V březnu 1831 je odeslán do Belgie, pomoci zde upevnit trůn Leopolda Prvního. Zde pracoval na základních organizačních směrnicích belgické armády, ale podílel se i na jednáních předcházejících Leopoldovu sňatku. Zemřel v Bruselu na zámku Laeken na centrální mozkovou příhodu, která způsobila náhlou smrt při odchodu ze zámku 28. ledna 1832. Jeho ostatky byly v březnu téhož roku převezeny do Paříže a tam uloženy na hřbitově Pere-Lachaise. Jeho jméno je vyryto na Vítězném oblouku v Paříži. Memoáry byly posmrtně vydány Vinetem r. 1842.\n"}
{"id": "176382", "url": "https://cs.wikipedia.org/wiki?curid=176382", "title": "Jiří Svoboda (skladatel)", "text": "Jiří Svoboda (skladatel)\n\nJiří Svoboda (13. září 1945 Praha – 11. března 2004 Praha) byl český skladatel filmové hudby, který své partitury psal především pro snímky a inscenace režiséra Zdeňka Zelenky.\n\nByl bratrem skladatele Karla Svobody, s nímž často spolupracoval. Vedl studiovou skupinu \"Discobolos\". Podlehl cukrovce 11. března 2004 v pražské nemocnici Na Bulovce.\n\nSložil i původní hudbu k filmu Jana Svěráka \"Obecná škola\", dále k Vláčilově snímku \"Stín kapradiny\", jeho hudba zaznívá rovněž ve filmech \"Zámek v Čechách\" a \"Tržiště\" režiséra Martina Hollého.\n\nS režisérem Zdeňkem Zelenkou spolupracoval již od jeho samostatného režijního debutu \"Čarovné dědictví\" (1985). Tomuto režisérovi složil hudbu i do pohádky \"Nesmrtelná teta\" a k televizním filmům např. \"Brouk v hlavě\", \"Lakomec\", \"Ideální manžel\", \"Návštěva staré dámy\" či \"Bankrotáři\". Hudba k posledně jmenovanému snímku byla i jeho poslední kompozicí.\n\n\n\n"}
{"id": "176385", "url": "https://cs.wikipedia.org/wiki?curid=176385", "title": "CESNET", "text": "CESNET\n\nSdružení CESNET založily v roce 1996 veřejné vysoké školy a Akademie věd České republiky. CESNET (Czech Education and Scientific NETwork) buduje, provozuje a rozvíjí českou národní e-infrastrukturu určenou pro potřeby vědy, výzkumu, vývoje a vzdělávání.\nVýznamnou součástí činnosti sdružení CESNET je vlastní výzkum a vývoj v oblasti pokročilých síťových technologií a aplikací, které je využívají.\nV České republice plní CESNET roli NREN (National Research and Education Network) a NGI (viz Metacentrum). Zastupuje ČR v mezinárodních organizacích jako GÉANT Association (vznikla sloučením TERENA a DANTE), EGI nebo GLIF. CESNET se podílí na realizaci projektu celoevropské páteřní sítě GÉANT.\nV rámci České republiky plní CESNET roli koordinátora velkých infrastruktur v oblasti informačních technologií.\n\nE-infrastruktura CESNET je komplexní systém nástrojů, které jsou vzájemně provázány a poskytují široké spektrum služeb pro přenos, ukládání a zpracování dat. Jde například o výkonné výpočetní clustery vybavené programy pro celou řadu oborů, velká datová úložiště pro ukládání a sdílení dat, prostředky pro multimediální komunikaci usnadňující spolupráci distribuovaných týmů a další služby.\nTyto moderní IT služby jsou využívány pro vědeckou a výzkumnou práci a pro řešení problémů z celé řady vědních oborů, jež se neomezují na přírodní vědy, jako je matematika, fyzika, chemie či informatika, ale zahrnuje například i vědy humanitní a umění.\nRozsáhlou e-infrastrukturu tvoří čtyři základní logicky ucelené komponenty:\nMezi uživatelské instituce e-infrastruktury CESNET patří veřejné, státní a soukromé vysoké školy, ústavy Akademie věd České republiky, fakultní nemocnice, vědecké a další knihovny, technologická a inovační centra a vědeckotechnické parky, významné kulturní instituce a řada dalších vědeckých a výzkumných institucí. Celkový počet individuálních uživatelů v České republice, kteří mají přístup ke službám e-infrastruktury CESNET, dosahuje cca 450 tis. osob.\nProstřednictvím přímého propojení do evropské páteřní sítě pro vědu, výzkum a vzdělávání GÉANT a jejím prostřednictvím i do výzkumných sítí v dalších světových regionech (Internet2 a ESnet v USA, AfricaConnect v Africe, TEIN v Asii a Tichomoří a CLARA v Latinské Americe), umožňuje e-infrastruktura CESNET vzájemně spolupracovat, provozovat náročné a unikátní aplikace a sdílet data i v nadnárodním prostředí a mezinárodní vědecké komunitě. Počet potenciálních individuálních uživatelů v mezinárodním měřítku se blíží 40 miliónům.\nE-infrastruktura CESNET je zařazena do Cestovní mapy ČR velkých infrastruktur pro výzkum, experimentální vývoj a inovace Ministerstva školství, mládeže a tělovýchovy.\n\nPrvní pokus o připojení České republiky k Internetu byla neúspěšná žádost podaná partou nadšenců v čele s Janem Gruntorádem v roce 1987 k akademické síti EARN (European Academic Research Network), která byla zamítnuta z politických důvodů (viz Železná opona).\nPo politických změnách v listopadu 1989 bylo možné žádost podat znovu, tentokrát již úspěšně. V průběhu devadesátých let 20. století vznikly ve většině evropských zemí tzv. „národní sítě pro vědu, výzkum a vzdělávání“, jejichž cílem bylo sloužit specifickým požadavkům vědecké a akademické komunity. V tehdejším Československu vnikl zárodek akademické sítě v roce 1991, kdy byl ve výpočetním centru pražského ČVUT instalován sálový počítač, který byl následně připojen do zmíněné akademické sítě EARN. Oficiální předvedení funkčního připojení veřejnosti bylo dne 13. února 1992. Pevná linka vedla do rakouského Lince a její počáteční datová propustnost byla 9,6 kbit/s. Později byla rychlost zvýšena na dvojnásobek (19,2 kbit/s) a zároveň byla rozdělena na dva nezávislé kanály. Jeden sloužil nadále pro síť EARN a druhý byl určen pro přístup k Internetu. Zájem o připojení byl v akademické komunitě značný. Zástupci vysokých škol a ústavů Akademie věd se scházeli a diskutovali nad technickým řešením sítě, která by jejich instituce propojila. Výsledkem byl projekt FESNET (Federal Education and Scientific NETwork), jehož garantem bylo ministerstvo školství. Po rozdělení federace došlo k úpravě projektu na CESNET a počátkem roku 1993 byla síť CESNET uvedena do provozu. V roce 2017 je po 25 letech rychlost připojení akademické sítě CESNET k Internetu desetmiliónkrát vyšší.\n\nE-infrastruktura CESNET je cíleně budována podle specifických potřeb výzkumné, vědecké a akademické komunity v České republice (které se významně liší od požadavků na běžnou korporátní ICT podporu). Vývoj a postupná modernizace e-infrastruktury je z velké části dílem vlastního výzkumu a vývoje sdružení CESNET.\nVýsledkem původních technických řešení je několik národních patentů, jeden patent evropský a tři patenty registrované u United States Department of Commerce – United States Patent and Trademark Office (USPTO). CESNET je držitelem 18 užitných vzorů a autorem několika funkčních vzorů, prototypů a autorizovaného software.\nCESNET jako nezisková organizace realizoval přenos výsledků výzkumu a vývoje do praxe také založením spin-off společností INVEA-TECH a.s. a Comprimato Systems s.r.o., a uzavřením licenčních smluv se společnostmi OPTOKON a. s., RLC Praha a.s. a MONTABRAS s.r.o.\n\n\n"}
{"id": "176388", "url": "https://cs.wikipedia.org/wiki?curid=176388", "title": "Žár", "text": "Žár\n\nPojem žár může znamenat:\n\n\n"}
{"id": "176394", "url": "https://cs.wikipedia.org/wiki?curid=176394", "title": "Konispol", "text": "Konispol\n\nKonispol ( , řecky \"Κονίσπολις\") je nejjižněji položené město v Albánii. Je 1 km vzdáleno od albánsko-řeckých hranic. Nachází se v nadmořské výšce kolem 400 m n. m. na několika kopcích. Ty mezi sebou odděluje řada potoků.\n\nKonispol má 8 245 obyvatel, většina z nich je řecky mluvících. V roce 2015 byl v souvislosti s albánskou územněsprávní reformou zvolen jako sídlo stejnojmenné obce.\n\nVětšina obyvatel Konispolu se věnuje zemědělství, resp. vinařství.\n\nV roce 1992 bylo na sever od města objeveno 7 jeskyní. Jde o archeologická naleziště s nálezy z různých epoch.\n"}
{"id": "176395", "url": "https://cs.wikipedia.org/wiki?curid=176395", "title": "Frederick Sanger", "text": "Frederick Sanger\n\nFrederick Sanger (13. srpna 1918 Rendcomb – 19. listopadu 2013 Cambridge) byl britský biochemik. Byl dvojnásobným nositelem Nobelovy ceny – z roku 1958 za určení struktury inzulínu a z roku 1980 za metodu zjišťování struktury bílkovin, nukleových kyselin a virů. Spolu s ním cenu obdrželi americký molekulární genetik Walter Gilbert (narozen 1932), autor metody zjištění struktury DNA, a americký biochemik Paul Berg (narozen 1926), jeden ze zakladatelů genového inženýrství.\n\n\n"}
{"id": "176396", "url": "https://cs.wikipedia.org/wiki?curid=176396", "title": "Jiří Faltus", "text": "Jiří Faltus\n\nJiří Faltus (11. března 1911 Klášterec nad Orlicí – 2. listopadu 1993 Žamberk) byl umělecký knihař.\n\nNarodil se 11. března 1911 v Zadním Dole u Klášterce nad Orlicí v rodině rolníka. V Klášterci nad Orlicí vychodil obecnou školu i měšťanku.\nPo dokončení školy v Klášterci se rodina odstěhovala do Semelkovic u Mělníka. Jiří se však brzy vrátil zpět, aby se učil knihařskému řemeslu u zkušeného mistra Jana Bálka, vazače knih v Nádražní ulici v Žamberku. Po třech letech učení složil v roce 1929 tovaryšskou zkoušku. Působil pak krátce v Roudnici nad Labem a začátkem třicátých let odešel do Prahy k firmě Štěpánek na Vinohradech, kde se zdokonalil v ručním zlacení. Získal tak praxi, kterou uplatnil ve své pozdější umělecké práci. V roce 1934 se oženil a společně se svou ženou se podílel na provozu obchodu s papírem a knihami, věnoval se i práci v knihařské dílně. Jiří Faltus byl aktivním členem Sokola a výborným šachistou.\n\nPo roce 1948 hrozilo jeho knihařské dílně znárodnění, podařilo se mu však odolávat až do roku 1958, kdy byl jeho podnik definitivně znárodněn. Jiří Faltus zde chvíli pracoval jako vedoucí, později jako knihařský dělník, po odchodu do penze se věnoval pouze umělecké knižní vazbě. V roce 1972 byl zaregistrován ve Svazu výtvarných umělců jako mistr uměleckých řemesel.\n\nJiří Faltus zemřel 2. listopadu 1993 ve věku 82 let. V říjnu roku 2002 mu bylo in memoriam uděleno čestné občanství města Žamberka, v březnu 2011 byla odhalena pamětní deska na domě v Žamberku ve kterém žil a pracoval.\n"}
{"id": "176402", "url": "https://cs.wikipedia.org/wiki?curid=176402", "title": "Christian Jürgensen Thomsen", "text": "Christian Jürgensen Thomsen\n\nChristian Jürgensen Thomsen (29. prosince 1788 – 21. května, 1865) byl dánský archeolog.\n\nPřestože mu chyběla akademická průprava, byl v roce 1816 ustanoven vedoucím prehistorických sbírek, které byly později rozvíjeny v Dánském národním muzeu v Kodani. Během své práce na zatřiďování archeologických sbírek došel k závěru, že je třeba pro jejich odlišení a uspořádání rozdělit pravěké dějiny na tři základní období. Svou třídobou periodizaci uveřejnil anonymně roku 1836 i v muzejním průvodci a tento rok je tak považován za mezník v dějinách prehistorie. Její periody jsou následující:\n\n\nThomsenovu metodu později rozpracoval Švéd Oscar Montelius a přes mnohé výhrady ji v upravené a doplněné podobě používáme dodnes. Thomsen také jako jeden z prvních psal systematická pojednání o zlatých brakteátech z období stěhování národů.\n\n"}
{"id": "176404", "url": "https://cs.wikipedia.org/wiki?curid=176404", "title": "Sobětice", "text": "Sobětice\n\nNázev Sobětice má více sídel:\n"}
{"id": "176407", "url": "https://cs.wikipedia.org/wiki?curid=176407", "title": "Obvod obce s rozšířenou působností Blansko", "text": "Obvod obce s rozšířenou působností Blansko\n\nSprávní obvod obce s rozšířenou působností Blansko je jedním ze správních obvodů Jihomoravského kraje. Zahrnuje města Adamov, Blansko a Rájec-Jestřebí a dalších 40 obcí. Rozsah správního obvodu je shodný se správním obvodem obce s pověřeným obecním úřadem Blansko, s výjimkou města Adamov. Jeho počet obyvatel je 56 848.\n\n"}
{"id": "176408", "url": "https://cs.wikipedia.org/wiki?curid=176408", "title": "Richard von Mises", "text": "Richard von Mises\n\nRichard šlechtic von Mises (19. dubna 1883, Lvov – 14. července 1953, Boston, USA) byl rakouský matematik a fyzik působící delší dobu v Brně, bratr ekonoma Ludwiga von Misese.\n\nV letech 1893–1901 studoval ve Vídni na gymnáziu a od roku 1901 do ledna 1906 na technice. Své studium tak zakončil v době, kdy již byl asistentem Georga Hamela na brněnské německé technice (asistentem se stal 1. ledna 1906). Během svého brněnského pobytu získal v roce 1908 na vídeňské technice doktorát za práci \"Die Ermittlung der Schwungmassen im Schubkurbelgetriebe\" a v témže roce i postavení soukromého docenta na brněnské technice. Jako habilitační práci předložil spis \"Theorie der Wasserräder\".\n\nV roce 1909 byl ve věku 26 let jmenován profesorem aplikované matematiky na univerzitě ve Štrasburku. V letech 1910 a 1911 byl kandidátem na místo profesora matematiky na brněnské německé technice, v letech 1916 a 1918 pak na místo profesora mechaniky. Během první světové války sloužil v rakouském vojenském letectvu jako konstruktér, zkušební pilot a učitel.\n\nPo skončení první světové války získal místo profesora hydrodynamiky a aerodynamiky na technice v Drážďanech. Jeho pobyt tam byl velmi krátký a již v roce 1920 se stal prvním profesorem a ředitelem nově zřízeného institutu aplikované matematiky na univerzitě v Berlíně. V roce 1921 založil časopis \"Zeitschrift für angewandte Mathematik und Mechanik\". Nástup Adolfa Hitlera k moci jej přinutil v roce 1933 opustit berlínskou univerzitu a uchýlit se na univerzitu do Istanbulu. Když se i Turecko stalo pro německé emigranty nebezpečnou zemí, odešel v roce 1939 do Spojených států a stal se přednášejícím na Harvardu. V roce 1944 zde získal katedru aerodynamiky a aplikované matematiky.\n\nPatří mezi nejvýznamnější odborníky na aplikovanou matematiku ve 20. století. Krátce před svou smrtí sám klasifikoval své práce do následujících oblastí: praktická analýza, diferenciální a integrální rovnice, mechanika, hydrodynamika a aerodynamika, konstrukční geometrie, teorie pravděpodobnosti, matematická statistika a filozofie.\n\n\n"}
{"id": "176410", "url": "https://cs.wikipedia.org/wiki?curid=176410", "title": "Fokker D.VIII", "text": "Fokker D.VIII\n\nFokker D.VIII (též Fokker E.V) byl německý jednomístný stíhací jednoplošník používaný v první světové válce německým a v poválečném období především také polským armádním letectvem. Jeho konstruktérem byl Reinhold Platz a vyráběl se v továrně Fokker od července roku 1918.\n\nNa počátku roku 1918 vypracovala továrna Fokker několik návrhů jednoplošníků poháněných rotačním motorem, ze kterých nakonec při druhé soutěži o standardní stíhací stroj kategorie „D“ pro německé letectvo u Adlershof představila dva vývojové typy V.26 a V.28 – malé hornoplošníky s konstrukcí trupu z ocelových trubek. Prototyp V.28 poháněl motor Oberursel Ur.III o výkonu 160 k (119 kW), nebo Goebel Goe.III o stejném výkonu, i když žádný z nich nebyl schválen pro operační nasazení. Prototyp V.26 poháněl standardní Oberursel Ur.II s výkonem pouhých 110 k (82 kW), ale díky nízké hmotnosti a menšímu odporu vzduchu se mohl svými výkony srovnávat s některými nejrychlejšími stíhačkami nasazených státy Trojdohody. Nakonec bylo objednáno 400 kusů V.26 se současnou objednávkou stejného počtu motorů Ur.III nebo Goe.III. a zahájila se výroba s novým označením Fokker E.V.. Protože dodávku objednaných výkonných motorů nebylo možné uspokojit, byly stroje E.V vybavovány slabšími motory Ur.II.\n\nPrvní E.V obdrželi piloti Jasty 6 ke konci července 1918. Další dodávky následovaly a postupně se novými jednoplošníky vybavily letky Jasta 1, Jasta 19, Jasta 24 a Jasta 36. První sestřel si na novém letounu připsal Emil Rolff 17. srpna, ale dva dny potom zahynul, když se jeho letounu zhroutilo křídlo za letu. Ze stejných důvodů havaroval další E.V z Jasty 19 a nato Idflieg zakázal starty všech letounů tohoto typu. Jelikož se vyšetřováním nepodařilo zjistit příčinu těchto havárií, byla další výroba těchto letounů ihned zastavena. Podle Fokkera problémy zavinila armádní technická inspekce, která mu nepovolila použít původní návrh letounu se silnějším zadním nosníkem křídla. Podle něho právě nedostatečná tuhost zadního nosníku byla příčinou chvění křídel a jejich zhroucení. Fokker prohlásil, že havárie které se udály rozhodly o návratu k původní navržené konstrukci. Dle jiných případů poruch nebo havárií dalších letadel z továrny Fokker se však dalo usuzovat, že problém s křídlem není ve špatném návrhu konstrukce, ale spíše ve špatné kvalitě výroby, která byla pro Fokkery během první světové války příznačná. Křídla pro E.V vyráběla subdodavatelská firma Perzina Pianoforte Fabrik, kde byla kontrola kvality výroby nevalná. Pásnice nosníků se při výrobě stavěly příliš daleko od sebe, tím byly nosníky příliš velké a obrysem přesahovaly nad křídelní žebra. Přebývající materiál při výrobě tedy jednoduše odstranili a tím způsobili nebezpečné oslabení nosníků. Testy prokázaly, že při dodržení kvality výroby je křídlo E.V podstatně pevnější a bezpečnější. Na základě těchto zjištění a po personálních změnách, které měly zlepšit kontrolu kvality výroby, Idflieg nakonec opět výrobu povolil. Nové křídlo bylo testováno 7. září a 24. září se spustila výroba, tentokrát pod označením Fokker D.VIII. První stroj obdržela Jasta 11 v říjnu 1918.\n\nCelkem bylo vyrobeno 289 strojů všech verzí a některé z nich se dostaly do výzbroje armád teprve po válce. 8 letounů (dle jiných zdrojů 4) používala polská armáda ve válce proti Ruské sovětské federaci v letech 1919–20. Jedno z letadel Rudá armáda ukořistila a používala až do léta roku 1920. Některé stroje skončily v Nizozemsku, Itálii, Japonsku, USA nebo v Anglii jako válečná trofej, ale nejvíce letadel bylo zničeno krátce po uzavření příměří. Autentický exemplář trupu D.VIII je uchován v expozici Caproni Museum v italském Tridentu.\n\n\n\n\nNěmecko, Nizozemsko, Polsko, RSFSR\n\n\n\n"}
{"id": "176412", "url": "https://cs.wikipedia.org/wiki?curid=176412", "title": "Obvod obce s rozšířenou působností Boskovice", "text": "Obvod obce s rozšířenou působností Boskovice\n\nSprávní obvod obce s rozšířenou působností Boskovice je jedním ze správních obvodů Jihomoravského kraje. Zahrnuje města Boskovice, Kunštát, Letovice, Olešnice a Velké Opatovice a dalších 67 obcí. Rozsah správního obvodu je shodný se správním obvodem obce s pověřeným obecním úřadem Boskovice.\n\n"}
{"id": "176414", "url": "https://cs.wikipedia.org/wiki?curid=176414", "title": "Von Mises", "text": "Von Mises\n\nPříjmení von Mises nosilo více osobností:\n\n"}
{"id": "176423", "url": "https://cs.wikipedia.org/wiki?curid=176423", "title": "Prefektura Kóči", "text": "Prefektura Kóči\n\nPrefektura Kóči (: 高知県, \"Kóči-ken\") je jednou ze 47 prefektur Japonska. Nachází se na jižním pobřeží ostrova Šikoku. Hlavním městem je Kóči. Je to největší prefektura na Šikoku, ale zároveň má i nejmenší počet obyvatel.\n\nPrefektura má rozlohu 7104,87 km² a k 1. říjnu 2005 měla 796 196 obyvatel.\n\nPřed reformami Meidži se na území dnešní prefektury Kóči rozprostírala provincie Tosa.\n\nPrefektura Kóči leží na jihovýchodní části ostrova Šikoku, na pobřeží Tichého oceánu. Většina jejího území je hornatá a jen na pár místech jako je okolí měst Kóči a Šimanto se rozkládají pobřežní planiny.\n\nV prefektuře Kóči leží 11 velkých měst (市, ši):\n"}
{"id": "176427", "url": "https://cs.wikipedia.org/wiki?curid=176427", "title": "Bamberg (rozcestník)", "text": "Bamberg (rozcestník)\n\nNázev Bamberg se používá pro několik různých sídelních útvarů:\n\n"}
{"id": "176428", "url": "https://cs.wikipedia.org/wiki?curid=176428", "title": "Mistrovství světa v cyklokrosu 2007", "text": "Mistrovství světa v cyklokrosu 2007\n\nMistrovství světa v cyklokrosu 2007 proběhlo v dnech od 27. ledna do 28. ledna 2007 v Domenico Savio Park ve městě Hooglede-Gits/ Belgie.\n\n"}
{"id": "176431", "url": "https://cs.wikipedia.org/wiki?curid=176431", "title": "SARS", "text": "SARS\n\nSARS (z angl. \"Severe Acute Respiratory Syndrome\", česky těžký akutní respirační syndrom, či také syndrom náhlého selhání dýchání) je virové onemocnění dýchacích cest způsobené koronavirem SARS-CoV. Jeho výskyt byl poprvé hlášen 16. listopadu 2002 z čínské provincie Kuang-tung. Během několika dalších měsíců se nákaza rozšířila do více než 30 zemí, nakazila přes 8000 lidí a přímo způsobila smrt 774 lidí. V polovině roku 2003 se podařilo pomocí efektivních protiepidemických opatření zastavit šíření infekce, ale ještě začátkem roku 2004 byly nové případy hlášeny z Číny a několik případů infekce v laboratořích. V České republice nebyly potvrzeny případy nakažení SARS.\n\nKromě smrtelného koronaviru SARS (SARS-CoV) se v lidské populaci nachází i příbuzné, méně virulentní koronaviry NL63 a OC43 způsobující nachlazení, vzácně zápal plic, a relativně nedávno objevené koronaviry NL63 a HKU1. V roce 2012 byl objeven virus z čeledi koronavirů nazvaný MERS-CoV způsobující zápal plic provázený selháním ledvin; WHO se obává, že tato nemoc má potenciál rozvinout se v epidemii.\n\nInkubační doba SARS, tj. časový interval, který uplyne od nákazy virem k prvním projevům onemocnění, činí 2–8 dní, v některých případech až 10 dní. Infekce začíná obvykle vysokou teplotou (nad 38 °C), bolestmi hlavy, celkovou únavou. Po 2–8 dnech se přidružuje suchý kašel a dýchací obtíže. U většiny postižených se vyvíjí zápal plic. Vysoká úmrtnost (téměř 10%) je přičítána především příliš silné imunitní reakci vyvolané cytokiny (tzv. cytokinová bouře), hlavní roli má přílišná produkce interferonu gama lidskými buňkami.\n\nPůvodce nákazy – jeden z koronavirů – se šíří zejména kapénkovou infekcí při úzkém kontaktu s nemocnou osobou, případně prostřednictvím různých předmětů potřísněných sekrety dýchacích cest, jinými tělesnými tekutinami nebo stolicí. Předběžné zkušenosti nasvědčují tomu, že virus přežívá v prostředí několik dnů. Na délce přežívání se podílí množství faktorů, mimo jiné charakter potřísněného povrchu materiálu, druh tělesné tekutiny obsahující virus, teplota a vlhkost.\n\nTato nemoc je zoonóza, jako rezervoár jí slouží některé druhy netopýrů (např. čínský), i když infekce lidí pravděpodobně proběhly nepřímo, přes cibetky nebo psíky mývalovité.\n\nLéčba SARS je především symptomatická, provádí se srážení horečky pomocí antipyretik, dodává se kyslík, případně se mechanicky pomáhá dýchání. Pacienti infikovaní koronavirem SARS musí být izolováni, a nejlépe drženi v místnosti s podtlakem, což zabraňuje šíření viru vzduchem.\n\nV současné době neexistuje účinný lék proti SARS testovaný na lidech, i když byly vyvinuty monoklonální protilátky a léky blokující činnost virové helikázy, což zabraňuje replikaci viru; tyto léky ovšem zatím nebyly schváleny pro použití na lidech.\n\nIndividuální ochrana spočívá v dodržování běžných hygienických zásad, uplatňovaných zejména při epidemiích akutních onemocnění dýchacích cest. Zvláště důležité je pečlivé mytí rukou teplou vodou a mýdlem. S ohledem na způsob šíření nákazy je nutné zamezit vzniku infekčního aerosolu při kašli a kýchání a vyhýbat se dotyku úst, nosu a očí nemytýma rukama.\n"}
{"id": "176435", "url": "https://cs.wikipedia.org/wiki?curid=176435", "title": "Ignacy Jan Paderewski", "text": "Ignacy Jan Paderewski\n\nIgnacy Jan Paderewski (18. listopadu 1860 Kurylovka – 29. června 1941 New York) byl polský klavírista, hudební skladatel, politik a státník v roce 1919 premiér Polské republiky.\n\nNarodil se v zámožné rodině správce statku na dnešní Ukrajině a jeho matka brzy zemřela. V letech 1872 až 1878 studoval konzervatoř ve Varšavě, kde pak také vyučoval. Oženil se, ale jeho žena brzy zemřela a Paderewski se pak plně věnoval hudbě. Studoval klavír v Berlíně a od roku 1884 ve Vídni, kde také v roce 1887 dosáhl prvního velkého úspěchu jako klavírista. Roku 1888 koncertoval třikrát v Praze, následovaly koncerty v Paříži a v Londýně. Velkým úspěchem skončilo jeho první turné po Spojených státech amerických v letech 1891–1892, po kterém se v USA usadil a roku 1899 se podruhé oženil. Prosadil se i jako skladatel a jeho opera „Manru“ měla premiéru v Drážďanech a roku 1902 v Metropolitní opeře v New Yorku. Krátce před první světovou válkou koupil velký statek v Kalifornii, kde založil jednu z nejznámějších amerických vinic. \n\nZa války se stal mluvčím Polského národního výboru v Paříži a pomocí svých politických kontaktů v USA podpořil snahy o obnovu polské nezávislosti. Bezprostředně po konci války navštívil Poznaň, o jejímž dalším osudu se právě rozhodovalo, a jeho projev vyvolal protiněmecké povstání. V roce 1919 byl premiérem a ministrem zahraničních věcí Polska. Společně s Romanem Dmowským vedl polskou delegaci na mírové konferenci v Paříži, kde tito dva politici podepsali za Polsko Versailleskou smlouvu.\n\nV prosinci 1919 však rezignoval a stal se polským vyslancem u Společnosti národů v Ženevě. Roku 1922 odešel z politiky a věnoval se opět koncertování v USA, brzy se však přestěhoval do Švýcarska, do obce Morges u Lausanne. Patřil mezi aktivní odpůrce Pilsudského převratu v roce 1926 a po obsazení Polska v roce 1939 se stal předsedou Polské národní rady v Londýně. Ještě ve svých 80 letech opět koncertoval v USA, aby pro polský zahraniční odboj získával prostředky. Po jednom z koncertů se mu udělalo nevolno a brzy na to zemřel. Byl pochován na Arlingtonském národním hřbitově ve Washingtonu a roku 1992 byly jeho ostatky převezeny do Varšavy, kde je pohřben v katedrále svatého Jana.\n\nPo Paderewském je pojmenována hudební akademie v Poznani, několik nadací v USA a řada ulic v různých polských městech. Už roku 1925 byl vyznamenán Řádem britského impéria, dále francouzským Řádem čestné legie, polskými řády Bílé orlice a Virtuti Militari, řadou čestných doktorátů v Polsku i v USA a stal se čestným občanem Varšavy. \n\n"}
{"id": "176437", "url": "https://cs.wikipedia.org/wiki?curid=176437", "title": "Faktura", "text": "Faktura\n\nFaktura (z latinského \"facere\" – dělat, udělat) je účet za provedenou práci nebo dodané zboží. Obvykle obsahuje popis toho, za co se má zaplatit, způsob platby a datum splatnosti. Pojem „faktura“ jako takový není definován v žádném právním předpisu, přesto jde o pojem vžitý a používá se běžně v obchodním styku. Také náležitosti faktury jsou ustálené tak, aby vyhovovaly podmínkám různých zákonů.\n\nDle ustanovení § 13a bývalého obchodního zákoníku platilo, že každý podnikatel je povinen na všech fakturách (ale také na objednávkách a obchodních dopisech) uvádět údaj o své firmě, jménu nebo názvu, sídle nebo místu podnikání a identifikačním čísle. Podnikatelé zapsaní v obchodním rejstříku byli povinni uvádět také údaj o tomto zápisu včetně spisové značky, podnikatelé nezapsaní v obchodním rejstříku byli povinni uvádět údaj o zápisu do jiné evidence, v níž jsou zapsáni (např. evidence živnostenského úřadu).\n\nZ platného občanského zákoníku byla zmínka o faktuře vypuštěna a tak § 435 hovoří pouze o obchodních listinách (do kteréžto kategorie faktury spadají).\n\nZ pohledu zákona o účetnictví je faktura účetní doklad a vztahuje se na ni ustanovení § 11, který stanoví náležitosti účetních dokladů. Musí obsahovat:\n\nAčkoli bývají tradiční součástí českých faktur razítko a podpis dodavatele, nejsou tyto položky zákonem o účetnictví vyžadovány. Vyžadovány jsou pouze podpisové záznamy odpovědných osob odběratele (nejčastěji účetní).\n\n\n"}
{"id": "176438", "url": "https://cs.wikipedia.org/wiki?curid=176438", "title": "Internetový obchod", "text": "Internetový obchod\n\nInternetový obchod (též elektronický obchod, e-obchod nebo z angl. e-shop) je webová aplikace používaná jako jeden z komunikačních kanálů prodejce pro nabízení jeho produktů a služeb. E-shopy mohou v prostředí internetu existovat jak pro podporu obchodu typu B2B (business-to-business, česky „obchodník k obchodníkovi“) tak B2C (business-to-consumer, česky „obchodník k zákazníkovi“). Jedná se o podmnožinu elektronického obchodování.\n\nObchod slouží k nabídce a vyhledání zboží (služeb) s možností si je objednat, příjmu takových objednávek od zákazníků, zprostředkování a evidence plateb a poskytování dalších informací o výrobcích či řešení reklamací.\n\nUživatelům je umožněno procházet katalog zboží (ve většině případů organizovaný v kategoriích), nebo zboží vyhledávat podle parametrů či jen podle shody v názvu nebo popisu. Jednotlivé produkty mají většinou detailní stránku s podrobnějším popisem a výčtem specifik a variant.\n\nObchod je v drtivé většině případů realizován jako sada skriptů, který spolupracuje s databází, v níž má detaily o zboží (službách) uloženy – v podstatě se snaží ulehčit co nejvíce práci administrátorovi elektronického obchodu v evidenci nabízeného zboží, úpravě cen a skladových zásob a ostatní agendou s tím spojenou.\n\nSofistikovanější obchody dokáží spolupracovat s ekonomickým, logistickým, účetnickým či jiným softwarem, který daná firma používá (většinou pomocí datových souborů v dohodnutém formátu). Mezi pokročilé služby patří generování datových souborů pro servery, které je agregují, možnosti platit internetovou kartou, elektronickou peněženkou nebo platebním systémem, u těch nejsložitějších internetových obchodů patří statistika návštěvnosti, nákupní tendence a profily chování zákazníků.\n\nObchod naprogramovaný s přihlédnutím k optimalizaci pro vyhledávač dokáže přitahovat pozornost potenciálních zákazníků, hledajících zboží, jež chtějí koupit, přes internetové vyhledávače . Některé (většinou menší) internetové obchody provozují výměnu odkazů s jinými tematicky podobnými stránkami, čímž oboustranně zvyšují svoji propagaci. Tak mohou provozovatelé obchodů získávat zákazníky, které by jinak neměli.\n\nInternetové obchodování je proces, kterým prochází zákazník nakupující zboží nebo služby na internetu.\n\nPrvní internetové obchody se objevily v USA již v první polovině 90. let 20. století. Bouřlivý rozvoj však zaznamenaly až po roce 2000. V současné době nabízejí široké spektrum zboží i služeb s využitím pokročilých způsobů plateb a stávají se alternativou kamenného obchodu nebo nákupního centra. Nakupování v prostředí internetu je oblíbené především díky své rychlosti a pohodlnosti.\n\nInternet pro svůj nákup užívá čím dál tím více uživatelů. Uživatele vede k nákupu vysoká konkurence srážející ceny, které mohou být v kamenných obchodech vyšší. Konkurence na internetu proto vede k výraznějším slevám, které doprovází konkurenční boj prodejců. Uživatel také může nakupovat z pohodlí a má čas na rozmyšlení, který produkt či službu, zakoupit. Internetové obchody také mohou nabízet širší informace. Nevýhodou je však nemožnost vyzkoušení zboží. Kolikrát se může zákazník \"napálit\" nesprávnými rozměry produktu. Snahou prodejce by mělo být uvedení dostatku informací, které takovým případům mohou zabránit.\n\nProdejce, který si chce pořídit e-shop má dvě hlavní možnosti. Může si jej nechat naprogramovat, s tím, že mu bude přesně na míru, ale bude dražší (řádově desítky tisíc korun). Druhou možností je zvolit hotové e-shopové řešení. Mnoho firem e-shopové systémy vyvíjejí a podnikatelům nabízejí hostování své aplikace s vlastní doménou (tak, že prodejce nemá přístup ke zdrojovým skriptům), a to buď jednorázově, častěji ale za měsíční poplatek. Existují i open source řešení, která jsou zdarma ke stažení.\n\nNa českém trhu se nachází docela široké spektrum dodavatelů internetových obchodů, přičemž jimi nabízené produkty a služby se samozřejmě v mnoha ohledech liší. Někteří nabízejí tzv. „krabicová řešení“, někteří vysoce sofistikovaná individuální řešení, článkem mezi tím mohou být modulární řešení, kde si prodejce může zapínat či vypínat jednotlivé funkcionální moduly e-shopu. Řadu e-shop systémů (respektive licencí k provozování na nich) lze jednorázově odkoupit, u jiných získat cestou pronájmu. Někteří dodavatelé nabízejí prostě jen internetový obchod, někteří navíc paletu doprovodných služeb optimalizaci pro vyhledávač, copywriting, webhosting, poimplementační podporu, napojení na velkoobchodní dodavatele, napojení na firemní účetní software či ekonomický systém, atp.). Vedle komerčních řešení existuje řada projektů postavených na otevřeném software, vyvíjených dobrovolníky a nabízených jako svobodný software. Příklad populárního řešení tohoto typu je PrestaShop nebo OpenCart.\n\nDle průzkumu společnosti Google a agentury TNS Infratest v ČR už 94 % uživatelů internetu nakoupilo online. Mezi listopadem 2007 a 2008 Češi na internetu nejčastěji nakupovali spotřební zboží (94 %) a IT, audio a video produkty (92 %). Podrobnější statistiky uvádějí následující rozložení: oblečení a doplňky (88 %), kosmetika a parfémy (78 %), osobní péče (56 %), periferní počítačová zařízení (55 %). Češi častěji než jiné národy nakupovali na internetu zájezdy. Typickým zbožím nakupovaným online byly zájezdy, počítačové programy, letenky a hotelové služby. V tradičních kamenných obchodech bylo více nakupováno oblečení a doplňky, kosmetika, sportovní zboží a mobilní tarify.\n\n88 % Čechů před nákupem zkoumalo nabídku na internetu. Pro hledání zboží využívali z 88 % vyhledávače, z 53 % webové stránky výrobce a z 51 % stránky maloobchodů. Vyhledávače využívali uživatelé ze dvou důvodů – umožnily jim dostat se k webovým stránkám, které by jinak vůbec neobjevili (87 %) a rychle našli relevantní prodejce zboží (85 %). 44 % uživatelů použilo k nákupu či vyhledávání informací před koupí internetovou aukci. 75 % českých uživatelů důvěřovalo obchodům, které obsahovaly telefonický kontakt, 74 % uživatelů se spokojilo s referencí jiných spotřebitelů. Důvěru měly také obchody s českou produktovou řadou.\n\nPodle výzkumu na českém módním trhu pořádaném módním vyhledávačem GLAMI v roce 2019 se módní e-commerce podílelo na celkovém módním trhu 22 % a očekává se jeho další růst s odhadem dosáhnout 28 % v roce 2023. Výzkum vznikl ve spolupráci s výzkumnou agenturou Response a je obohacený o data z Českého národního panelu výzkumné agentury NMS Market Research a daty z dotazníkového průzkumu mezi 176 českými e-shopy s módou. \n\nNejvětšími trendy, které e-shopy na českém trhu ovlivnily, byla podle výzkumu jak expanze zahraničních velkých e-shopů (35,9 %), tak i rapidní nárůst návštěv z mobilních zařízení (31,3 %) a nutnost rychlejší zákaznické podpory a dopravy. E-shopy se nejčastěji v roce 2019 zaměřovaly na zlepšování platebních metod (39,8 %) a na zavedení dopravy zdarma (25,3 %).\n\n\n\n"}
{"id": "176447", "url": "https://cs.wikipedia.org/wiki?curid=176447", "title": "Větry", "text": "Větry\n\nVětry (vulgárně prd či prdy, v odborném názvu se používá i latinské slovo flatus označující též dech či vánek) je označení pro směs plynů, zpravidla nepříjemně zapáchající, produkovanou v trávicím traktu (tento jev se nazývá plynatost či nadýmání odborně meteorismus) a vypuzovanou konečníkem v rámci procesu zvaného flatulence neboli vulgárně prdění; chybí-li tato závěrečná fáze, takzvané \"zaražené větry\" mohou působit značné bolesti. Vypouštění plynu bývá doprovázeno charakteristickým zvukem vyvolaným kmitáním tkání v okolí řitního otvoru. Kromě rektálního flatu je v medicíně popsán i vaginální flatus.\n\nJako mnoho jiných slov označujících činnosti spojené s vyměšováním se i vulgární slovo „prd“ používá v expresivní mluvě (viz sprosté slovo), zpravidla označuje nicotnost.\n\nPrůměrné složení flatu je 59 % dusíku, 21 % vodíku, 9 % oxidu uhličitého, 7 % metanu a 4 % kyslíku. Tato směs je díky obsahu metanu a vodíku hořlavá, nicméně zastoupení těchto plynů silně záleží na bakteriích, které žijí ve střevě. Pach flatu je dán sulfanem, který obsahuje síru. Mezi množstvím zkonzumované potravy obsahující síru a výsledným pachem je úměra. Teplota plynů až do jejich úniku odpovídá tělesné teplotě, tedy asi 36,5 °C.\n\nUvedené složení plynů je orientační a platí pro zdravého člověka s vyváženým složením potravy, individuální odchylky závisí na převažujím typu střevních bakterií a na konkrétním složení potravy.\nV případě nevhodného složení bakteriální obsádky tlustého střeva dochází k zvýšené tvorbě střevních plynů, tento stav se nazývá dolní dyspeptický syndrom.\n\nPotravinami způsobující obzvláště plynatost pro svou částečnou nestravitelnost jsou: bobovité luštěniny, brukvovité (např. zelí) obsahující glukosinoláty, česnekovité obsahující alicin, sýry a vejce, u lidí špatně trávících pak mléko a některých mléčné výrobky (intolerance laktózy). Mezi nápoje patří sycené a alkoholické. Samotný sulfan je však ve směsi plynů zastoupen méně než jedním procentem, což ale dostačuje pro vytvoření zápachu.\n\nPlynatost po požití fazolí a jiných luštěnin je dána vysokým obsahem oligosacharidů, které není schopno trávicí ústrojí (člověka) strávit. Jakmile se tyto cukry dostanou do střev, střevní bakterie při jejich rozkladu produkují velké množství plynu. Část výsledné směsi však pochází i z jiných zdrojů, například oxid uhličitý pochází z reakce slin s žaludeční kyselinou.\n\nPrůměrný člověk podle jednoho ze zdrojů vytvoří přibližně půl litru střevních plynů denně a v průměru si člověk od střevních plynů uleví cca 14krát denně.\n\nK samotnému úniku plynů (prdění) dochází někdy bez nápadných slyšitelných projevů, případně s tichým zasyčením, jindy však i s velmi hlučným charakteristickým zvukovým efektem (prdem).\n\nRychlost úniku plynů je v průměru 3 m/s, individuální odchylky rychlosti v ústí jsou možné a závisí na aktuálním tlaku plynu.\n\nV případě tzv. kvasné dyspepsie, která vzniká snáze při převaze sacharidů v potravě, je převažujícím plynem CO, při tzv. hnilobné dyspepsii (převaha masa v potravě) převažuje ve vznikajících plynech metan a vodík. Oba typy dyspepsií se liší jak množstvím produkovaných plynů, tak jejich hořlavostí. Zatímco plyn vznikající při hnilobné dyspepsii lze vně trávicího traktu těsně při zakončení trávicí trubice zapálit, plyn vznikající při kvasné dyspepsii plamen zháší.\n\n\n\n"}
{"id": "176452", "url": "https://cs.wikipedia.org/wiki?curid=176452", "title": "Cibule kuchyňská", "text": "Cibule kuchyňská\n\nCibule kuchyňská (\"Allium cepa\") je cibulová zelenina z čeledi amarylkovitých.\n\nJedná se o dvouletou až vytrvalou (spíše jen teoreticky) rostlinu, na bázi s velkou cibulí. Stonek je dosti robustní, dole až 3 cm v průměru, je dutý. Listy jsou jednoduché, přisedlé, s listovými pochvami. Čepele jsou celokrajné, polooblé se souběžnou žilnatinou. Květy jsou oboupohlavní, ve vrcholovém květenství, jedná se o hlávkovitě stažený zdánlivý okolík, ve skutečnosti to je stažené vrcholičnaté květenství zvané šroubel. Květenství je podepřeno toulcem. Pacibulky jsou v květenství přítomny jen někdy. Okvětí se skládá ze 6 okvětních lístků bílé až narůžovělé barvy, se středním zeleným pruhem. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nPůvod není s jistotou znám, ale předpokládá se, že pravlastí cibule je střední Asie, kde vznikla z planého druhu \"Allium oschaninii\" (syn. \"Allium cepa\" var. \"sylvestre\"). Cibule byla známa již v dávnověku. O jejím užití se dozvídáme např. z hliněných tabulek Sumerů, zmiňuje se o ní Bible, staroegyptské papyry i učené knihy starověké Indie a Číny, a to hlavně v souvislosti s léčebnými účinky. Byla kdysi kromě soli jedním z prvních koření lidových vrstev. Římští zemědělci cibuli nazývali „unio“, což se mohlo přeložit nejen jako „cibule“, ale také jako „velká perla“.\n\nCibule kuchyňská se pěstuje v mnoha různých odrůdách, lišících se tvarem i barvou. Pěstuje se ze semen nebo, aby vyrostla velká, ze sazeničky. Sazečky jsou malé cibulky vypěstované ze semen během léta, které se na podzim sklízejí, přes zimu se uchovávají při teplotě kolem 23 °C a na jaře opět sázejí. Tímto teplým skladováním rostlinu oklameme, takže nevykvete a cibule vyroste do velkých rozměrů.\n\nPo sklizni se dříve cibule vázaly do cibulových copů, dnes se obvykle prodávají volné.\n\n2n=16 (diploid) nebo 2n=32 (tetraploid) či 2n=64 (oktoploid)\n\nCibule je široce užívaná při vaření jako zelenina či koření. Používají se její cibule, oloupané od vrchních uschlých vrstev, nejčastěji nakrájené, řidčeji se využívá i cibulová nať. Syrová cibule má pálivou chuť a používá se například jako příloha k pečivu či uzeninám, často v kombinaci s hořčicí. Vařenou cibuli mohou obsahovat některé zeleninové polévky. Osmažená cibule se používá jako základ pro cibulovou jíšku, která se používá jako základ gulášů a perkeltů, omáček, zeleninových polévek, některých luštěninových pokrmů, špenátu a zelí. Samotná smažená cibulka s tukem se používá například k maštění a ochucení vařené čočky a dalších pokrmů.\n\nPři loupání, krájení či smažení cibule se uvolňuje dráždivá slzotvorná látka, těkavý propathial S-oxid, který vzniká enzymatickým rozkladem z s-I-propenylcysteinsulfoxidu. Tato látka pak ve styku s vodou (například v oku) hydrolyzuje na propanol, kyselinu sírovou a sirovodík. Při smažení je tato směs látek vnímána jako příjemné aroma. Existuje mnoho návodů, jak pálení očí při krájení cibule předejít – například krájení cibule pod vodou či průběžné vlhčení cibule během krájení, nošení ochranných brýlí či kontaktních čoček, použití co nejostřejšího nože atd.\n\nZ lékařského hlediska je hlavní užití cibule při nechutenství, arterioskleróze, potížích zažívání, vysokém krevním tlaku, zánětech ústní dutiny a hltanu , sirnaté sloučeniny působí bakteriostaticky a obsažené flavonoidy a fytoncidy protizánětlivě. V lidovém léčitelství je ve výčtu ještě astma, zánět močového měchýře, nepravidelnost v menstruaci, cukrovka, působí proti zácpě a bodnutí hmyzem. Červená cibule snižuje křehkost cévních stěn.\n\nCibule kuchyňská kvete druhým rokem. Semenné kultury cibule jsou vynikajícím zdrojem nektaru i pylu. Nektarium cibule vyprodukuje za 24 hodin 1,32 mg nektaru s cukernatostí 61 %. Cukerná hodnota, tedy množství cukru vyprodukovaného v květu za 24 hodin, je 0,81 mg. Pyl cibule sbírají včely ve velkém množství a rouskují jej do žlutavě šedých rousek. Jeho výživná hodnota je vysoká. Nevýhodou je cibulový pach pylových zásob, kterým mohou načichnout i zásoby medu.\n\nCibulový druhový med je vzácný. Má světle jantarovou barvu a jemně krystalizuje. Typická je pronikavá cibulová vůně, která však po uskladnění medu zmizí.\n\nKrájení cibule uvolňuje syntázu lakrimálního faktoru, který reaguje s aminokyselinami v cibuli a mění je na sulfenovou kyselinu RSOH. Ty přecházejí samovolně na dráždivý plyn syn-propanthial-S-oxid CHCHCHSO, jenž se uvolňuje do vzduchu a později se může dostat i do očí, kde se navazuje na nervová vlákna na rohovce, která zareagují aktivací slzných žláz. Lidově řečeno při krájení cibule slzí oči.\n\nKromě klasické cibule kuchyňské jsou pěstovány i některé odlišné druhy cibulí.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v cibuli.\n\nCibule patří k prvním kulturním plodinám, obsahuje silice (éterické oleje)´s obsahem síry, podle množství jsou cibule ostré, středně ostré a sladké chuti. Obsahuje vitamíny, poměrně více vitamínu B1 a B2, méně vitamínu C. Provitamín A se vyskytuje především v nati, kde je i vyšší obsah vitamínu C. Cibule působí sedativně. Protože obsahuje slizy a pektiny, působí dobře i při některých střevních chorobách. V cibuli přítomné fytoncidy ničí škodlivé mikroby. Dále obsahuje mnoho křemíku, draslíku, síry a dusíkatých látek.\n\nOdhaduje se, že každoročně je ve světě cibule pěstována na 3 642 000 hektarů. Pěstování pro domácí trh se věnuje 170 zemí. Přibližně 8 % světové produkce je předmětem mezinárodního obchodu.\n\nZ původních pěstitelských oblastí si zachoval přední postavení ve světě pouze Egypt; z dalších významných exportérů jmenujme alespoň USA, v Evropě Holandsko, Španělsko a Itálie.\n\nCibule (stejně jako česnek) obsahuje látku s antibiotickými účinky allicin, díky níž se uplatňuje jako přídatná léčba nachlazení (bolesti horních dýchacích cest, kašel). Vhodnou formou je např. cibulový čaj či sirup.\n\nStará moudrost: „Člověk spíše může vařit bez ohně než bez cibule“.\n\n\n"}
{"id": "176464", "url": "https://cs.wikipedia.org/wiki?curid=176464", "title": "Portrét", "text": "Portrét\n\nPortrét je ve výtvarném umění popisné zobrazení konkrétního jedince, zpravidla člověka, velmi výjimečně i zvířete.\n\nPortrétování má dlouhou a bohatou historii. Nejstarší známý portrét na světě pochází z Dolních Věstonic, jedná se o drobnou řezbu z mamutoviny, která je více jak 26 000 let stará. Zachycuje portrét ženy s deformovanou tváří a v Dolních Věstonicích byla nalezena stejně deformovaná lebka reálné ženy. V době, kdy byla dítětem, utrpěla zlomeninu levého kloubního výběžku dolní čelisti s posunem úlomků. V průběhu dalšího vývoje se rozvinula tzv. růstová asymetrie obličeje, resp. celé lebky.\n\nPortréty vznikaly ve starověku. Významný je římský sochařský portrét. Ve středověku portréty vznikaly velmi zřídka a spíše až v pozdní gotice. Vyobrazení významných žijících osobností, například panovníků, jsou (podobně jako středověká vyobrazení světců) idealizovaná a nezakládají se na skutečné podobě zobrazeného. Proto nelze v tomto období mluvit o portrétu, ale pouze o postupně narůstajících portrétních rysech zobrazení. Mohutný rozvoj zaznamenal portrét v renesanci. Ještě výraznější zájem o portrét přinášelo baroko, které dovedlo portrétní umění prakticky na hranice jeho možností. Zájem o portrét náležel však i následujícím slohovým obdobím. V 19. století se s nástupem fotografie stal klasický malířský či sochařský portrét spíše výjimečným, exkluzivním. Dominantním typem portrétu je dnes fotografický portrét, ale dokumentární funkci portrétu převzal též film, televize a další elektronická média.\n\nSpecifickým typem portrétu je autoportrét. Portrétní vyobrazení, které je součástí díla, jež samo o sobě není portrétem, ale například náboženským výjevem či mytologickou scénou, se nazývá kryptoportrét. K významným portrétistům patří Hans Holbein mladší, Rembrandt van Rijn, Diego Velázquez, Frans Hals, Francisco Goya. Z českých umělců Karel Škréta, Jan Kupecký, v 19. století například Vojtěch Hynais. Klasickým médiem portrétu je kresba a malba, výjimečný však není ani sochařský portrét, ať už v podobě busty, volné sochy či reliéfu. Od poloviny 19. století též fotografie.\n\nV přeneseném slova smyslu se jedná i o jakékoliv jiné vystižení konkrétního jedince, např. literární portrét, filmový portrét, hudební portrét apod. Použití slova v tomto případě vždy záleží na celkovém kontextu příslušného sdělení.\n\n\nPortrétní fotografie existovala od vynálezu fotoaparátu. Byla často levnější, přístupnější a rychlejší než technika portrétní malby. K velkému rozšíření došlo s vynálezem daguerrotypie. Fotografická studia vznikala ve všech větších městech po celém světě. Styl těchto raných děl odráží odpovídají tehdejším technickým požadavkům: 30sekundová expozice a malířské estetické požadavky. Pro dlouhé minuty trvající nehybné setrvání před kamerou při výrobě daguerrotypií a kalotypií byly nutné různé podpěrky pro hlavu a tělo. Například Saronnysův univerzální držák hlavy. Lidé většinou sedí před holým pozadím a jsou osvíceni měkkým světlem z okna, které může být směrováno pomocí zrcadel. Průkopníkem a popularizátorem portrétní fotografie byl francouzský fotograf André-Adolphe-Eugène Disdéri (1819 — 1889), který 22. listopadu roku 1854 patentoval nový typ portrétů, takzvané \"carte de visite\". Jeho konkurentem byl Gaspard-Félix Tournachon, známější pod pseudonymem Nadar, který je autorem řady portrétů celebrit své doby. Do té doby (polovina 19. století) vlastnit portrétní fotografii bylo jen privilegiem a výsadou bohatých.\n\nS postupujícím rozvojem techniky dostali fotografové možnost využívat zkracující se dobu expozice, osvobodit se a vytvořit nový styl portrétní fotografie. Fotografové se přemístili ze svých ateliérů do exteriérů, na bojiště, přes oceány a do vzdálených pouští. \"Daguerreotypický Saloon\" Williama Shewa, fotografická dodávka \"Photographic Van\" Rogera Fentona a vagón \"What-is-it?\" Mathewa Bradyho nastavili standardy portrétní fotografie druhé poloviny devatenáctého století.\n\nSoučasní umělci Cindy Sherman, Barbara Kruger, Mitch Kern a další používají portrétní fotografie jako prostředku pro sociální kritiku.\n\n\n"}
{"id": "176470", "url": "https://cs.wikipedia.org/wiki?curid=176470", "title": "Jan Zajíc", "text": "Jan Zajíc\n\nJan Zajíc (3. července 1950 Vítkov – 25. února 1969 Praha) byl český student, jenž spáchal sebevraždu po vzoru Jana Palacha právě v den 21. výročí komunistického puče v únoru 1948 na Václavském náměstí v Praze. Upálil se na protest proti normalizaci a cenzuře poté, co nebyly splněny požadavky Jana Palacha. Čin provedl v průchodu poblíž tehdejších kin Letka a Čas. Byl označen za Pochodeň č. 2.\n\nNarodil se v rodině učitelky Marty (1916–1998) a prodavače Jaroslava (1917–2011) Zajícových. V roce 1965 začal studovat na střední průmyslové škole železniční v Šumperku. Během studia se zajímal živě o literaturu i poezii, sám se pokoušel psát básně. Během období pražského jara s nadšením podporoval uvolnění ve společnosti.\n\nPo sebeupálení Jana Palacha se zúčastnil protestní hladovky (na Václavském náměstí v Praze ve stanu u kašny, hlídané příslušníky SNB, kteří rozháněli kolemjdoucí zájemce o vystavený text), kterou ukončil v den Palachova pohřbu. Přibližně o měsíc později, zklamán pokračující normalizací i tím, že Palachův čin neměl za následek žádnou dlouhodobější reakci ve společnosti, se rozhodl Jana Palacha následovat. Není známo, zda stavěl též na činu plzeňského pivovarského dělníka Josefa Hlavatého, který se 20. ledna 1969 upálil na pomníku T. G. Masaryka v Plzni a zemřel právě v den pohřbu Jana Palacha. Původně uvažoval, že se upálí 1. března, ale nakonec zvolil symbolické datum 25. února. Kromě výročí 21 let od komunistického převratu šlo také o výročí jednoho měsíce od pohřbu Jana Palacha.\n\n25. února 1969 se vydal vlakem do Prahy. V horní části Václavského náměstí se toho dne asi v půl druhé odpoledne v průjezdu domu čp. 821/39 polil benzínovým čističem a zapálil se. Chtěl vyběhnout na Václavském náměstí, ale ztratil orientaci a uhořel v domě na schodech.\n\nStátní bezpečnost zabránila tomu, aby byl Zajíc pohřben v Praze, jak si Jan Zajíc přál, protože se obávala dalších demonstrací, podobně jako v případě Jana Palacha. Jeho ostatky byly převezeny do rodného Vítkova, kde byl 2. března 1969 pohřben.\n\nV dopisech, které zanechal na rozloučenou, stálo:\n\nJaroslav Zajíc, starší bratr Jana Zajíce, v rozhovoru pro ČT24 uvedl, že jeho bratr před činem svým příbuzným nic nenaznačil, ale o činu vědělo pár vyučujících a spolužáků. Jaroslav Zajíc sdělil, že tato událost pro něj a jeho příbuzenstvo navždy zůstane otevřená. Matka Marta Zajícová se psychicky zhroutila a o rok později byla vyhozena z práce, mladší sestra Jana Zajíce nemohla studovat na vysoké škole, přestože měla výborný prospěch.\n\nPodle tvrzení publicisty a novináře Patrika Eichlera v debatě na ČT24 z 16. ledna 2014 byl na místě Zajícova činu nalezen seznam osob, které jej snad měly následovat, a jednu svou spolužačku prý přemluvil, aby se upálila 8. března 1969, k čemuž ale nakonec nedošlo.\n\nHned v době sametové revoluce byl na ploše náměstí před sochou Sv. Václava zřízen prostý pomník (deska ve stávajícím květinovém žulovém kruhu) na Palachovu a Zajícovu památku s jejich životními daty. V rodném Vítkově po něm bylo pojmenováno náměstí a na pražské Letné přejmenována Komsomolská ulice na Jana Zajíce. V Šumperku bylo po něm pojmenováno náměstí, které se nachází v areálu bývalých sovětských kasáren. V roce 1998 obdržel čestnou Medaili T. G. Masaryka Masarykova demokratického hnutí za věrnost jeho odkazu a vzápětí od prezidenta Václava Havla Řád T. G. Masaryka in memoriam.\n\n\n\n"}
{"id": "176471", "url": "https://cs.wikipedia.org/wiki?curid=176471", "title": "Narcis (rostlina)", "text": "Narcis (rostlina)\n\nNarcis (\"Narcissus\") je rod jednoděložných rostlin z čeledi amarylkovité (\"Amarylidaceae\"). Svůj název získal narcis z řeckého jména Narkissos.\n\nJedná se o vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou po několika v přízemní růžici, jsou jednoduché, přisedlé, s listovými pochvami. Čepele listů jsou celokrajné, většinou čárkovité, často nasivělé, ztlustlé a někdy až polooblé, žilnatina je souběžná. Květy jsou oboupohlavné, jsou jednotlivé na vrcholu stonku nebo ve zdánlivých okolících obsahující zpravidla 2-20 květů. Pod květem popř. květenstvím je toulcovitý listen, který je často membránovitý. Okvětí se skládá z 6 okvětních lístků ve 2 přeslenech (3+3), které jsou v dolní části srostlé v okvětní trubku. V ústí trubky je límcovitá nebo trubkovitá pakorunka. Tyčinek je 6. Gyneceum je složeno ze 3 plodolistů, je synkarpní, semeník je spodní. Plodem je třípouzdrá tobolka.\n\nJe známo 27-60 druhů (záleží na pojetí), které jsou rozšířeny v jižní Evropě, v Asii a v severní Africe, jinde se vyskytují pouze adventivně.\n\nV ČR není původní žádný druh z rodu narcis (\"Narcissus\"). Narcis žlutý (\"Narcissus pseudonarcissus\") a narcis bílý (\"Narcissus poëticus\") jsou hojně pěstované jarní rostliny, které často zplaňují i do volné přírody. Vzácněji se pěstuje narcis taceta (\"Narcissus tazetta\"), který má na rozdíl od předchozích druhů květy v květenství. Jako okrasné rostliny se pěstuje množství kultivarů, které jsou odvozeny od výše zmíněných druhů a jejich kříženců, kromě nich se taky ještě jedná o druhy jako \"Narcissus bicolor\", \"Narcissus moschatus\", \"Narcissus odoratus\", \"Narcissus jonquilla\" a asi i dalších.\n\nNarcisy se dělí na:\n\n\n\n"}
{"id": "176477", "url": "https://cs.wikipedia.org/wiki?curid=176477", "title": "Propen", "text": "Propen\n\nPropen (propylen) je za normálních podmínek (pokojová teplota, normální tlak) bezbarvý plyn bez zápachu (někdy může zapáchat po česneku). Je extrémně hořlavý.\n\nPropylen se vyrábí pyrolýzou vhodných uhlovodíkových surovin (zejména zemního plynu, nebo také ropy, černouhelného dehtu atd)\n\nPoužívá se jako základní surovina pro výrobu polypropylenu, acetonů a kumenu.\n\n"}
{"id": "176488", "url": "https://cs.wikipedia.org/wiki?curid=176488", "title": "Václav Vorlíček", "text": "Václav Vorlíček\n\nVáclav Vorlíček (3. června 1930 Praha – 5. února 2019 Praha) byl český filmový režisér a scenárista. Jeho nejčastějším spolupracovníkem byl spisovatel a scenárista Miloš Macourek.\n\nV letech 1951–1956 studoval režii na FAMU. Jeho absolventským filmem byl film \"Direktiva\". Následně nastoupil jako asistent režie do Filmového studia Barrandov. Později byl pomocným režisérem. Jeho prvním samostatným filmem byl dětský barevný snímek \"Případ Lupínek\". Své profesní vzpomínky v roce 2017 zpracoval s publicistou Petrem Mackem do biografie \"Pane, vy jste režisér\".\n\nVáclav Vorlíček zemřel 5. února 2019 v nemocnici Milosrdných sester sv. Karla Boromejského v Praze. Pohřben je na pražském Vyšehradském hřbitově.\n\n\n\n\n\n\n\n\n\n"}
{"id": "176489", "url": "https://cs.wikipedia.org/wiki?curid=176489", "title": "Strahovský klášter", "text": "Strahovský klášter\n\nStrahovský klášter, plným názvem Královská kanonie premonstrátů na Strahově ( \"Monasterium Strahoviense\", starým označením též Mons Sion), je nejstarší premonstrátský klášter v Čechách, založený roku 1143, a jedna z nejvýznamnějších architektonických památek České republiky. V klášteře, jehož konvent byl obnoven po roce 1990, sídlí také Památník národního písemnictví, součástí kláštera je slavná Strahovská knihovna a obrazárna.\n\nKlášter byl založen roku 1143 knížetem Vladislavem II. s chotí Gertrudou a olomouckým biskupem Jindřichem Zdíkem a dostal nové jméno \"Sion\". Zdá se, že Jindřich Zdík se zde pokusil s podporou pražského biskupa Jana vytvořit klášter řeholních kanovníků zřejmě inspirovaný kanovníky Božího hrobu. Po smrti biskupa Jana tyto snahy podporoval i jeho nástupce Ota a kníže Vladislav. Těžkosti řeholníků posléze vyřešil Jindřich Zdík žádostí na generální kapitulu premonstrátského řádu o nové osazení konventu.\n\nRoku 1142 na Strahov přišli premonstrátští mniši z vestfálského Steinfeldu. Kamenný kostel a klášter byl pak vybudován ve druhé polovině 12. století, roku 1178 zde byl pohřben král Vladislav II. a po úpravách byl kostel podruhé vysvěcen roku 1182.\n\nPo požáru roku 1258 a ve 14. století byl klášter různě přestavován. Po vyplenění v husitských válkách roku 1420 byl obnoven a výrazně přestavěn až v letech 1601-1605 (kostel) a 1614–1626 konvent. Roku 1613 byla také nově založena Opatská zahrada. Roku 1627 sem byly z Magdeburgu převezeny ostatky zakladatele premonstrátského řádu svatého Norberta (+1134) a 1648 klášter vyrabovalo švédské vojsko, které odvezlo i velkou část knihovny.\n\nBarokní přestavbu vedli architekti Giovanni Domenico Orsi (1671–1674]), který postavil také nový knihovní sál (dnešní Teologický), a Jan Baptista Mathey (budova opatství, po 1682). Po poškození kostela roku 1742 opravoval fasády Anselmo Lurago a koncem 18. století se na přestavbách průčelí Filosofického sálu knihovny podílel Ignác Jan Nepomuk Palliardi.\n\nPo převzetí moci komunisty byl roku 1950 klášter uzavřen a řeholníci z větší části deportováni do sběrných táborů. Při rekonstrukci pro účely Památníku národního písemnictví v letech 1950–1953 se ukázalo, že velké části původní románské stavby kostela i kláštera se zachovaly, a to až do výše prvního patra. V letech 1992–1993 byl klášter obnoven a v následujících letech opraven.\n\nPůvodně románská bazilika Nanebevzetí Panny Marie z druhé poloviny 12. století byla goticky přestavována po požáru v roce 1258. Zároveň byla k severní boční lodi přistavěna kaple zasvěcená původně sv. Voršile, dnes sv. Norbertovi.\n\nDalší přestavba přišla po vyplenění baziliky husity a dlouhém chátrání až za opata Jana Lohelia v letech 1601–1605, kdy byla stržena příční loď a staré věže průčelí a postaveny nové. V renesančních úpravách pokračoval i jeho nástupce Kašpar z Questenberka, který v letech 1630–1631 nechal baziliku prodloužit a zbudovat nové průčelí. K jižní lodi pak nechal přistavět kapli Panny Marie Pasovské.\n\nSoučasná barokní podoba baziliky je dílem italského architekta Anselma Luraga, který vedl přestavbu poté, co byla v roce 1742 a 1751 poškozena při francouzském a pruském bombardování Prahy. Bazilika byla důkladně opravena po roce 1993.\n\nStrahovská knihovna je jednou z nejcennějších a nejlépe zachovaných historických knihoven nejen v Česku. Uchovává přes 200 tisíc knih, z toho přes 3000 rukopisů a 1500 prvotisků, uložených ve zvláštním depozitáři. Knihovnu tvoří dva sály, Teologický a větší Filosofický, a spojovací chodby mezi nimi.\n\nNejstarší část dnešní knihovny, tak zvaný Teologický sál, vznikl v letech 1671–1674 podle návrhu a pod vedením G. D. Orsiho. Nástropní fresky od strahovského řeholníka Siarda Noseckého jsou z let 1721–1727. V sále je uložena hlavně teologická literatura, většinu severní stěny pokrývají různá vydání Bible.\n\nObě spojovací chodby slouží také jako knihovny, na západním konci severní spojovací chodby je takzvaný kabinet kuriozit, předchůdce pozdějších muzeí. V zasklených skříních jsou zde umístěny pozoruhodné přírodniny (lastury, vycpaná zvířata apod.).\n\nHlavní klenutý sál historické knihovny, nazvaný Filosofický, o rozměrech asi 10 x 32 m sahá přes dvě patra budovy a má zhruba v polovině výšky ochoz. Vznikl úpravou původní sýpky v letech 1783–1785 s novým průčelím od I. J. Palliardiho a sochami Ignáce Františka Platzera. Roku 1792 byl upraven tak, aby se sem mohl přestěhovat knihovní mobiliář z roku 1778 ze zrušeného kláštera v Louce u Znojma. Nástropní fresky jsou od F. A. Maulbertsche z roku 1794 a znázorňují duchovní vývoj lidstva.\n\nStrahovský klášter po staletí pečoval o vzdělanost a kulturu. Již v 18. století zde existovala hodnotná sbírka obrazů. Rok po svém zvolení strahovským opatem (1834) se Jeroným Josef Zeidler rozhodl pro vybudování obrazárny. Stalo se tak v souvislosti se zájmem o \"Růžencovou slavnost\", stěžejní dílo Albrechta Dürera, jež bylo v té době v majetku kláštera. Do obrazárny bylo hned po zřízení umístěno na 400 obrazů. V průběhu dalších let byla získána řada významných děl a byl také pořízen katalog. V sedmdesátých letech 19. století čítala obrazárna přes tisíc položek. Sál se stovkami obrazů navštěvovaly ročně desítky, později stovky zájemců z celé Evropy. Přesto byla možnost zhlédnout sbírku omezena jejím umístěním v prostorách klauzury. Po násilném zrušení kláštera roku 1950 došlo k rozchvácení sbírek, nejhodnotnější části převzala pražská Národní galerie a další díla se většinou dostala do správy památkových objektů.\n\nSpolečně s obnovení řeholního života byl v letech 1992–1993 fond obrazárny z větší části scelen, sbírka nyní obsahuje půldruhého tisíce maleb. Od roku 1993 je část kolekce poprvé veřejnosti prezentována ve stálé expozici, představující výběr části nejkvalitnějších obrazů z časového rozmezí 14. až 19. stol. Současná expozice je výběrem tematických celků, jež jsou ve strahovské sbírce obsaženy.\nV současnosti je opatem Královské kanonie premonstrátů na Strahově Rmus. D. Daniel Peter Janáček, O.Praem. (zvolen 26. června 2018). Ke kanonii patří celkem 75 řeholníků, žijících v klášteře samotném nebo na farách po celé České republice a v části Slovenska.\n\n\n\n\n\n\n\n\n\n\n"}
{"id": "176490", "url": "https://cs.wikipedia.org/wiki?curid=176490", "title": "Christoph Willibald Gluck", "text": "Christoph Willibald Gluck\n\nChristoph Willibald von Gluck (2. července 1714, Erasbach (nyní součást Berchingu) – 15. listopadu 1787, Vídeň) byl německý hudební skladatel a jeden z nejvýznamnějších operních skladatelů období klasicismu.\n\nGluck se narodil v Erasbachu (dnes čtvrt města Berching) v Bavorsku. Skladatelův pradědeček Simon Gluckh pocházel z Rokycan, dědeček Hans Adam i Gluckův otec Alexander Johannes byli ve službách šlechtického rodu Lobkoviců. Po generace se v rodině dědilo lesnické povolání. Ve službách knížat Lobkoviců se Gluckův otec přestěhoval do Erasbachu v Horním Falcku. Kolem roku 1711 se tam oženil s Marií Walburgou a z jejich manželství se narodily (nejméně) dvě dcery a čtyři synové, z nichž byl Christoph Willibald nejstarší. Narodil se 2. července 1714. Když mu byly tři roky, přestěhovala se rodina do severních Čech, kde byl Alexander Gluck přijat jako lesník velkovévodkyně Anny Marie Toskánské. Po pěti letech přešel do služby hraběte Filipa Josefa Kinského v Chřibské u Děčína, a v roce 1727 se vrátil do služby knížete Filipa Hyacinta z Lobkovic na panství Jezeří (\"Eisenberg\") poblíž Chomutova. Osada Jezeří patřila tehdy pod správu dnes již zaniklé obce Albrechtice. Dnes je součástí katastru Horní Jiřetín.\n\nPrvní hudební podněty a základy hudebního vzdělání získal Gluck na zámku Jezeří, na kterém se vedl čilý hudební život. Podle jeho vlastního životopisu odmítl otcovo přání, aby pokračoval v rodinné tradici a utekl z domova s několika groši v kapse. Na ubytování a jídlo si vydělával svým zpěvem, a o nedělích a svátcích hrou na varhany ve vesnických kostelích. Hodlal dorazit do Vídně, ale jeho první zastávkou se stala Praha. \nJe dochován písemný dokument z roku 1731, prokazující zápis mezi studenty filozofické fakulty Karlovy univerzity (tehdy zvané Univerzita Karlo-Ferdinandova) v Praze. Protože další záznamy o Gluckovi v matrice studentů neexistují, zdá se být jisté, že svá pražská studia nedokončil. Dosud nebyl nalezen žádný další dokument o jeho pobytu v Praze v této době. Lze soudit, že trval asi tři roky. Lze jen předpokládat, že často uváděné kontakty mladého Glucka s českým minoritou, varhaníkem a hudebním skladatelem Bohuslavem Matějem Černohorským nejsou vyloučené.\n\nNa své pouti pak pokračoval do Vídně, kde patrně účinkoval v příležitostných orchestrech. Během svého vídeňského pobytu byl Gluck angažován do kapely v Miláně, a zde začal studovat u Giovanniho Battisty Sammartiniho. Jeho první opera „\"Artaserse\"“ na libreto Pietra Metastasia byla uvedena v 26. prosince 1741 v Regio Ducal Teatro v Miláně, které stálo na místě dnešní milánské opery La Scaly. Autorovi bylo tehdy 27 let. Premiéra byla velmi úspěšná a Gluck tak získal objednávky na nové opery pro Milán, Benátky a Turín. Vesměs šlo o vážné opery stylu opera seria a až na jedinou výjimku byly komponovány na texty Pietra Metastasia.\n\nV roce 1746 byl Gluck znám do té míry, že dostal objednávku na dvě opery pro londýnské královské divadlo Covent Garden, v němž v předchozím údobí slavil úspěchy jiný německý skladatel Georg Friedrich Händel. S Händelem se také Gluck v Londýně osobně setkal. Gluckovými londýnskými operami se staly „\"Artemene\"“ a „\"La caduta de'giganti\"“ na libreta, která byla již dříve několikrát zhudebněna. V Londýně v témže roce také vyšlo tiskem jeho 6 triových sonát, které však byly patrně komponovány ještě v Itálii.\n\nJeště v témže roce se připojil k operní společnosti vedené Pietro Mingottim, která navštěvovala evropská města, kde nebyla trvalá operní scéna. První známou operou, kterou Gluck zkomponoval pro tento soubor, je \"„Le nozze d'Ercole e d'Ebe“\", která byla uvedena u příležitosti dvojité svatby saského královského rodu 29. června 1747 na zámku Pillnitz v blízkosti Drážďan. K narozeninám císařovny Marie Terezie uvedla společnost operu „\"La Semiramide riconosciuta\"“ v Cáchách, a o rok později na královském dvoře v Kodani operu „\"La contesa de' numi\"“.\n\nGluckova operní hudba zazněla v Praze poprvé již v roce 1746, kdy Mingottiho operní společnost uvedla v divadle v Kotcích pasticcio \"„La Finta schiava“\". (Pasticcio je opera sestavená z árií dříve úspěšně provedených oper). Kromě Gluckových árií zde zazněla díla Leonarda Vinciho a Giovanniho Battisty Lampugnaniho. Někteří Gluckovi životopisci uvádějí, že Gluck navštívil Čechy také v souvislosti s projednáváním dědictví po matce, která zemřela v roce 1740, a po otci, který zemřel v roce 1743.\n\nV roce 1749 se vrátil do Prahy, nyní jako kapelník významné operní společnosti Giovanniho Battisty Locatelliho a jako již přední evropský operní skladatel. Pro hlavní pražskou operní sezónu 1750 zkomponoval operu na Metastasiovo libreto \"„Ezio“\" a její premiéru sám dirigoval. O tom jaký měla tato opera úspěch svědčí i skutečnost, že si opisy jejich árií pořídili i hudebníci metropolitního chrámu sv. Víta. Dodneška se v hudebním archivu tohoto chrámu dochovaly opisy sedmi árií a tercetu. Pro tuto dobu je příznačné, že árie prefekta pretoriánů \"Vara Se un bell'ardire (Když krásná srdnatost)\" byla pro potřeby svatovítského kůru podložena náboženským textem (\"Est fallax hic mundus – Je falešný tento svět\"). V roce 1750 provedl Gluck v Praze ještě svou operu \"„Ipermestra“\", která měla premiéru již v roce 1744 v Benátkách. \n\n18. září 1750 se v kostele sv. Ulricha ve Vídni Christoph Willibald Gluck oženil. Jeho manželkou se stala o polovinu mladší Maria Anna Bergin, dcera úspěšného vídeňského obchodníka. Do svazku přinesla bohaté věno, takže Gluck se stal ekonomicky nezávislým. Hned po této radostné události se Gluck na konci roku 1751 vrátil opět do Prahy, aby pro nadcházející operní sezónu připravil světovou premiéru své nové velké výpravné opery \"„Issipile“\"\n\nÚspěch opery „\"Semiramide riconosciuta\"“, provedené v roce 1746 k oslavě narozenin Marie Terezie v Cáchách, otevřel Gluckovi cestu k císařskému dvoru. Opera byla znovu uvedena ve Vídni ke slavnostnímu otevření obnoveného vídeňského dvorního divadla. V roce svých čtyřicátých narozenin dosáhl Gluck nejčestnějšího hudebnického titulu v habsburské monarchii – byl jmenován kapelníkem dvorní opery a dvorním skladatelem divadelní a komorní hudby. \n\nDokladem o jeho společenském vzestupu se stalo i pozvání do Vatikánu, kde byla uvedena v únoru 1756 jeho opera \"„Antigono“\" a byl mu udělen papežský řád \"„Cavaliere dello sperone d'oro“\" (Řád zlaté ostruhy). Na tento řád byl Gluck náležitě pyšný a až do konce života podepisoval jako „Chevalier Gluck“ nebo „Ritter Gluck“.\n\nV této době také Gluck ukončil svou výhradní orientaci na vážnou operu typu opera seria a zkomponoval i řadu komických oper. Tuto etapu jeho tvorby nejlépe charakterizuje opera „\"La rencontre imprévue\"“, uvedená ve Vídni v roce 1764, nebo balet na věčné téma „\"Don Juan\"“.\n\nGluck se dlouho zamýšlel nad základními problémy formy a obsahu v opeře. Dospěl k přesvědčení, že oba hlavní žánry italské opery: opera buffa a opera seria nejsou zdaleka tím, čím by opera měla být. Převládla forma nad obsahem a Gluck hodlal vrátit operu divadlu, soustředit se na lidské city, tužby a osudy a učinit text i hudbu rovnocennými složkami operního představení.\n\nTyto úvahy se podařilo uskutečnit ve spolupráci s libretistou Ranierem de Calzabigim (1714-1795). Jejich reformní ideje nejlépe vystihují Gluckova slova ve slavné předmluvě k opeře \"„Alcesta“\", v níž mimo jiné stojí: \n\n„\"Snažil jsem se vrátit hudbu jejímu vlastnímu úkolu, totiž podporovat báseň, aby zesilovala výraz citů a učinila děj srozumitelnějším v různých fázích jeho vývoje. Soudil jsem, že největší část mého úsilí musí směřovat k tomu, abych nalezl jakousi krásnou jednoduchost\".“\n\nToto umělecké stanovisko vedlo k omezení rozsáhlých koloratur v partech primadon a kastrátů a naopak k většímu uplatnění sboru. Posiluje úlohu orchestru, zavádí tzv. „vzpomínkové motivy“ (navázal Wagner). Recitativo secco (suchý) nahradil recitativem accompagnato (prokomponovaným). Poprvé se tak stalo v Gluckově opeře „\"Orfeo ed Euridice\"“ na Calzabigiho libreto, jejíž premiéra se uskutečnila ve vídeňském dvorním divadle dne 5. října 1762. Tímto reformním směrem dále oba umělci pokročili v operách „\"Alceste\"“ (1767) a „\"Paride ed Elena\"“ (1769).\n\nBěhem Gluckova vídeňského působení se v určitých kruzích dvora začala silněji prosazovat francouzská kulturní orientace. Proti italským operám seria byly preferovány francouzské komické opery. I Gluck začal komponovat opery comique na francouzská libreta. Po odchodu Calzabigiho do Itálie se stal Gluckovým libretistou francouzský diplomat Francois Grand Leblanc du Roullet.\n\nJeho bývalá žačka Marie Antoinetta, která se vdala za francouzského krále Ludvíka XVI., pozvala Glucka do Paříže a tak v roce 1774 podepsal skladatel kontrakt na šest jevištních děl pro pařížskou operu. Paříž se tak po Vídni stala jeho nejdůležitějším působištěm. Ohlas jeho děl v Paříži ho dále inspiroval k vytvoření modelu heroické opery. Na Roulletovo libreto podle Racinovy tragédie zkomponoval velkou francouzskou operu „\"Iphigénie en Aulide\"“, která byla provedena v dubnu 1774 ve Velké opeře v Paříži.\n\nJeště téhož roku byl v Paříži uveden \"Orfeo\" v přepracované verzi, ve které byla titulní role svěřena nikoliv kastrátovi, ale tenoru. Podobně byla v roce 1776 byla upravena a nastudována francouzská verze \"Alcesty\". Do Paříže však v té době přišel autor úspěšných komických oper Niccolò Piccinni (1728–1800). V Paříži se pak vytvořily dvě strany: gluckisté – stoupenci vážné francouzské opery a piccinnisté – stoupenci italské komické opery. Spor vznikl i mezi oběma skladateli. Když se Gluck dozvěděl, že Piccinni zhudebňuje libreto \"Rolanda\", na němž sám již pracoval, uveřejnil svůj protest v \"Anné littéraire\". V roce 1777 tak byly v Paříži provedeny dvě nové opery – ne příliš úspěšný Piccinniho „\"Roland\"“ a nadšeně přijaté Gluckovo pětiaktové drame héroique „\"Armida\"“. Vrcholnou Gluckovou operou jeho pařížské éry se stala v roce 1779 tragédie „\"Iphigénie en Tauride\"“.\n\nBohužel v témže roce, při zkouškách na další operu „\"Echo et Narcisse\"“ utrpěl Gluck záchvat mrtvice. Ze záchvatu se zotavil, ale značně polevil ve svém hektickém životním tempu. Vrátil se do Vídně a jeho dědicem v Paříži se stal Antonio Salieri. Gluck uvedl Salieriho do Paříže operou „\"Les danaides\"“, která byla uvedena 26. dubna 1784 jako společné dílo obou skladatelů. Gluck však po velkém úspěchu díla v rozhovoru pro \"Journal de Paris\" uvedl, že opera byla zcela Salieriho dílem.\n\nPo návratu do Vídně zkomponoval několik menších prací, ale jinak žil v ústraní. 15. listopadu 1787 utrpěl další záchvat mrtvice, ze kterého se již nevzpamatoval a o několik dní později zemřel.\n\nSlavnostní mše za skladatele se konala 8. dubna 1788, na níž jeho žák a přítel Antonio Salieri řídil Gluckovo \"De profundis\" a \"Rekviem\" italského skladatele Jommelliho. Byl pohřben na hřbitove Matzleinsdorfer Friedhof. Když byl v roce 1923 tento hřbitov zrušen a přeměněn v park, byly Gluckovy ostatky přeneseny na vídeňský Ústřední hřbitov (\"Zentralfriedhof\").\n\nVedle značného množství instrumentálních a komorních děl zanechal Gluck po sobě okolo 35 oper a řadu baletů. Jeho reformy ovlivnily celou řadu skladatelů včetně Wolfganga Amadea Mozarta. Velkým obdivovatelem Gluckovým byl i Hector Berlioz, jehož opera „\"Trójané\"“ je považována za vyvrcholení epických snah Gluckových.\n\nAčkoliv Gluck nezkomponoval žádnou operu na německý text, zásadním způsobem ovlivnil i vývoj německé opery. Završení principů, které Gluck vyznával, lze nalézt v dílech Carla Marii von Webera a Richarda Wagnera .\n\n\n\n\n"}
{"id": "176492", "url": "https://cs.wikipedia.org/wiki?curid=176492", "title": "Seznam představitelů Plzně", "text": "Seznam představitelů Plzně\n\nToto je seznam představitelů města Plzně, tj. purkmistrů, oberbürgermeisterů, předsedů národního výboru a primátorů. V závorce jsou uvedeny roky působení v úřadu.\n\n\n\n\n"}
{"id": "176495", "url": "https://cs.wikipedia.org/wiki?curid=176495", "title": "Operace Vigorous", "text": "Operace Vigorous\n\nOperace Vigorous byla jednou z námořních operací druhé světové války ve Středozemním moři, při které došlo ke střetu mezi spojeneckými jednotkami a jednotkami Osy. Operace se uskutečnila mezi 11. a 16. červnem 1942 a jejím cílem bylo dopravit konvoj z Haify a Port Saidu na Maltu. Souběžně probíhala operace Harpoon, jejímž cílem bylo dopravit na Maltu konvoj z Gibraltaru.\n\nPo neúspěšných konvojích na Maltu (viz druhá bitva u Syrty) bylo rozhodnuto dále tyto konvoje nepovádět a řešit zásobování jinak. Avšak po zprávách o kritické situaci obránců Malty rozhodl W. Churchill 22. dubna 1942 jinak. Byly naplánovány dvě paralelní operace Harpoon a Vigorous. Při operaci Harpoon měl být svaz H posílen loděmi z domácího loďstva a Středomořské loďstvo mělo být při operaci \"Vigorous\" posíleno loděmi z Východního loďstva.\n\n\nProti konvoji byl v Tarentu shromážděn svaz lodí pod velením admirála Iachina, Byl složen z bitevních lodí \"Littorio\" a \"Vittorio Veneto\", těžkých křižníků \"Trento\" a \"Gorizia\", lehkých křižníků \"Emanuele Filiberto Duca D'Aosta\" a \"Giuseppe Garibaldi\" a torpédoborců \"Alpino\", \"Antonio Pigafetta\", \"Ascari\", \"Aviere\", \"Bersagliere\", \"Camicia Nera\", \"Geniere\", \"Folgore\", \"Freccia\", \"Legionario\", \"Mitragliere\" a \"Saetta\".\n\nDošlo k prvním leteckým útokům na konvoj. Loď \"City of Calcutta\" byla poškozena a musela se vrátit do Alexandrie. Další obchodní loď byla vrácena, protože nestačila tempu plavby. Druhý den byla potopena \"Ju 88\".\n\nBěhem dopoledne se podařilo stíhačkám ze Západní pouště odrazit několik útoků, ale v poledne byla německými letadly potopena obchodní loď \"Bhutan\" a další byla poškozena a musela odplout do Tobruku.\n\nDo Tobruku také odpluly všechny čluny MTB, protože překážely při úhybných manévrech během leteckých útoků.\n\nNavečer se kontradmirál Vian dozvěděl o vyplutí italského loďstva z Tarentu.\n\nVe 4 hodiny ráno napadlo konvoj 5 německých rychlých člunů, které torpédovaly torpédoborec \"Hasty\", který musel být potopen a křižník \"Newcastle\", který musel odplout do Alexandrie a potom na opravy, které trvaly několik měsíců. Rychlé čluny potom beze ztrát unikly.\n\nBěhem noci \"Beauforty\" z Malty několikrát zaútočily na italský svaz a podařilo se jim zasáhnout křižník \"Trento\" a bitevní loď \"Littorio\", na které však vzniklo jen povrchové poškození.\n\nBritská ponorka \"Umbro\" torpédovala již poškozený křižník \"Trento\" a ten se během 5 minut potopil.\nPřed desátou hodinou bylo opět zasaženo \"Littorio\", tentokrát americkým \"Liberatorem\" z Egypta. \"Littorio\" muselo o několik uzlů snížit svoji rychlost a jinak žádné poškození neutrpělo.\n\nTaké konvoj a jeho ochrana byla po celý den terčem náletů, které poškodily křižník \"Birmingham\" a potopily torpédoborec \"Airedale\" a další obchodní loď.\n\nPod dojmem z těchto útoků a z obavy ze střetnutí s italským svazem se Vian rozhodl pro návrat do Alexandrie.\n\nNálety však pokračovaly dál a v podvečer byl při náletu německých \"Ju 88\" poškozen torpédoborec \"Nestor\" natolik, že musel být později potopen.\n\nNavíc krátce po půlnoci na 16. června byl křižník \"Hermione\" potopen ponorkou \"U-205\".\n\nŽádnou z obchodních lodí se na Maltu nepodařilo dopravit. To spolu s neúspěchem operace Harpoon znamenalo, že bude muset být vypraven další konvoj (operace Pedestal). Při ochraně konvoje ztratili Britové křižník a 2 torpédoborce. Navíc při akcích diverzního konvoje potopila ponorka \"U-77\" eskortní torpédoborec \"HMS Grove\".\n"}
{"id": "176496", "url": "https://cs.wikipedia.org/wiki?curid=176496", "title": "Puduččéri", "text": "Puduččéri\n\nPuduččéri nebo také \"Puttucheri\" (francouzsky Pondichéry nebo Pondichérry), od 2006 \"Puducherry\" je přístavní město a stejnojmenné svazové teritorium v Indii.\n\nMěsto bylo od roku 1674 součástí Francouzské (Východní) Indie. Tato kolonie zahrnovala kromě samotného Pondichérry ještě Chandernagore (1673), Karaikal (1739), Yanaon (1731) a Mahé (1725). V 18. století došlo k posílení francouzského vlivu i na rozsáhlé části vnitrozemí a tím k rozkvětu města. V důsledku neúspěšného soupeření s Brity o nadvládu nad subkontinentem však nakonec francouzské panství zůstalo omezeno pouze na Pondichérry a čtyři další města, která nesměla být ani opevňována. V roce 1954 začaly proindické oddíly násilně zabírat Francouzskou Indii, která se pak stala součástí Indické federace. Francie tuto skutečnost akceptovala v roce 1963. Od té doby je původní Francouzská Indie pod názvem Puttucheri součástí Indie jako svazové teritorium (Chandernagore bylo odděleno). Přibližně deset tisíc obyvatel si ponechalo francouzské občanství, dalších asi dvacet tisíc žije ve Francii.\n\n"}
{"id": "176497", "url": "https://cs.wikipedia.org/wiki?curid=176497", "title": "Nintendo GameCube", "text": "Nintendo GameCube\n\nNintendo GameCube (krátce jen GC nebo GCN) je v pořadí čtvrtou konzolí od Nintenda. Svým uvedením v letech 2001–2002 patří mezi konzole šesté generace. Jejími konkurenty byly Sony PlayStation 2, Microsoft Xbox a Sega Dreamcast. GameCube byla první konzole Nintenda využívající optické disky, disky byly ve formátu miniDVD. V roce 2006 byl nahrazen novou konzolí Nintedno Wii (z GameCube hardwarově vycházející), která byla plně kompatibilní s hrami, ovladači i paměťovými kartami z GameCube.\n\nNintendo GameCube byla poprvé představena na E3 1999], tehdy ještě pod kódovým jménem \"Dolphin\". Mělo jít o první stolní konzoli Nintenda, která nebude používat jako médium pro hry cartridge. Byl to logický krok poté, co Nintendo 64 bylo neúspěšné zejména kvůli nákladům na výrobu herních cartridge, které může vyrábět pouze Nintendo. Nižší náklady na vývojářské prostředí měly také přilákat vývojáře z jiných firem zpět k platformě Nintenda.\n\nDo projektu bylo zapojeno více společností – IBM vyvinulo a začalo vyrábět procesor pod jménem „Gekko“. Grafický procesor (GPU) si vzala na starosti malá začínající společnost jménem ArtX, kterou ovšem později odkoupil gigant ATI. Grafický čip pak vyráběla společnost NEC. Macronix a Factor 5 přispěly zvukovým procesorem. Později, kdy už se začínala rýsovat finální verze konzole, byla vestavěna mechanika, která zvládala číst malé 8cm DVDdisky (mající 2× větší kapacitu než CD-ROM). Tato mechanika, potažmo disk byla vyvinuta firmou Matsushita Electronic Panasonic, mechanika byla zvláštní zejména tím, že disky se nečetly od středu jako u normální disku, ale od vnějšího kraje, což mělo ztížit práci pirátům.\n\nNová konzole Nintenda ve své finální podobě byla představena 20. srpna 2000 na Nintendo Spaceworld Show. Do té doby nazývaný projekt Dolphin nebo Nintendo StarCube zde získal i své finální jméno – Nintendo GameCube. Síla konzole byla předváděna na demonstraci nazvané jednoduše Mario 128. Spousta lidí byla překvapena tím, že Nintendo pro svoji novou konzoli zvolilo proprietární médium a ne klasické DVD s možností přehrávání filmů jako konkurence. Nintendo oponovalo tím, že vyvíjí pouze herní systém a že nemíní platit poplatky za užití DVD mechaniky a zvyšovat tím cenu konzole, zejména když DVD přehrávač už má doma každý, kdo ho chtěl. Časem ale Nintendo ve spolupráci s fy Panasonic zareagovalo i na toto a byl vydán tzv. Panasonic Q, tedy GameCube konzole s možností přehrávání DVD. (pouze v Japonsku)\n\nProdej konzole začal 14. září 2001 v Japonsku a prozatím pouze v jedné barvě Indigo, fialové. Prodejní cena byla o cca 100$ nižší než u konkurenčního Xboxu a PS2. Začátek prodeje v Japonsku měl ovšem dva problémy – zaprvé k dispozici byly pouze tři hry (Luigi's Mansion, Super Monkey Ball, a ) a zadruhé – velkolepá marketingová kampaň byla zcela zastíněna teroristickými útoky z 11. září 2001. Celkem pro Japonský trh bylo vyexpedováno něco mezi 300–450 tis. kusy.\n\nPůvodní začátek prodeje pro Americký trh byl naplánován na 5. listopadu, ovšem byl odložen kvůli nedostatku konzolí i her. Nakonec proběhl 18. listopadu, jen pár dní po začátku prodeje konkurenčního Xboxu. K dispozici bylo 700 000 konzolí a 8 her. Všechny konzole byly ihned bez větších problému prodány a stejně tak to bylo i v Evropě v květnu 2002.\n\nNintedo GameCube se pomalu začalo rozjíždět, her přibývalo a ač souboj konzolí 6. generace vypadal zpočátku dost vyrovnaně, tak začala GameCube i Xbox na konkurenční Playstation 2 rychle ztrácet. Na GameCube nevycházelo až tolik her, ale díky poměrně přísným kontrolám ze strany Nintenda šlo o často velice kvalitní tituly – a to hlavně u pokračování zaběhlých sérií (Super Mario Bros., Pokémon, Zelda), tak i u nově otevřených sérií (Fire Emblem, Battalion Wars, Metroid Prime). Od konce roku 2005 už bylo her jen poskrovnu, zejména jen multiplatformní tituly. Menší vzepětí se očekává od přelomu roků 2006 a 2007, spolu s vydáním nástupce v podobě konzole Nintendo Wii, která je s GameCube kompatibilní.\n\nJedním ze způsobů jak znovu získat svůj vedoucí podíl na trhu byly pro Nintendo jejich rodinné hry – jako Mario nebo Pokémon. Ovšem mládež té doby už nebyli jako ti dříve a hráli raději GTA a jiné střílečky než Pokémony. Druhou možností byly online hry – ke GameCube se dal dokoupit jak Dial-up Modem, tak LAN adapter, pro připojení k internetu. Ovšem jak Nintendo, tak Sony zvolili decentralizovaný model online sítě (na rozdíl od úspěšného Xbox Live). Ten nebyl příliš úspěšný a Nintendu se časem na rozdíl od úspěšného Playstationu přestalo vyplácet podporovat online pokusy, takže po krátké době přestaly její tituly online službu využívat. A to dokonce platilo i u multiplatformních her, které na Xboxu i PS2 online byly. Za zmínku ovšem jeden titul stojí – jde o Phantasy Star online, která byla převzata od Segy a šlo o plnohodnotné MMORPG – svět s mnoha desítkami skutečných hráčů.\n\nMultiplatformní tituly – Nintendo mělo problém v tom, že dávalo vývojářům k dispozici pouze 1,4GB (na jednom disku) místa na médiích (U konkurence 8,5GB, tudíž multiplatformní hry byly na GameCube často proti jiným verzím ošizeny o hudbu, videa a jiný bonusový materiál.\nOsudným se stala rovněž orientace hráčů Nintenda na first-party tituly (hry přímo vydané Nintendem), největší dopad to mělo na to, že jedna z největších vydavatelských společností – Eidos, přestal pro GameCube vyvíjet hry úplně. Časem se ovšem prodej GameCube začaly propadat a vše začalo vypadat zle. Naštěstí si Nintendo své problémy včas uvědomilo a sáhlo k markantnímu snížení ceny konzole na polovinu, což už v roce 2003 znamenalo, že GameCube byla znatelně nejlevnější konzolí na trhu a tím pádem pro velkou skupinu hráčů i nejzajímavější. Později se dokonce při stejné ceně přistoupilo k tzv. bundle (balíček) – tedy konzole + hra.\nSpousta lidí předpovídala Nintendu podobný osud, jaký postihl jen několik let předtím Segu, tedy že přestane vyvíjet vlastní hardware, ale ze společnosti se stane jen vydavatel her pro ostatní platformy. Ovšem zejména díky skvělým prodejům Game Boy Advance a Nintenda DS si mohlo Nintendo dovolit zůstat mezi členy klubu výrobců konzolí a pustit se do nového projektu pojmenovaného Wii.\n\nK 31. prosince 2006, Nintendo prodalo světově dohromady 21.52 milionů kusů konzole GameCube. Z toho 4.02 milionu v Japonsku, 12.74 milionů v Severní Americe, a 4.76 milionů v ostatních regionech. Proti tomu Sony prodalo 154.25 milionů konzolí PlayStation 2 a Microsoft něco přes 24 milionů konzolí Xbox.\n\nKonzole GameCube je nejmenší své generace, má tvar kostky. Z horní strany se vkládají disky s hrami a jsou na ní tři tlačítka: na otevření krytu mechaniky, na restart a zapnutí konzole. Po zapnutí se rozsvítí barevná dioda v přední části horní strany. Zepředu jsou sloty pro čtyři ovladače a pro dvě paměťové karty. Strany jsou hladké, nacházejí se na nich pouze výusti větráčků. Na zadní straně jsou porty pro připojení videa (u starších verzí konzole (DOL-001) i pro RGB kabel) a napájení. Zajímavostí je rovněž úchytka, pro snadnější přenášení. Ze spodní strany jsou pod krytkami umístěny dva sériové a jeden paralelní port pro připojení příslušenství – modemu, síťového adaptéru, Game Boy playeru atd. Konzole se prodávala v těchto barvách – stříbrná, černá, bílá, fialová, oranžová, červená a bledě modrá. Z toho některé jen v omezeném vydání. Další se daly sehnat je v balíčku se hrou, kdy například na víku mechaniky bylo logo dané hry (př.: Resident Evil 4 nebo Metroid).\n\nPokud se konzole zapne bez vloženého disku s hrou, naběhne systémové menu. Zde se například dá nastavit jazykové prostředí, ale zejména se tu dají spravovat nahrané pozice her. GameCube sice má dvě pozice pro paměťové karty, ale většina her dovolovala ukládat jen na pozici A. Pokud tedy člověk nechtěl stále karty přehazovat, bylo nutné pozice z her, které zrovna nehrál přesouvat na kartu druhou.\n\nPro konzoly vzniklo několik modchipů, které umožňovaly hraní pirátských her, ale také spouštění homebrew aplikací a dokonce i Linuxu. Za všechny jmenujme například qoob sx, viper nebo Xeno GC. K dostání byly i speciální kryty mechaniky, které poté umožňovaly i používání standardních DVD disků. Pokud jste v konzoli měli nainstalován i Linux pro GC, bylo možno i přehrávat filmy a hudbu.\n\nPro emulaci systému GameCube existuje několik emulátorů.\n\nGameCube ovladač se vyznačuje zejména výbornou ergonomií - perfektně padne do ruky a všechna tlačítka jsou dostupná bez větších problémů - levou rukou se ovládá D-Pad a levá analogová páčka, pravou poté A,B X,Y a pravá analogová páčka. Z horní strany jsou potom nalevo tlačítko L a napravo tlačítko R a Z + tedy tlačítko start zhruba uprostřed ovladače. Jediným výraznějším problémem základního modelu byl krátký kabel. Řešení existovaly dvě - buďto koupit prodlužovací kabel a nebo využít bezdrátový ovladač přímo od Nintenda s jménem Wavebird. Ten byl o něco větší a vkládaly se do něj 2 tužkové baterie. Pro lidi s většíma rukama byl tento ovladač i o něco pohodlnější.\n\nDo Nintendo GameCube herní knihovny se počítají zejména tradiční Nintendo série jako \"Super Mario Bros.\", \"The Legend of Zelda\", a \"Metroid\".\n\n\n485 MHz IBM „Gekko“ PowerPC CPU.\n\n43 MB RAM\n\n\n- Ačkoliv si autoři a vydavatelé her stěžovali na malou kapacitu médií, tak na dvou discích vyšlo pouze zhruba 25 her. Na více discích dokonce žádná. Mechanika také čte mini-CD, na kterých byly vydány různé Action replay, FreeLoadery atd.\n\n\n\n\n"}
{"id": "176504", "url": "https://cs.wikipedia.org/wiki?curid=176504", "title": "Zákaz kouření podle zemí", "text": "Zákaz kouření podle zemí\n\nNíže následuje seznam států uplatňujících zákaz kouření. \n\n\n\n\n\n\n\nV některých zemích, jako je Francie a Rusko, zákazy nařídily dřívější povolení pro kuřácké sekce v restauracích, stejně tak možnost speciálních kuřáckých místností používaných kuřáky v dalších pracovních místech.\n\n"}
{"id": "176506", "url": "https://cs.wikipedia.org/wiki?curid=176506", "title": "Špion, který mě miloval", "text": "Špion, který mě miloval\n\nŠpion, který mě miloval (také Agent, který mne miloval) je v pořadí desátý film ze série o Jamesi Bondovi z roku 1977, první ze série, který nekoprodukoval Harry Saltzman (ten prodal v roce 1975 svůj podíl v EON Productions United Artists) a který vznikl na základě originálního příběhu. Ian Fleming dal pouze svolení k použití názvu. Christopher Wood, autor námětu a spoluscenárista, film novelizoval.\n\nTrasy dvou atomových ponorek byly narušeny a kdosi nabízí technologii, která je toho schopná, tomu, kdo nabídne víc. Znepokojeni jsou Britové i Sověti a Bond dostává za pomocnici ruskou agentku Anju Amasovou. Za celou akcí stojí vševládný Karl Stromberg, který má v úmyslu rozpoutat III. světovou válku.\n\nDesátou bondovku pronásledovaly mnohé potíže: první z nich byl odchod Harryho Saltzmana. Další by post režiséra, jehož kandidátem byl Steven Spielberg, který právě dotočil \"Čelisti\" a producenti čekali, jak „ten rybí film dopadne“. Režisér předchozích bondovek Guy Hamilton zase dal přednost filmu o Supermanovi. Šanci nakonec dostal Lewis Gilbert, režisér \"Žiješ jenom dvakrát\". Desátá bondovka nakonec přes všechny potíže vydělala nejvíc z do té doby natočených filmů o 007.\n\nAuto Bonda byl tentokrát speciálně upravený Lotus Esprit, který uměl např. plavat na vodě i pod vodou, vypouštět rakety a torpéda. V listopadu 2008 byl prodán asi za 50 000 Liber\n\n\nFilm \"Špion, který mě miloval\" je jedním z pouhých dvou bondovek, který získal Oscara za Nejlepší původní hudbu (druhým byl Skyfall z roku 2013). Složil Marvin Hamlisch, text Carole Bayer Sager a nazpívala Carly Simon.\n\n"}
{"id": "176508", "url": "https://cs.wikipedia.org/wiki?curid=176508", "title": "Josef Šimek", "text": "Josef Šimek\n\nJosef Šimek (4. září 1941 v Praze – 8. ledna 2000 Praha) byl český kreslíř a hudebník. V roce 1965 byl společně se svými kolegy z trampské osady Hejkalů Janem Vyčítalem a Marko Čermákem jedním ze zakladatelů skupiny Greenhorns. V této kapele zpíval, hrál na kytaru, na mandolínu a někdy též i na dobro.\n\nV roce 1980 mu lékaři operovali mozkový nádor a on musel z kapely odejít, přesto se často objevoval jako host na některých albech Greenhorns. Jeho kresby se objevovaly na obálkách některých alb této kapely.\n\nV roce 2001 vydala na jeho památku skupina Greenhorns album \"Když Pepa Šimek hrál\".\n\n\n"}
{"id": "176512", "url": "https://cs.wikipedia.org/wiki?curid=176512", "title": "Mimésis", "text": "Mimésis\n\nMimésis (řec. \"μίμησις\", odvozeno od slova \"μιμεîσθαι\", \"mimeisthai\", napodobovat), v počeštěné podobě také mimese nebo mimeze, znamená napodobení nebo znázornění. Od dob antických funguje jako jeden ze základních konceptů úvah nad uměním, zejména v rámci estetiky a literární vědy. Klíčovou roli hrálo pojetí umění jako nápodoby u Platóna a Aristotela, později především v raněnovověkém pohledu na uměleckou tvorbu. Z moderních autorů se problému mimésis věnovali Erich Auerbach (mimésis jako obraz reality), Roland Barthes (mimésis jako iluze), Gérard Genette (mimésis jako diegésis) či Paul Ricoeur (mimésis jako poznání). S pojmem mimésis je také spojena otázka, co přesně je napodobováno (zda jsou to například ideje věcí, příroda sama, vnitřní prožitek člověka, či příroda a klasičtí autoři) a jaký má umělecké dílo přesně vztah k napodobovanému objektu či jevu (zda jde o pasivní nápodobu přírody, nebo o její nové uspořádání a kreativní vytváření nového univerza). Mimésis má blízko také k pojmu realismus.\n\nPůvodní řecké slovo mimésis znamenalo také „smyslové zpředmětnění, předvedení, vyjádření pravděpodobnosti“. Primární význam „nápodoba“ převládl až díky pozdějšímu latinskému překladu „imitatio“. Úvahy o mimésis začaly již u předsókratiků, kdy byl pojem vztahován kromě umění také na vědy a řemesla. Platón později tematizoval mimésis ve svém dialogu \"Ión\", a především pak v \"Ústavě\" (Knihy II, III a kniha X.). V dialogu \"Ión\" tvrdil, že poezie je uměním božské posedlosti nebo inspirací. Ve III. knize Ústavy rozlišil básnickou řeč na \"mimésis\" a \"diegésis\" – zatímco mimésis vytváří iluzi, že mluvčím pronášeného je někdo jiný, u diegésis se mluvčí sám prezentuje jako autor (v moderních pojmech „showing“ a „telling“, popřípadě přímá řeč a nepřímá řeč). V X. knize se k básnictví vrátil a vykázal je ze svého ideálního státu, neboť básnictví je podle něj až na „třetím místě od pravdy“ – básníci totiž, kdykoliv napodobují jevy reálného světa, napodobují napodobeniny idejí.\n\nAristotelés pojednal o mimésis ve své \"Poetice\". Ačkoliv byl Platónem ovlivněn, je jeho dílo stavěno do protikladu k Platónově koncepci. Aristotelés chápal mimésis jako typicky lidský sklon, antropologickou konstantu, kterou se člověk odlišuje od zvířete. Omezil mimésis na poezii (ve smyslu literatury), hudbu a výtvarné umění; vizuální a poetická mimésis mají přitom v jeho pojetí styčné body. Cílem básníků a malířů nemá být přesné vyobrazení jednotlivé věci, nýbrž její vylepšení a univerzalizace, tedy proměna v dílo schopné vypovídat o světě vůbec. Místo toho, aby umělec přesně zachytil, co se stalo (jak to činí historik), má zachytit daný jev v souladu s pravidly pravděpodobnosti a nutnosti. I v případě, že tvůrce pracuje s reálnými událostmi, má z nich svými zásahy učinit skutečnost „vyššího“ řádu; umělec tedy nemá zachycovat to, co vzniklo působením přírody, nýbrž napodobovat přírodu jako tvořivou sílu.\n\nPřestože Aristotelés rozlišoval literaturu mimetickou (uměleckou, založenou na pravděpodobnosti) a nemimetickou (historiografickou), začalo se později užívat pojmu mimésis také v kontextu historiografických textů, a to nejpozději od 1. století př. n. l. Prvním významným historikem, který s pojmem mimésis pracoval, byl Duris ze Samu ve 3. století př. n. l. Podobně k věci přistupoval také Dionýsios z Halikarnassu, když napsal, že Hérodotos dokázal při popisu historických událostí lépe napodobovat osobnosti, zatímco Thúkydidés vynikal nápodobou citů. Thúkydida však kritizoval za to, že ve svém podání veřejných projevů slavných osobností (například Perikla) nebyl dostatečně věrný tomu, jak by v dané situaci daný projev pravděpodobně vypadal, čímž se proti konceptu mimésis prohřešoval. Mimetičnost vyžadoval od historiografických spisů také významný teoretik Pseudo-Longinos ve svém spise \"O vznešenu\" (1. století). V římské antice, počínaje Dionýsiem z Halikarnassu, se koncept mimésis (respektive imitatio) rozšířil z napodobování přírody také na imitaci starších autorů, vnímaných jako kvalitní. Seznamy tvůrců hodných napodobení pak byly významnou součástí literárního života, byť nepanovala shoda, zda imitovat pouze jednoho vybraného spisovatele.\n\nV pozdní antice a v průběhu středověku vedle sebe fungovaly obě koncepce, platónská (nedůvěra k mimezi jako nedokonalé a odvozené kopii reality) i aristotelská (vnímání mimésis jako organizace lidských zkušeností a jejich opatřování smyslem). Svatý Augustin vycházel z Platóna a byl vůči mimésis tvrdý – napsal, že dramata a poezie jsou nebezpečné svým působením na člověka a tím, že vytvářejí klamné fantazijní obrazy (fantasmata). Na jeho kritiku navázali středověcí encyklopedisté jako Isidor ze Sevilly nebo Hrabanus Maurus. Středověké pojetí nápodoby se v platónovském duchu zaměřilo na Bohu jakožto zdroj kreativity a předmět nápodoby, byť více v praktickém životě než v umělecké tvorbě (imitatio Christi). Aristotelské pojetí bylo do dalších období přeneseno především prostřednictvím Horatiova dopisu \"O umění básnickém\" (\"De arte poetica\"). Ve vrcholném a pozdním středověku pak hrál významnou roli zejména překlad Averroova komentáře k \"Poetice\" od Hermanna Alemanna z roku 1256; v tomto překladu se užívá pojmu assimilatio (připodobnění).\n\nAristotelsko-horatiovská tradice měla pak značný vliv též v raněnovověkém estetickém myšlení – v Itálii je převzali raní teoretikové klasicismu jako Antonio Minturno, Lodovico Castelvetro nebo Joseph Justus Scaliger. V renesanční Anglii se k Aristotelově pojetí přihlásili Roger Ascham nebo Philip Sidney. Ačkoliv bylo umění někdy chápáno jako „pouhá“ reprodukce, mnohdy bylo coby kreativní tvorba přinášející vzdělání a potěšení stavěno nad samotnou přírodu – například Sidney pojal ve své \"Obraně básnictví\" (\"An Apology for Poetry\", 1595) mimésis jako vytváření „zlatého světa“, jenž stojí nad „mosazným světem“ reality. Jedním z klíčových textů renesance a osvícenství byl Senecův dopis Lucilovi č. 84, ve kterém bylo doporučeno, aby autor sbíral materiály z mnoha zdrojů a následně je strávil a seskládal do nové podoby.\n\nDebaty o podstatě mimésis a o tom, do jaké míry by měla být užívána v moderní tvorbě, pokračovaly také v 18. století, zejména v otázce napodobování klasických děl. Významný německý estetik Johann Joachim Winckelmann napsal v eseji \"Myšlenky o imitování řeckých děl v malířství a sochařství\" (\"Gedanken über die Nachahmung der griechischen Werke in der Malerei und Bildhauerkunst\", 1755), že nápodoba antických umělců je jediný způsob, jak se stát velkými a nenapodobitelnými. Ve stejné době jiní myslitelé začali pokládat stále silnější důraz na individuálního génia a jednoduchou imitaci odsuzovali – například anglický myslitel a básník Edward Young ve svých \"Úvahách o původní tvorbě\" (\"Conjectures on Original Composition\", 1759), německý filosof Immanuel Kant v \"Kritice soudnosti\" (\"Kritik der Urteilskraft\", 1790) nebo anglický básník a výtvarník William Blake. V období romantismu pak význam koncepce mimésis jako imitatio značně poklesl, neboť autoři se vůči svým předchůdcům často snažili spíše vymezovat. Rozšířeným pojetím bylo v romantismu chápání umění jako nápodoby vnitřních obrazů, což je teze, kterou razil například německý myslitel Friedrich Schleiermacher. K platónsko-aristotelskému chápání mimésis jako nápodoby světa v uměleckém díle se pak otevřeně přihlásili také teoretikové literárního realismu; tento přístup chápali jako obdobu svých snah.\n\nKromě teorií mimésis v umění se v průběhu historie rozvíjela také pojetí mimésis jako základního kamene mezilidských vztahů a lidského života vůbec. K reprezentantům tohoto typu myšlení patřil v 18. století Denis Diderot, později pak sociolog Gabriel Tarde (který vysvětloval fungování civilizací tím, že jedinci imitují jiné jedince, přičemž kultura se postupně stává stále komplexnější) nebo psycholog Sigmund Freud (který navazoval na Tarda a do centra svých psychoanalytických teorií postavil ego jako produkt identifikace s ostatními a jejich nápodoby).\n\nV roce 1946 vydal Erich Auerbach knihu \"Mimesis. Zobrazení skutečnosti v západoevropských literaturách\" (\"Mimesis. Geschichte des abendländischen Realismus\", 1946), na ploše dvaceti kapitol zachycující proměny práce s mimésis v různých obdobích západoevropské literatury a jejich sociálněhistorického pozadí. Tato kniha, jež se stala jedním ze základních kamenů pro studium literární komparatistiky a literární historie, chápe mimésis jako věrný obraz reality, a tím se vymezuje vůči formalistickému přístupu. Auerbachovo pojetí kritizovali především v 60. a 70. letech další literární vědci, kteří rozuměli mimésis pouze jako mimetické iluzi, neboť jazyk a jazykové dílo může referovat pouze k jazyku, a tudíž nezobrazuje skutečnost.\n\nK významným kritikům patřil obzvláště Roland Barthes, který tvrdil, že reálno je nereprezentovatelné, ač se o to lidé v literatuře pokoušeli. Jazyk a vyprávění si podle něj konstruují vlastní svět, a jsou tudíž autoreferenční, byť zároveň vznikají v určitém okamžiku dějin a vztahují se jak k nim, tak k jiným textům. Ve své významné eseji „Efekt reálného“ (1968) popsal, jak je v literárním realismu pomocí „zbytečných detailů“ navozována iluze toho, že je pojednáváno o reálném světě, a na základě toho je pak text vnímán jako pravděpodobný. Cílem literární mimésis tak podle něj není vytvoření iluze reálného světa, ale iluze pravdivého diskurzu o reálném světě. Gérard Genette postavil svou koncepci na platónsko-aristotelském pojetí mimésis a diegésis (vyprávění), avšak tuto klasickou dvojici upravil na „vyprávění o slovech“ a „vyprávění o událostech“. Tvrdil přitom, že ačkoliv „vyprávění o slovech“ (tedy monology, dialogy, citace) by se v platónském slova smyslu označovaly za mimésis, o skutečnou nápodobu se nejedná. Verbální projev podle něj nenapodobuje realitu, místo toho představuje řeč (jazykový akt), a jelikož dokonalá nápodoba není nápodoba, ale věc sama, o mimésis v tomto případě nelze mluvit. Mimésis je pro Genetta pouze nedokonalá nápodoba, tedy vyprávění, tudíž to, co klasičtí řečtí filosofové označovali jako diegésis.\n\nPaul Ricoeur vyšel z aristotelovské pojmové dvojice mimésis (napodobení) a mythos (uspořádaný sled událostí) a znovu zdůraznil názor, že mimésis není pouhou imitací, nýbrž tvořivá a dynamická činnost. Mythos podle něj vzniká uspořádáním faktů, činů a událostí prostřednictvím mimésis. Mimetickou aktivitu rozdělil Ricoeur do tří fází – mimesis I je poznáváním a osvojováním světa (předporozumění), mimesis II je konfigurací času a narativu do podoby literární fikce, a konečně mimesis III je rekonstrukce a doplňování prostřednictvím aktu četby.\n"}
{"id": "176526", "url": "https://cs.wikipedia.org/wiki?curid=176526", "title": "Palivo", "text": "Palivo\n\nPalivo je všeobecné označení pro chemickou látku nebo jejich směs, mající schopnost za vhodných podmínek začít a udržet chemickou reakci spalování. Při spalování se uvolňuje chemická energie obsažená v palivu a přeměňuje se hlavně na tepelnou energii, kterou je možné dál využít. Specifickou skupinou paliv jsou pohonné hmoty.\n\nK palivům jsou zařazovány i výbušniny. Zvláštní kategorii paliva tvoří jaderné palivo, které energii neuvolňuje chemicky.\n\n\n\n\n\nVýrazně největší podíl z paliv využívaných v současnosti pokrývají uhlovodíková paliva. Vyrábějí se z ropy, zemního plynu, případně olejnatých břidlic. Protože tyto zdroje vznikly v minulosti z fosílií živých organismů, nazývají se též fosilní paliva. Celosvětové zásoby zdrojů fosilních paliv jsou omezeny, proto je potřebné hledat jiné, alternativní zdroje energie.\n\nUhlovodíková paliva jsou tvořeny uhlovodíky a tedy složená převážně z uhlíku a vodíku. Mají proto velmi výhodné energetické vlastnosti:\n\nTyto paliva jsou zpravidla směsí různých uhlovodíků. Od jejich poměrného složení závisí jejich vlastnosti. Pokud jsou v palivu zastoupeny i molekuly s vázaným kyslíkem, dosahuje se kvalitnějšího spalovaní, protože takto uvolněný kyslík je reaktivnější, a reakce probíhají i v méně příznivých podmínkách.\n\nSyntetická paliva (také E-paliva, ekologická paliva) jsou paliva vyráběná štěpením vody s následným přidáním CO. Výrobní postup je dvoufázový, kdy v první fázi seelektrolýzou štěpí voda na vodík a kyslík, ve druhé fázi je vodík kombinován s CO a pomocí chemické reakce je získáno syntetické palivo. Tento proces je označován jako \"Power-to-Fuel\". Výsledkem procesu může být výroba plynu (\"Power-to-Gas\"), nebo především výroba kapaliny (\"Power-to-Liquid\"). V závislosti na tom, zda jsou syntetizovány plynné nebo kapalné složky.\n\nNěmecký profesor Friedrich Bergius objevil postup, jak zvýšit produkci benzínu, který se v té době získával ze zpracování ropy. V roce 1913 získal patent na technologii zkapalňování uhlí, které je tvořeno hlavně čistým uhlíkem. Převod na „ropné produkty\", de-facto uhlovodíky, prováděl přidáním vodíku (hydrogenace), katalyzátorem byl oxid železitý. Proces probíhal za vysokých teplot, hydrogenované uhlí bylo rozemleto a rozpuštěno v oleji. V letech 1914–1918 se technologie nestačila rozvinout a přejít do fáze masové výroby. V roce 1926 byl tento postup uplatněn v továrnách I.G. Farbenindustrie AG, která do výzkumu a vývoje investovala. Náklady na výrobu syntetického benzínu, byly oproti benzínu získanému z ropy, vyšší. To z důvodu nižší ceny vstupní suroviny, kdy nafta byla levnější, než uhlí.\n\nV roce 1920 Lewis Karrick vyvinul metodu nízkoteplotní karbonizace. Metoda je podobná technologii výroby koksu, probíhá za nižších teplot, mezi 450 °C–700 °C. Vzniklé dehty obsahují velké procento lehkých uhlovodíků, které jsou pak snadno zpracovávány na paliva.\n\nV témže roce (1920) Franz Fischer a Hanz Tropsch z Kaiser Wilhelm Society vyvinuli metodu, které se říká Fischerova–Tropschova syntéza. V tomto procesu působí vodík prostřednictvím katalyzátorů na uhlí, resp. na oxid uhelnatý (chemický vzorec: CO,) který vzniká nedokonalým spalováním uhlí. Meziproduktem je plynná směs vodíku a oxidu uhelnatého, tzv. syngas. Z něj se pak vyrábí kapalná paliva.\n\nBěhem druhé světové války představoval syntetický benzín strategickou surovinu, která Německu umožňovala pokračovat v bojích i bez přísunu ropy. Počátkem druhé světové války získalo Německo přístup k ropným polím v Rumunsku a na Ukrajině. Koncem války, kdy zásoby ropy byly omezeny, došlo k plánům na výrobu benzínu z uhlí. Část výroby probíhala i na našem území. Výroba byla ukončena v 50. letech. V období růstu cen ropy se především Fischerova–Tropschova syntéza dostával do popředí.\n\nVýznam těchto technologií výroby paliv z uhlí by měla budoucnost tehdy, kdy by zásoby ropy došly dříve, než zásoby uhlí, nebo kdyby cena uhlí jako suroviny byla nižší než cena ropy.\n\nNěmecká společnost sunfire GmbH, která sídlí v Drážďanech vyvíjí technologie, kde lze využít elektřinu z obnovitelných zdrojů a CO k výrobě syntetických paliv, plynu, parafínu (pro kosmetické účely) a dalších uhlovodíků. Základním stavebním prvkem technologie jsou jednotky s pevnými oxidy, tzv. \"PowerCore\", tedy „energetické převodníky“, ze kterých se pak budují vysokoteplotní parní elektrolyzéry, nebo palivové články. To v závislosti na požadovaném provozu, kdy se:\n\n\nPrototypová rafinerie je postavena vedle sídla firmy sunfire GmbH. Zde se testuje a vylepšuje technologie. Současným produktem rafinérie je parafín pro kosmetické účely. Plné zahájení výroby je plánováno na rok 2020 v norském městě Porsgrunn. Projekt je nazván Nodric Blue Crude. Tato rafinérie má mít příkon 20 MW (z obnovitelných zdrojů). Plánována roční výroba je 8 000 tun syntetické ropy tzv. Blue Crude („modrá ropa“). Z tohoto produktu lze vyrobit cca 3000 standardních „ropných\" produktů vč. vosků, benzinu nebo raketového paliva. Plánovaná cena syntetického paliva má být pod 2 € za litr. Je zvažováno, že syntetická paliva budou osvobozena od některých daní, zejména těch, které se týkají produktů vyrobených z klasické ropy.\n\n\nU syntetických paliv nedochází u producentů vstupních surovin k tzv. rozhodování mezi „nádrží a talířem“. Což v případě biopaliv, kde vstupní surovinu produkují zemědělci, dochází. Ti se musí rozhodovat, jestli budou na poli pěstovat plodiny určené do pohonných hmot („nádrž“) nebo potraviny, případně krmivo pro dobytek („talíř“). Pokud jsou při výrobě použity zdroje obnovitelné energie, je možné syntetická paliva vyrábět v neomezeném množstvích, což u biopaliv nelze. Je zde jen jisté dostupné množství půdy.\n\n\n\n\nE-gas je syntetický zemní plyn vyrobený průmyslovou technologií \"Power-to-Gas.\"\n\nV roce 2014 zahájila výrobu tohoto plynu továrna v německém Werlte. Výsledným produktem je vodík a syntetický zemní plyn (E-gas, syntetický metan, CH4).\n\nE-nafta je syntetická motorová nafta vyrobena průmyslovou technologií \"Power-to-Liquid\".\n\nKoncem roku 2014 byla vyrobena první E-nafta s názvem „\"Audi e-diesel\"\". Společnost AUDI AG na vývoji a produkční technologii spolupracovala se společností sunfire GmbH. Společnost AUDI AG se vývojem E-nafty zabývá od roku 2009. V roce 2013 zahájila výstavbu továrny. Kolaudace proběhla 14. listopadu 2014.\n\nV květnu 2015, po úspěšném testovacím provozu, začala vyrábět německá společnost sunfire GmbH, nový druh syntetické nafty, tzv. E-diesel. Dodavatelem CO je společnost Climeworks Deutschland GmbH. Odpadní produkty, která tvoří přibližně 20%, jsou kyslík, voda a metan, který se dá rovněž využít jako palivo (E-gas). Výrobní kapacita je 3500 litrů E-nafty měsíčně. Tato E-nafta může být mísena s běžnou naftou. Má několik dalších výhod, např. vyšší cetanové číslo, neobsahuje síru a aromatické uhlovodíky.\n\nV roce 2017 společnost AUDI AG ohlásila výstavbu nového pilotního závodu pro výrobu paliva E-diesel v Laufenburgu ve švýcarském kantonu Aargau. Partnery na tomto projektu jsou společnosti Ineratec GmbH a Energiedienst Holding AG. Potřebnou elektrickou energii z obnovitelných zdrojů bude dodávat vodní elektrárna. Plánované výrobní zařízení má kapacitu 400 000 litrů za rok. Vedlejším produktem bude tzv. uložení energie z obnovitelných zdrojů.\n\nE-benzín je syntetický benzín vyrobený průmyslovou technologií \"Power-to-Liquid\".\n\nNa jaře 2015 byly vyrobeny první vzorky E-benzínu. Na vývoji technologie se podílela společnost AUDI AG. Výroba je podobná jako u E-gasu a E-nafty, s tím, že se zde využívá činnosti mikrobů z biomasy. AUDI AG vyvíjí technologii, která by nevyžadovala biomasu, ale pouze vodu, CO a elektřinu. Výchozí surovinou je izobuten, který ve Francii, ve městě Pomacle, vyrábí společnost Global Bioenergies S.A.. Izobuten je zde produkován z obnovitelných surovin (zmíněná biomasa). Výhodou tohoto E-benzínu je jeho vysoké oktanové číslo RON 100, neobsahuje síru a benzeny.\n\nE-ethanol je syntetický ethanol vyrobený průmyslovou technologií \"Power-to-Liquid\".\n\nV 90 letech na Novém Zélandu vyrobili inženýři společnosti Mobil Corp. syntetický benzín z metanolu, s využitím zemního plynu.\n\nBritský deník The Daily Telegraph v roce 2012 psal o projektu britské firmy Air Fuel Synthesis, Ltd. (AFS), která „objevila revoluční způsob, jak z vody a vzduchu vytvořit benzin“. Podle slov Petera Harrisona, ředitele společnosti: „Naše metoda spočívá v získávání oxidu uhličitého ze vzduchu a vodíku z vody. Jejich sloučením a dalším zpracováním vzniká metanol, který je pak přeměněn v benzin,“ Firma prezentovala technologii v experimentální laboratoři, resp. v malé rafinérii v Stockton-on-Tees, kdy vyrobila několik litrů tohoto paliva. Původní záměr, zahájit jeho komerční výrobu během 2–3 let, nebyl realizován. AFS i AUDI AG využívají elektrickou energii z obnovitelných zdrojů, jímaný CO a elektrolytický vodík.\n\nPokud je známé základní složení paliva, jeho dolní výhřevnost je možné určit pomocí Mendělejevova vztahu:\nH = 33,913.m + 102,995.m - 10,885.(m - m) - 2,51m\n\n\n\n\n\n"}
{"id": "176532", "url": "https://cs.wikipedia.org/wiki?curid=176532", "title": "William R. King", "text": "William R. King\n\nWilliam Rufus DeVane King (7. dubna 1786 Sampson County, Severní Karolína – 18. dubna 1853 Selma, Alabama) byl americký právník a 13. viceprezident Spojených států.\n\nByl členem Sněmovny reprezentantů za Demokraty za Severní Karolínu mezi lety 1811 a 1816, senátorem byl v letech 1819–1844 a 1848–1852. V roce 1853 byl za demokratickou stranu zvolen 13. viceprezidentem USA, zatímco se na Kubě léčil s tuberkulózou. Zemřel 18. dubna 1853 v Cowahbo v Alabamě, tedy 46 dní, poté co se stal Viceprezidentem USA ve vládě prezidenta Franklina Pierce. V úřadě viceprezidenta strávil nejkratší dobu v historii.\n"}
{"id": "176535", "url": "https://cs.wikipedia.org/wiki?curid=176535", "title": "Katedrála Notre-Dame (Štrasburk)", "text": "Katedrála Notre-Dame (Štrasburk)\n\nKatedrála Notre-Dame ( ) je římskokatolická katedrála ve francouzském Štrasburku. Je jedním z nejlepších příkladů vrcholně gotické architektury. Její stavba probíhala v letech 1015 – 1439 a nejvíce se o ni zasloužil Erwin von Steinbach mezi lety 1277 – 1318. Byla postavena na místě dřívější římské svatyně. Ačkoli dnes leží katedrála na francouzském území, architektonicky náleží spíše do tradice německého gotického stavitelství.\n\nSe svými 142 metry byla mezi lety 1625 a 1847 nejvyšší budovou na světě. Až do roku 1880, kdy byla překonána katedrálou v Kolíně nad Rýnem, ale stále držela pozici nejvyššího kostela na světě. Dnes je na šestém místě.\n\nV letech 1769 až 1789 zde působil jako kapelník český skladatel František Xaver Richter.\n\n"}
{"id": "176537", "url": "https://cs.wikipedia.org/wiki?curid=176537", "title": "Deathmatch", "text": "Deathmatch\n\nDeathmatch (\"zápas smrti\" nebo \"zápas na život a na smrt\"; ve zkratce DM) je programová možnost počítačové hry pro více hráčů, tzv. multiplayeru, kde hraje každý zúčastněný hráč proti ostatním zúčastněným hráčům. Variantou je Team Deathmatch (TDM), kde jsou hráči rozděleni do týmů (obvykle dvou), které bojují proti sobě.\n\nPůvod slova \"Deathmatch\" se připisuje Johnu Romerovi, který spoluzaložil společnost Id Software (hry Wolfenstein 3D, Doom, Quake atd.). \n\nV případě FPS akčních her neexistují téměř žádná pravidla, jediným nepsaným pravidlem mezi všemi zúčastněnými hráči se smyslem pro fair play bývá „nekempit“ (z angl. \"camping\"). Hráč, který je déle na jednom místě a vyčkává v záloze v dobré střelecké, a zároveň bezpečné pozici na ostatní hráče, je označen jako „kemper“ (z angl. \"camper\"). Některé mody umí „kempery“ hlídat a po určitém čase je hráč vyhozen ze hry nebo „fackován, vyliskán“ – server identifikuje „kempera“ (okolo něho se může objevit výstražné znamení), poté si začne server s hráčem „pohazovat – fackovat ho“ a začne mu ubírat zdraví (někdy i může kamperovi snižovat schopnost vidět).\n\nDále existuje DM, ve kterém se hráč hned po smrti objeví na svém začátku nebo na libovolném místě.\n\n"}
{"id": "176538", "url": "https://cs.wikipedia.org/wiki?curid=176538", "title": "HMAS Nestor (G02)", "text": "HMAS Nestor (G02)\n\nHMAS Nestor (G02) byl torpédoborec \"třídy N\", který sloužil u australského námořnictva během druhé světové války. \n\nStavba začala 26. července 1939 v loděnici Fairfield Shipbuilding and Engineering Company, Limited v Govanu ve Skotsku. Na vodu byl spuštěn 9. července 1940 a do služby byl přijat 12. února 1941. \n\n\nDne 15. července 1942, když doprovázel konvoj na Maltu (operace Vigorous), byl u jihozápadního pobřeží Kréty zasažen německým bombardérem. Torpédoborec HMS \"Javelin\" ho vzal do vleku, ale poškození se ukázala natolik vážná že byl 17. července 1942 v 5:30 potopen.\n"}
{"id": "176545", "url": "https://cs.wikipedia.org/wiki?curid=176545", "title": "Sant Mat", "text": "Sant Mat\n\nSant Mat je duchovní škola, která byla na vrcholu ve 13. století v severní části Indického subkontinentu. Její duchovní praxe stojí na etickém životě, meditaci a také egalitarianismu v protikladu k tehdejšímu přísnému hinduistickému kastovnímu systému. Důležitá je potřeba žijícího dokonalého mistra, který má za úkol pomoci svým žákům dosáhnout cíle Cesty - Boha.\n\nDuchovní škola existuje dodnes, současným žijícím Mistrem Sant Matu je Sant Baljit Singh žijící v Indii.\n\n"}
{"id": "176547", "url": "https://cs.wikipedia.org/wiki?curid=176547", "title": "Obrněný vlak", "text": "Obrněný vlak\n\nObrněný vlak, taktéž pancéřový vlak se skládal z opancéřované lokomotivy a několika obrněných vagónů se zbraněmi. Složení se obměňovalo podle potřeby a možností. Některé lokomotivy mohly být i velitelským vozem. Vlak byl vybaven interní telefonní sítí, která umožňovala spojení velitele s jednotlivými posádkami všech vozů, což umožňovalo koordinaci celé vlakové soupravy.\n\nObrněné vlaky se poprvé začaly používat ve válkách 2. poloviny 19. století. Jejich úkolem byla nejen ochrana železniční přepravy pro vlastní vojska, ale byly i využívány jako bojový prostředek v místech blízkosti železničních tratí. Jejich vývoj byl postupný, nejprve se jednalo o běžné vlaky, které byly ozbrojeny, na citlivých místech byly umístěny materiály, tlumící střelbu (např. pytle s pískem). Takové první vlaky se účastnily prvních bojů např. v Americké občanské válce či v Prusko-francouzské válce. Postupem času docházelo k jejich dalšímu vývoji, přičemž se začaly vyrábět speciální vagóny i obrněné lokomotivy. Pancéřové vlaky se staly poměrně rozšířenými již v první světové válce. Bojovali na nich i českoslovenští legionáři při své sibiřské anabázi (např. vlak Orlík). Před druhou světovou válkou měla Československá armáda 18 obrněných vlaků, nejvíce rozšířeny však byly v Sovětském svazu, Polsku a Německu. Svůj vrchol zažily obrněné vlakové soupravy v druhé světové válce. Němci však nepovažovali pancéřové vlaky za elitní zbraň a nevěnovali jim takovou pozornost. Měly jen pomocnou funkci u železničního Wehrmachtu. Například, výzbroj těchto vlaků tvořila děla, které Němci ukořistili v obsazených zemích. V Rusku, když partyzáni vyhodili trať, přijel na místo vlak pracovní a část pancéřového vlaku, který zajišťoval ženisty před partyzány. Preventivní obranou bylo vypálení tříštivého šrapnelového granátu do směru, ze kterého se očekával útok. Svoji roli sehrály tyto vlaky např. ve Slovenském národním povstání (Pancéřový vlak Hurban) i v Pražském povstání. Po ukončení války vznikla v Milovicích rota obrněných vlaků, která podléhala velitelství tankového vojska. V říjnu 1947 proběhlo její rozšíření, přičemž působila až do 1. listopadu 1954, kdy zanikla.\n\nV současné době je tento bojový prostředek kvůli své zranitelnosti překonaný. Mezi výhody patřila možnost vysoké hmotnosti opancéřování, zbraní i zásoby munice, protože se vlak pohyboval po zpevněném podloží. Nevýhoda vlaku spočívala v možnosti snadného omezení jeho pohybu nebo znehybněním demolicí kolejí před a za vlakem. Pro vyřazení z účinného boje postačilo i poškození lokomotivy.\n\nPro ochranu lokomotivy před najetím na minu a k jejímu palebnému krytí byla lokomotiva umisťována ke středu vlaku. Pro ochranu krajních pancéřových vozů byl před ně připojován \"předběžný\" plošinový vagón naložený volnými kolejnicemi. Tento vagon měl dva významy. Prvně aktivoval tlakové miny, ve druhém případě naložené kolejnice sloužily jako beranidlo při pokusu o zastavení vlaku překážkou, např. protijedoucím vagonem.\n\n\n\n\n"}
{"id": "176550", "url": "https://cs.wikipedia.org/wiki?curid=176550", "title": "Édouard Adolphe Casimir Joseph Mortier", "text": "Édouard Adolphe Casimir Joseph Mortier\n\nÉdouard Adolphe Casimir Joseph Mortier (13. února 1768 v Le Cateau-Cambrésis – 28. července 1835 v Paříži) byl francouzský maršál a později získal titul vévoda z Trevisa.\n\nMortier působil v období prvního císařství, restaurace a červencové monarchie.\nByl synem bohatého obchodníka suknem, který i vstoupil do politiky a účastnil se za třetí stav v roce 1789 zasedání generálních stavů. Budoucí maršál studoval v Douai College Irlandais a roku 1789 vstoupil do národní gardy. Roku 1791 pak do pluku dobrovolníků francouzské armády a byl zvolen kapitánem. Bojoval roku 1792 u Quévrainu, a Jemappes v následujícím roce u Neerwinden, Hondschoote, roku 1794 u Fleurus. Byl při obsazení Namuru (1793) a Maastrichtu (1794) pak v roce 1795 se vyznamenal pod Lefebvrem a Kléberem u Altenkirchen a Friedbergu. \n\nV roce 1799 povýšen na brigádního generála a bojoval u Liptringen a Stockachu a poté převelen do Švýcarska k Massenově armádě, kde po bitvě u Curychu byl povýšen na divizního generála (1799) a velel 4. pěší divizi. Roku 1800 pak velel jedné z pařížských posádek. Po vypuknutí válečného stavu s Velkou Británií roku 1803 obsadil Hannoversko a dalším rokem se stal se vrchním velitelem dělostřelectva. Téhož roku 1804 byl jmenován maršálem císařství. V roce 1805 během postupu podél Dunaje vedl 2. sbor (levobřežní) a zanedbal průzkum což se mu vymstilo u Dürnsteinu, kde s Gazanovou divizí byl nucen svést ústupový boj proti čtyřnásobné převaze Rusů (Kutuzov, Miloradovič, Dochturov). \n\nV době bitvy u Slavkova velel silám, kryjícím Vídeň. Roku 1806 obsadil 1. listopadu Hessensko a poté hansovní města a v roce 1807 porazil švédský sbor u Anklamu 16. a 17. dubna. V bitvě u Friedlantu 14. června 1807 velel levému křídlu francouzské armády. V roce 1808 obdržel titul vévoda z Trevisa a byl odvelen do Španělska, kde se svým sborem bojoval u Somosiery a roku 1809 s Lannesem dobyl Zaragozu, zvítězil v bitvě u Ocasia (19. listopadu 1809) a podpořil Soulta u Bajadozu. Později zvítězil v bitvě u Gebory (19. února 1811) aby roku 1812 se účastnil ruského tažení, kde při ústupu svými útoky získal čas k dokončení geniálního Napoleonova manévru, umožňujícímu záchranu armády na Berezině. V následujícím roce pak velel mladé gardě a v jejím čele bojoval u Lützenu, Budyšína, Drážďan, Lipska a Hanau. V roce 1814 bránil s Marmontem Paříž. 8. dubna 1814 se podřídil Ludvíkovi XVIII. a byl jmenován pairem. \n\nPři návratu Napoleona z Elby doprovodil Mortier krále do Gentu , byl jím zbaven přísahy a ještě v březnu 1814 se opět přidal k Napoleonovi. Z jeho rozkazu provedl inspekci pevnostních zařízení na severní a západní hranici. Při druhé restauraci byl jmenován členem soudního tribunálu, který měl soudit maršála Neye, což však odmítl. Byl za to zbaven titulu paira, ale od roku 1819 opět v komoře pairů zasedal. Po červencovém převratu byl v letech 1830-1831 vyslancem Francie v Sankt Petěrburgu. Roku 1833 byl králem, Ludvíkem-Filipem jmenován velkokancléřem Čestné legie a 18. listopadu 1834 se stal ministrem války Francie a současně ministerským předsedou. Ve funkci však zůstal jen 3 měsíce (20. února 1835 demise). Při přehlídce vojska 28. července 1835 byl členem doprovodu krále, na kterého spáchal Joseph Fieschi na Boulevardu du Temple atentát pekelným strojem. Výbuchem bylo zabito 12 lidí (další zemřeli následkem zranění). Král byl jen lehce raněn na čele, ale mezi mrtvými byl maršál Mortier. Je pohřben v dómu Invalidovny blízko Napoleonovy hrobky. V jeho rodném městě stojí Mortierův památník a v Lille je jeho socha. Maršál Mortier byl ze všech Napoleonových maršálů nejvyšší postavy – měřil 195 cm a byl v armádě znám pod přezdívkou \"Grand mortier\" – Velký moždíř.\n\n"}
{"id": "176554", "url": "https://cs.wikipedia.org/wiki?curid=176554", "title": "Prefektura Kagawa", "text": "Prefektura Kagawa\n\nPrefektura Kagawa (: 香川県, \"Kagawa-ken\") je jednou ze 47 prefektur Japonska. Nachází se na ostrově Šikoku. Hlavním městem je Takamacu.\n\nPrefektura má rozlohu 1 875,98 km² a k 1. červnu 2007 měla 1 006 931 obyvatel.\n\nNa území prefektury Kagawa se dříve rozkládala provincie Sanuki.\n\nPrefektura Kagawa se rozkládá v severovýchodním cípu ostrova Šikoku. Na západě sousedí s prefekturou Ehime a na jihu s prefekturou Tokušima. Její severní hranice tvoří pobřeží Vnitřního moře.\n\nKagawa je v současnosti rozlohou nejmenší japonská prefektura (jen těsně před ní je prefektura Ósaka).\n\nV prefektuře Kagawa je 8 velkých měst (市, ši):\n\n"}
{"id": "176555", "url": "https://cs.wikipedia.org/wiki?curid=176555", "title": "Severokorejský jaderný program", "text": "Severokorejský jaderný program\n\nSeverokorejský jaderný program byl Severní Koreou oficiálně přiznán v roce 2009, kdy země prohlásila, že vyvinula jadernou zbraň. Země drží relativně malý jaderný arzenál. Země podepsala Smlouvu o nešíření jaderných zbraní, od níž odstoupila v roce 2003. Tento krok zdůvodňovala tím, že Spojené státy selhaly v naplňování vzájemné dohody uzavřené v roce 1994, v niž se Severní Korea vzdávala nukleárního programu výměnou za normalizaci vztahů se Spojenými státy a jejich pomoc při budování jaderných elektráren.\n\n9. října 2006 vydala severokorejská vláda prohlášení, ve kterém oznamovala úspěšné provedení prvního severokorejského jaderného testu. Jak Geologické středisko Spojených států, tak japonští seismologové detekovali v udané době zemětřesení o přibližné síle 4,2 Richterovy stupnice s epicentrem na území Severní Koreje. Síla výbuchu byla odhadována jako menší než kilotuna. 6. ledna 2007 severokorejská vláda oficiálně potvrdila, že Severní Korea vlastní atomové zbraně.\n\nV dubnu 2009 byla Severní Korea, podle vyjádření ředitele MAAE Muhammada Baradeje, kvalifikována jako jaderná mocnost. 25. května téhož roku byl proveden další jaderný test, který měl za následek otřesy o síle 4,9 stupňů Richterovy stupnice.\n\n11. února roku 2013 detekovalo Geologické středisko Spojených států otřesy o síle 5,1 stupňů Richterovy stupnice, která byla ohlášena jako třetí podzemní jaderný test. Severní Korea oznámila že provedla úspěšný jaderný test s lehčí hlavicí a vyšší silou. Neodhalila však přesnější údaje. Jihokorejští vědci odhadli sílu detonace na 6 až 9 kilotun, zatímco německý Spolkový institut přírodních zdrojů odhadl sílu na 40 kilotun.\n\n6. ledna 2016 zaznamenalo Geologické středisko Spojených států otřesy o síle 5,1 stupňů Richterovy škály, které byly označeny za důsledek podzemního jaderného testu. Severní Korea tvrdila, že šlo o test termonukleární zbraně. Tvrzení nebylo ověřeno a Jižní Korea, Čína, Japonsko, Rusko a Spojené státy americké jaderný test odsoudily. 9. září 2016 Severní Korea provedla svůj pátý, a dosud nejsilnější jaderný test provázený otřesy o síle 5,3 stupně.\n\nKorea je rozdělena od roku 1947. Korejská válka oficiálně probíhala od 25. června 1950, do jakési dohody z 27. července 1953. I přes to, že oficiální mír nebyl nikdy vyhlášen, obě strany striktně odmítají, že válka stále probíhá. Tlak mezi oběma zeměmi však v průběhu let nadále stoupá. Rozmístění amerických jednotek na Korejském poloostrově, či jednání obou armád v blízkosti demilitarizované zóny této situaci rozhodně nepomáhá. Napětí vyvrcholilo v roce 1976, kdy Severní Korea zabila v Demilitarizované zóně dva neozbrojené americké vojáky, kteří káceli stromy. V 90. letech měla na stoupající tlak reagovat šestistranná konference mezi Ruskem, Japonskem, Jižní Koreou, Severní Koreou, USA a Čínou, která měla vyřešit problémy místního režimu. Žádná rozumná dohoda nebyla uzavřena.\n\n19. listopadu 2006 prohlásil severokorejský tisk Minju Jonson, že Jižní Korea buduje armádu, určenou k útoku na zemi: „Jižní Korea otevřeně prohlašuje, že výzkum a představování nových zbraní, je zaměřeno na sever“. Pchjongjang obvinil Jižní Koreu, že chtějí, společně s USA, zaútočit na izolovaný a neozbrojený stát. I když podobné prohlášení slyší lidé v KLDR každý rok několikrát (a USA je vždy dementuje), poslední dobou agresivita vůči oběma zemím nebezpečně roste.\n\nZnepokojení se týká dvou reaktorů z výzkumného centra Jongbjon. Obě stanice jsou postavené na technice Magnox, což jsou staré typy jaderných reaktorů. Menší z nich (5MW), byl dokončen roku 1986 a počítá se, že od té doby vytvořil okolo 8 tun jaderného odpadu. Konstrukce větší stanice (50MW) byla zahájena v roce 1984, ale v roce 2003 nebyla ještě stále dokončena. Je založená na neutajeném principu anglické elektrárny Calder Hall, která sloužila jako výrobce plutonia pro program Velké Británie. Malá stanice produkuje dostatek materiálu k vytvoření jedné bomby ročně. Pokud je v provozu i druhá stanice, dokáže vyrobit 10 bomb ročně. Odbornicí také spekulují, že malé množství plutonia dodalo Severní Koreji Rusko z jaderného reaktoru IRT-2000, fungujícím na principu těžké vody.\n\n12. března 1993 prohlásila Severní Korea, že hodlá opustit Mezinárodní dohodu proti šíření jaderných zbraní a odmítla vpustit mezinárodní inspektory k výše zmiňovaným reaktorům. V roce 1994 USA věřily, že KLDR má dostatek zpracovaného plutonia na výrobu 10 bomb. Pod diplomatickým tlakem a hrozby bombardování americkým letectvem, přistoupila vláda na zrušení plutoniového programu. Výměnou přislíbily USA a Jižní Korea, že dodají reaktory na principu lehké vody a do doby než budou hotové, zásobují zemi dostatkem ropy. Lehkovodní reaktory totiž potřebují pro funkci obohacený uran, který by se musel dovážet, což by znamenalo alespoň částečnou kontrolu nad spotřebou. Navíc je z odpadu těchto reaktorů daleko těžší vyrobit plutonium. Přesto, díky rostoucím sporům, měnících se požadavků ze strany Severní Koreje a dalším překážkám, nestihla organizace zabývající vývojem energie na korejském poloostrově (Korean Peninsula Energy Development Organization - KEDO), elektrárnu dostavět, a na konci roku 2002 se KLDR vrátila k používání svých starých reaktorů.\n\nAby USA nemohly počítat s tím, že KLDR neumí obohacovat uran, byl pozastaven projekt na výrobu plutonia (který stejně museli zrušit nebo pozastavit na základě výše zmiňované dohody), a spuštěn projekt na obohacování uranu. Okolo roku 1997 byl vyslán do země Dr. Abdul Quadeer Khan, šéf pákistánského programu, aby dodal technologii a potřebné informace, výměnou za technologii raket vysokého doletu. Informace pocházejí z americké tajné služby. Tento program byl potvrzen v roce 2002, kdy USA oficiálně požádali o uvolnění informací a o jejich jaderném výzkumu. Na základě toho pozastavili USA všechny dodávky ropy, plynoucí z výše uvedené dohody, jakožto hrubé porušení jejich mírové dohody. Odpovědí KLDR bylo obnovení programu na výrobu plutonia, znovu otevření obou reaktorů blízko Pchjongjangu, vyhnání amerických inspektorů a vystoupení z Mezinárodní dohody o nešíření jaderných zbraní.\n\nI přes to, že George Bush po 11. září 2001 označil KLDR jakožto součást osy zla (Írán, Irák, KLDR), se ozbrojený útok neplánuje. Na blízku však není ani diplomatické řešení, protože, jak řekl John Faller, zástupce ministra zahraničí, USA žádnou dohodu nechce. Podle G. W. Bushe byl mírový program z roku 1994 chybou. Pokud KLDR nedodržela tuto dohodu, proč by měla uzavírat jinou a sponzorovat tak jaderný program. Navíc heslo \"Se zlem nebudeme jednat, zlo porazíme\", kterého se G. W. Bush drží, mluví jasně.\n\nTrnem v oku není pro Ameriku jen jaderný program, ale taky vládou podporované pašování drog, praní peněz a falšování celosvětových informací jak do země, tak vně zemi. Diplomatické snaha na řešení situace v tomto regionu je velice komplikovaná. Diplomaticky se nechce dohodnout USA a vojensky zase nechtějí zasáhnout ostatní země v regionu. Nikdo z nich si určitě nepřeje aby KLDR vlastnila jaderné zbraně, ale pacifistické Japonsko a armádně slabá Jižní Korea, se obávají proti útokům na vlastním území v případě vojenské akce. Jižní Korea a hlavně Čína se také bojí, že pokud padne režim v KLDR, nebudou ekonomiky zemí schopny utáhnou takový ekonomický a sociální nápor.\n\n\n\n\n\n\n\n\n\n\n\n\n\n\n\n\n\nV roce 2009 bylo provedeno několik testů balistických raket. 5. dubna 2009 byla odpálena raketa dlouhého doletu, která údajně (dle oficiálních informací) vynesla na oběžnou dráhu komunikační satelit. 26. května 2009 byly odpáleny 3 rakety krátkého doletu. 4. července 2009 bylo odpáleno 7 balistických raket, z čehož dle jihokorejské agentury Jonhap byly 3 dlouhého doletu, schopné zasáhnout Japonsko..\n\nKLDR dle některých zdrojů disponuje raketami krátkého doletu s doletem do 150 km, raketami Scud-B (Hwasong-5) s doletem 340 km, Scud-C (Hwasong-6) s doletem 500 km, Scud-D (Rodong-1) s doletem až 1300 km, Rodong-2 s doletem až 2000 km, Tepodong-1 s doletem až 2300 km, rakety typu IRBM (Musudan) s doletem až 3000 km a pracuje na vývoji rakety Taepodong-2 s předpokládaným doletem 4500 až 6700 km.\n\nSvětoví seismologové po čtvrtém jaderném testu varovali, že další výbuch by mohl probudit obávanou sopku Pektusan. Výbuchy v její extrémní blízkosti 115 km pro ni představují přímé ohrožení. Silné zemské otřesy mohou narušit celistvost magmatického krbu a zrychlit tak sopečnou aktivitu. Podle matematického modelu by výbuch sopky mohly vyvolat otřesy o síle 5 až 7,6 stupňů Richterovy škály, přičemž poslední jaderný test měl 5,3 stupňů.\n\n\n"}
{"id": "176560", "url": "https://cs.wikipedia.org/wiki?curid=176560", "title": "M22 Locust", "text": "M22 Locust\n\nM22 Locust byl americký lehký tank používaný za druhé světové války. V únoru 1941 bylo rozhodnuto o vývoji nového lehkého tanku pro výsadkové operace. V dubnu 1942 bylo objednáno 500 kusů tohoto stroje, později se počet zvýšil na 1900 kusů, avšak nakonec bylo dodáno jen 830 vozidel. Do výzbroje byly první tanky zařazeny v dubnu 1943. Korba tanku byla svařovaná, věž byla odlévaná. Podvozek tanku byl s úpravami použit z lehkého tanku M5 Stuart. Tank mohl být přepravován kluzáky Hamilcar nebo letounem C-54, ale žádný americký kluzák ho však neunesl. Britská armáda je využila při přechodu Rýna v roce 1945.\n"}
{"id": "176562", "url": "https://cs.wikipedia.org/wiki?curid=176562", "title": "Fanerozoikum", "text": "Fanerozoikum\n\nFanerozoikum (z řec. \"φανερός faneros\", patrný, viditelný a \"ζωή zóé\", život) je označení geologického období posledních přibližně 540 milionů let. Jedná se o dobu charakteristickou rozvinutými formami života na Zemi.\n\nFanerozoikum je nejmladší ze čtyř věků (eonů) Země a dále se dělí do tří velkých ér:\nStarší dělení na čtyři „hory” tedy bylo redukováno na tři éry. Čtvrtohory pak byly zařazeny jako nižší geologická časová jednotka (geologická perioda) následující po paleogénu a neogénu, na které bylo rozděleno období tradičně označované jako třetihory.\n\nBouřlivý rozvoj života, kterým započalo fanerozoikum, se nazývá kambrická exploze. K dalším velkým událostem tohoto eonu, které proměnily život na Zemi, patřilo vymírání na konci permu a vymírání na konci křídy, které oddělují jednotlivé éry.\n\nPrůměrná teplota Země ve fanerozoiku byla přibližně 20°C a pohybovala se od 10°C do více než 25°C, přičemž dnešní teplota je podprůměrná a rovna přibližně 14,5°C. Z geologického hlediska je nyní díky zalednění stále doba ledová.\n"}
{"id": "176565", "url": "https://cs.wikipedia.org/wiki?curid=176565", "title": "Sint, ut sunt, aut non sint", "text": "Sint, ut sunt, aut non sint\n\nSint, ut sunt, aut non sint je fráze znamenající \"„ať jsou takové, jaké mají být, anebo ať nejsou“\".\n\nObecně znamená, že určitý jev má smysl jen tehdy, má-li určité vlastnosti. \n\nTato fráze má specifický obsah v právu, kde vyjadřuje nejpřísnější formální požadavky na právní jednání; nedostatek přesně vymezených formálních náležitostí právního jednání způsobuje jeho neexistenci. Tato zásada je typická pro skripturní obligace (např. směnky).\n\nFráze \"Sint, ut sunt, aut non sint\" je známá z dějin Tovaryštva Ježíšova, kdy je tradováno, že papež Klement XIII. odmítl těmito slovy snahy o reformu řádu. Tentýž výrok se připisuje i generálovi jezuitů Lorenzu Riccimu (1703-1775) těsně před zrušením řádu v roce 1773.\n"}
{"id": "176568", "url": "https://cs.wikipedia.org/wiki?curid=176568", "title": "Skleněná textilní vlákna", "text": "Skleněná textilní vlákna\n\nSkleněná textilní vlákna jsou textilní materiál získaný z taveniny nízkoalkalického skla. Nejstarší patenty na výrobu skleněných vláken pocházejí z konce 19. století, za začátek průmyslové výroby textilních skleněných vláken se považuje rok 1930.\n\nSklo je odolné proti ohni a mnoha chemikáliím, má poměrně vysokou pevnost v tahu a nízký modul pružnosti. Vlhkost však pevnost vláken snižuje a odolnost proti trvalému namáhání a pevnost v oděru je rovněž nízká. Průměrná hmotnost je asi 2500 kg/m, bod tání až přes 1000° C, dlouhodobě snáší sklo teploty až 450° C.\n\nV tabulce je příklad tří druhů skla nejčastěji používaných k výrobě textilního vlákna. Všechny obsahují nejméně 50 % oxidu křemičitého (SiO), obsahem ostatních chemických prvků se jednotlivé druhy liší.\n\nNapříklad E-sklo obsahuje 55 % SiO, 18 % CaO, 8 % AlO, 4,6 % MgO a jiné prvky s podíly pod 5 %. Vlákna z E-skla jsou vhodná jako elektroizolační materiál. S-sklo snáší teploty přes 1000° C a je méně pružné. C-sklo je mimořádně odolné proti chemikáliím.\n\nSkleněná vlákna se vyrábějí ze skelné taveniny.\n\n\nVlákno se dodává jako hladký nebo tvarovaný filament v tloušťce 400-4000 tex (s průměrem jednotlivých vláken od 6 μm) nebo jako skaná příze 400-2000 tex nebo jako stříž.\n\nStaplové příze se dopřádají na \"odstředivých\" nebo frikčních strojích. (Prstencové stroje jsou svým systémem udělování zákrutu pro skleněná vlákna nezpůsobilé). Běžně vyráběné příze mají jemnost 125-2000 tex a požívají se většinou pro podkladové tkaniny na tapety a dekorační látky.\n\nFilamenty se zpracovávají např. na tkaniny ve všech \"základních vazbách\" s váhou 600-1300 g/m², tloušťkou 0,8-2 mm, pevností v tahu: osnova 5000 N/5 cm, útek 2500 N/5 cm, bod tání až 1200° C. Ve tkaninách se též kombinuje osnova nebo útek s přízemi z aramidových nebo uhlíkových vláken.\n\nZ tkanin se šijí ochranné oděvy, především pro extrémně horké provozy (hutníci, svářeči).\n\nTkaniny nebo paralelně ložené filamenty (\"jednosměrné svazky\", angl.: UD-Rovings) se vkládají jako armatury do \"kompozit\" a stavebních hmot.\n\nZe skleněných vláken se také zhotovují izolace proti žáru nebo chemickým vlivům ve formě rohoží (soudržnost je zajištěna lisováním nebo prošíváním vrstvy vláken) a hadic, stuh a šňůr. V roce 2005 bylo v Evropě zhotoveno přes milion tun kompozit (tyto plasty obsahují cca 50 % váhového množství skleněných vláken), které se používají na nejrůznější účely: od nárazníků na auta, přes čluny, vrtule větrných elektráren, až k mostům pro chodce.\n\nCelosvětová výroba skleněných textilních vláken dosáhla v roce 2010 asi 4,7 miliony tun, z toho cca 80 % jako roving a 20 % příze.\nSkleněná vlákna s optickými vlastnostmi se liší od textilních skleněných vláken chemickým složením a technologií výroby. Např. pro vlákna na přenášení dat se vyrábí z čistého (nebo dopovaného) SiO nánosem par (CVD) \"preforma\", ze které vzniká tažením (při 2000° C) filament.\n\nVlákna s optickými vlastnostmi se používají také k přenosu světla, infračervených a laserových paprsků.\n\n\n"}
{"id": "176569", "url": "https://cs.wikipedia.org/wiki?curid=176569", "title": "Parič", "text": "Parič\n\nParič je zřícena vodního hradu v parku slovenského města Trebišov. Prvním panským sídlem v Trebišově byl v polovině třináctého století dřevohlinitý hrádek. Zděný hrad byl založen na počátku čtrnáctého století. První písemná zmínka je v darovací listině z roku 1327, kde je nazýván \"Castrum Parys.\" Roku 1684 byl dobyt povstaleckým vojskem Imricha Thökölyho a o dva roky později byl vyhozen do vzduchu střelným prachem. Roku 1786 byly jeho zbytky použity jako stavební materiál pro blízký barokní zámek rodu Andrássyů. Poslední dílo zkázy na něm dokonala československá a sovětská armáda ve druhé polovině dvacátého století, která si z něj udělala cvičnou střelnici. Dnes z něj zůstala pouze jedna zeď. V souvislosti s rekonstrukcí části parku zde probíhají i archeologické výzkumy.\n\n\n"}
{"id": "176572", "url": "https://cs.wikipedia.org/wiki?curid=176572", "title": "Ben Nevis", "text": "Ben Nevis\n\nBen Nevis (1344 m n. m.), skotskou gaelštinou \"Beinn Nibheis\", je nejvyšší hora Spojeného království Velké Británie a Severního Irska. Nachází se v západní části pohoří Grampiany ve Skotsku, 10 km jihovýchodně od města Fort William. S nadmořskou výškou 1 344 m (4 409 stop) patří mezi tzv. Munros, což jsou skotské hory vyšší než 3 000 stop.\n\nMezi turisty a horolezci je známý jako „Ben“ a ročně přiláká kolem 100 000 návštěvníků, z nichž asi tři čtvrtiny používají k výstupu zrekonstruovanou koňskou stezku z údolí Glen Nevis na jižní straně hory. Horolezce nejvíce láká 700 metrů vysoká stěna na severní straně, která patří mezi nejvyšší skalní stěny ve Spojeném království.\nBen Nevis tvoří se svým severovýchodním vrcholem Càrn Mòr Dearg propojený masiv. Obě hory patří mezi 8 nejvyšších britských hor dosahujících přes 4 000 stop (1 219 m n. m.). Západní a jižní svahy se zvedají o 1 200 m na asi 2 km od dna údolí Glen Nevis a představují nejdelší a nejprudší svahy v celé Británii. Naopak severní svah spadá o pouhých 600 m do Coire Leis.\n\nVedle hlavního vrcholu s nadmořskou výškou 1 344 m má Ben Nevis ještě další dva vedlejší vrcholy, oba se nazývají Càrn Dearg (Červený kopec). Vyšší z nich, zmíněný Càrn Mòr Dearg (Velký červený kopec, 1 221 m n. m.), leží na severovýchodě a bývá při pohledu z Fort William často zaměňován za vlastní Ben Nevis. Druhý Càrn Dearg (1 020 m n. m.) ční nad údolím Glen Nevis na severozápadní straně. Dále na západě leží nižší hora, Meall an t-Suidhe (711 m n. m.). V sedle mezi ní a Ben Nevis leží malé jezero Lochan an t-Suidhe. Oblíbená turistická trasa z údolí Glen Nevis vede po boku Meall an t-Suidhe a poté vystupuje na západní svahy Ben Nevis.\n\nBen Nevis je převážně tvořen vyvřelou žulou z devonu (asi před 400 miliony let) s příměsemi krystalických břidlic.\n\nNadmořská výška, poloha a reliéf jsou příčinou převažujícího špatného počasí, které může nevhodně vybavené turisty zaskočit. Podle pozorování observatoře, která zde na vrcholu stála v letech 1883–1904, byla mlha přítomná asi v 80 % času v době od ledna do července a v 55 % času mezi květnem a červnem. Průměrné zimní teploty se pohybovaly kolem −5 °C a průměrná roční teplota kolem −0,5 °C. V průměru se na vrcholu každoročně vyskytne 261 bouřek a spadne zde asi 4 350 mm srážek, což je velmi mnoho ve srovnání s 2 050 mm v blízkém městě Fort William a 600 mm v Inverness či v Londýně. Srážky jsou v zimě ve srovnání s jarem a létem dvojnásobné. Sníh se může vyskytovat po celý rok, obzvláště na severní straně.\n\nPrvní doložený výstup na vrchol uskutečnil 17. srpna 1771 botanik James Robertson, který v této oblasti sbíral botanické vzorky. Další výstup se zdařil v roce 1774 Johnu Williamsovi, ten přinesl první informace o geologickém složení hory. Teprve v roce 1847 byla hora oficiálně uznána jako nejvyšší v Británii, vyšší než její jiný skotský rival, Ben Macdui (1 309 m n. m.). Observatoř na vrcholu byla vybudována v létě 1883 a zůstala v provozu 21 let. První schůdná cesta vznikala zároveň s observatoří a umožňovala dopravu zásob na koních. Po otevření stezky a observatoře se staly výstupy na Ben Nevis velice oblíbenými, obzvláště poté, co byla do města Fort William přivedena v roce 1894 železnice. Přibližně v téže době se objevily první návrhy na ozubnicovou železnici vedoucí na vrchol, žádný z nich však nebyl uskutečněn. V roce 2000 byly pozemky pokrývající jižní stranu hory a vrchol zakoupeny charitativní organizací Scottish Conservation Charity.\n\nKoňská stezka, zbudovaná v roce 1883 (známá také jako \"Ben Path\", \"Mountain Path\" nebo \"Tourist Route\"), zůstává dodnes nejjednodušším a nejoblíbenějším výstupem. Začíná v Achintee na východní straně údolí Glen Nevis, zhruba 2 km od centra města Fort William v nadmořské výšce asi 20 m. Cestu ze západní strany údolí k tomuto výchozímu bodu výstupu zkracují mosty od informačního centra a hostelu. Cesta prudce stoupá k sedlu u jezera Lochan Meall an t-Suidhe (570 m n. m.), dalších 700 výškových metrů se vine v serpentinách po kamenném západním úbočí Ben Nevis. Nejvyšší místo je označeno mohutnou, pevně zbudovanou kamennou mohylou, na jejímž vrcholu je umístěn triangulační bod.\n\nVýstup na Ben Nevis je součástí Three Peaks Challenge, spočívající ve výstupu na 3 vrcholy jednotlivých britských zemí – skotský Ben Nevis (1 344 m n. m.), anglický Scafell Pike (978 m n. m.) a velšský Snowdon (1 085 m n. m.). Výstupové trasy jsou předepsané a pro splnění tohoto vytrvalostního cíle je třeba stihnout všechny tři výstupy do 24 hodin, přičemž do tohoto času se započítávají i přesuny autem.\n\nVrchol hory tvoří rozsáhlá kamenná plošina o výměře asi 40 hektarů, kde leží ruiny budovy meteorologické observatoře. Na zbytku věže observatoře je zbudován nouzový přístřešek pro turisty zaskočené špatným počasím. Vedle observatoře je památník obětem druhé světové války. Z vrcholu je za dobrého počasí daleko vidět, až do vzdálenosti 190 km.\n\n„Ben Nevis“ je poangličtěnou verzí jména \"Beinn Nibheis\" ze skotské gaelštiny. Zatímco \"beinn\" je nejčastějším gaelským slovem pro „horu“, \"nibheis\" je chápáno různě, ačkoliv je jméno obvykle překládáno jako „zlomyslná“ nebo „vzteklá hora“. Podle jiného výkladu je \"Beinn Nibheis\" odvozeno z \"beinn-neamh-bhathais\", z \"neamh\" „nebe, mraky“ a \"bathais\" „vrchol lidské hlavy“. Doslovný překlad by v tomto případě byl „hora, která má hlavu v oblacích“, ačkoliv překlad „nebeská hora“ se také často užívá.\n\n\n"}
{"id": "176573", "url": "https://cs.wikipedia.org/wiki?curid=176573", "title": "M24 Chaffee", "text": "M24 Chaffee\n\nM24 Chaffee byl americký lehký tank používaný za druhé světové války.\n\nV roce 1942 byly provedeny zkoušky o zabudování výkonnějších kanónů do lehkých tanků M3 Stuart a M5 Stuart, ovšem skončily neúspěchem. Firma Cadillac proto zahájila vývoj nového tanku, jehož první prototyp vznikl koncem roku 1943. Nový tank se do výzbroje americké armády dostal až koncem roku 1944. Svoje přednosti tak mohl plně uplatnit až za války v Koreji v 50. letech. Spojoval v sobě hbitost průzkumných vozidel a skvělou bojovou výzbroj. Celkem bylo vyrobeno 4731 kusů.\n\nTank M24 Chaffee byl součástí ucelené koncepce bojových vozidel na stejném podvozku, která čítala i samohybná děla i protiletadlové tanky. Tanky slouží v některých armádách ještě v současné době.\n\n"}
{"id": "176575", "url": "https://cs.wikipedia.org/wiki?curid=176575", "title": "Dobrodružství Toma Sawyera", "text": "Dobrodružství Toma Sawyera\n\nDobrodružství Toma Sawyera (1876) je román Marka Twaina.\n\nKniha vypráví o chlapeckém životě Toma Sawyera. Tom žije se svojí tetičkou Polly a nevlastním bratrem Sidem.\n\nSid Toma nemá rád, závidí mu jeho kamarády, jeho dobrodružství i jeho bláhový způsob života. Proto to byl obvykle on, kdo tetičce Polly žaloval Tomovy rošťárny. Tetička Toma vždy řádně potrestala, ale v hloubi duše ho měla ráda stejně jako Sida.\n\nSe svými nejlepšími kamarády, Joem Harperem a Huckleberrym Finnem, prováděl Tom nejrůznější dobrodružství a lumpárny. Huckleberry byl syn místního opilce a za celý svůj život nebyl ve škole ani v kostele. Proto matky ostatních dětí zakazovaly svým dětem se s ním kamarádit. Tom a Joe mu však jeho nicnedělání záviděli.V Saint Petersburgu také bydlela Tomova životní láska, dcera místního soudce Thatchera, Becky Thatcherová.\n\nTom neustále utíkal v noci z domova a podnikal s Huckem různé výpravy za dobrodružstvím. Jedné noci se rozhodli jít na hřbitov. Na hřbitově zahlédli tři muže, a tak se schovali za náhrobek a dívali se, co muži provádí. Mezi muži poznali mladého doktora Robinsona, opilce Muffa Pottera a zabijáka Joea Indiána. Potter a Joe Indián měli lopaty a snažili se vykopat mrtvolu pro doktora Robinsona. Doktor jim za práci předem zaplatil, přesto Indián s Pottrem požadovali další peníze. Robinson jim odmítal ještě zaplatit, a tak se strhla rvačka, při níž Robinson omráčil Muffa Pottera a Joe Indián Robinsona zabil. Indián vše nastražil tak, aby si omráčený Potter po probuzení myslel, že Robinsona zabil on. Nato byl Muff Potter křivě obviněn z vraždy a uvržen do vězení, než začne soudní proces.\nKluci vše viděli a věděli, kdo je skutečný vrah, ale měli strach o tom vůbec mluvit, jelikož se báli zabijáka Joea Indiána.\nMezitím, co byl Muff Potter ve vězení, podnikali kluci další výpravy za dobrodružstvím. Rozhodli se žít na ostrůvku na řece Mississippi jako piráti. Nevěděli však, co to způsobí u nich doma. Za několik dní si celé městečko myslelo, že si vyjeli na voru a že se utopili. Po několika dnech strávených na ostrově se Tomovi stýskalo po tetě Polly a v noci ji šel navštívit. Potajmu se přikradl domů a nalezl tetu Polly a matku Joea Harpera, jak obě brečí nad ztrátou svých dětí. Tomovi došlo, že si celé město myslí, že jsou mrtví, a rozhodl se, že se vrátí na svůj pohřeb.\n\nV den pohřbu se Tom, Joe a Huck skutečně vrátili a celé město mluvilo o zázraku zmrtvýchvstání. Joe vše doma pověděl mámě, jak to doopravdy bylo a od ní se to dozvěděla teta Polly. Teta Polly byla na Toma nazlobená, že ji nijak nedal vědět, že je naživu, a že se tady zbytečně trápila. Tom ji však ujistil, že doma byl se vzkazem na úlomku kůry a chtěl jí dát vědět, že žije. Pak si ale uvědomil, že kdyby jí vzkaz dal, jejich dobrodružství by troskotalo. Teta Tomovi zprvu nechtěla uvěřit, ale když se pak s rozpaky podívala do Tomova saka, co měl s sebou na ostrově, kůru opravdu našla a vše mu odpustila.\n\nPoté začal soudní proces s Muffem Potterem, který byl neprávem souzený za vraždu a hrozil mu až trest smrti. Tomovi se ho zželelo, a proto u soudu vystoupil jako korunní svědek a řekl, jak se vše na hřbitově skutečně odehrálo. U soudu byl přítomen i vrah Joe Indián, který po Tomově výpovědi okamžitě utekl oknem. Muffa Pottera zbavili obvinění a propustili ho.\n\nJednoho dne se kluci rozhodli, že půjdou hledat poklad. A tak šli do strašidelného opuštěného domu. V tom uslyšeli hlasy, a tak se po zchátralých schodech běželi schovat nahoru. Seshora se škvírou v podlaze dívali dolů. Do domu vstoupil Joe Indián se svým komplicem, kterého kluci neznali. Nesli s sebou měšec s penězi, který se rozhodli ukrýt pod dřevěnou podlahu domu. Pod podlahou však narazili na dřevěnou truhlu, ve které byly tisíce dolarů. Chlapci seshora vše viděli a rozhodli se, že až Indián se svým komplicem odejde, tak si všechno vezmou. Muži se však rozhodli vzít si poklad s sebou a ukrýt ho pod křížem číslo 2. Chlapci nevěděli, co toto označení znamená, přesto se pokoušeli toto místo vyhledat, ale nikdy poklad nenašli.\n\nJednoho letního dne uspořádala Tomova bývalá láska Becky Thatcherová piknik, na který jely všechny děti z města. Tom jel také a Huck byl pověřen Tomem, aby hlídal každý Indiánův pohyb.\n\nNa výletě se děti rozhodly jít prozkoumat jeskyni. Tom s Becky zašli příliš daleko a než se nadáli, tak se ve spletitých jeskynních chodbách ztratili. Lidé z celého města se je pokoušeli najít, ale nedařilo se jim to. Uplynulo několik dní a celé město Saint Petersburg truchlilo nad smrtí Toma a Becky.\n\nMezitím však Huck sledoval Joea Indiána a jeho komplice. Zjistil, že se chystají zabít vdovu Douglasovou, která bydlela za městem na kopci. Manžel, který vdově zemřel, býval totiž dříve soudce, který nechal Indiána zavřít a bičovat. Indián se teď chtěl na vdově pomstít. Huck nelenil a okamžitě seběhl dolů do vesnice, zabouchal na první dům, ve kterém bydlel pan Walesan se svými dvěma siláckými syny a pověděl jim o nebezpečí, které hrozí vdově Douglasové. Walesan a jeho synové si okamžitě vzali pušky a šli na kopec a vdovu Douglasovou zachránili, ale Joea Indiána se jim chytit nepodařilo. Když se vdova Douglasová dozvěděla, že za záchranou jejího života stojí hlavně Huckleberry Finn, rozhodla se, že se ho ujme jako vlastního syna a bude se o něj starat a poskytne mu vzdělání.\nMezitím v jeskyni přežíval Tom s Becky z posledních sil. Tom zde v záři pochodně v dálce zahlédl Joea Indiána a konečně zjistil, kam ukryl poklad. Byl s Becky na pokraji smrti hladem a žízní, když vešel do další chodby. V dálce na konci chodby zahlédl světlo a radostí mu poskočilo srdce. Když z otvoru vykoukli ven, tak uviděli několik metrů pod nimi řeku Mississippi a na ní loďku s nějakými lidmi. Pověděli jim, co se jim přihodilo a lidé jim dali jíst a pít a odvezli je zpátky do Saint Petersburgu. Saint Petersburg byl 8 kilometrů od místa jejich nálezu.\n\nCelé město, hlavně Tomova teta Polly a matka Becky Thatcherové, bylo ze záchrany dětí šťastní. Soudce Thatcher nařídil vchod do jeskyně zatarasit, aby se tam už nikdo nikdy nemohl ztratit. Becky Tomovi v jeskyni odpustila a znovu s ním začala chodit.\n\nPo několika dnech si Tom vzpomněl, že se v jeskyni ukrývá zabiják Joe Indián. Soudce nechal zábrany do vchodu zbourat a vydal se s ostatními muži hledat vraha. Jeho mrtvolu našli hned u vchodu. Indián se neměl jak dostat ven a tak jedl netopýry a svíčky, které zde nechaly děti a pil kapky vody, které kapaly ze stropu. To mu však nepomohlo a zemřel.\n\nTom Huckovi pověděl o pokladu a že ví, jak se do jeskyně dostat, i když je teď její vchod zatarasen. Věděl o jiném vchodu, o tom, ze kterého s Becky vylezli, když se v jeskyni ztratili. Tento vchod byl sice od města vzdálen 8 kilometrů, ale po řece tam Tom s Huckem byli za chvíli. Vlezli do jeskyně a společně pak našli truhlu i měšec s penězi. Celkem to čítalo něco přes 12 tisíc dolarů, tedy 6 tisíc pro každého. To na tehdejší dobu byla obrovská suma peněz.\n\nTom byl rád, že nakonec poklad našli a také byl rád že s ním Becky opět chodí. Huck začal bydlet u vdovy Douglasové, začal chodit do školy a do kostela také. Ze začátku se mu to sice vůbec nelíbilo a chtěl se vrátit ke svému původnímu způsobu života, ale Tom ho přemluvil, aby u vdovy zůstal.\n\nKniha je psána ve třetí osobě. Jazyk tohoto díla je přizpůsoben čtrnáctiletému chlapci. Autor v knize používá mnoho slangových a nespisovných výrazů. Autor užívá dlouhých popisů a málo přímých řečí. Místy graduje do velkého napětí.\n\n\nSnaha ukázat a vylíčit život v Severní Americe, takový jaký byl. Vše realisticky vykreslit a příliš si nevymýšlet. Vytvořit obraz života takový, jaký byl. Se všemi jeho klady i zápory. Pokus o vytvoření zábavného a dobrodružného románu, který by odrážel autorovo dětství. Posílení postavení dobrodružných knih. \n\n\n"}
{"id": "176580", "url": "https://cs.wikipedia.org/wiki?curid=176580", "title": "Kuří", "text": "Kuří\n\nNázev Kuří má více sídel:\n"}
{"id": "176581", "url": "https://cs.wikipedia.org/wiki?curid=176581", "title": "Valtéřov", "text": "Valtéřov\n\nNázev Valtéřov má více sídel:\n"}
{"id": "176586", "url": "https://cs.wikipedia.org/wiki?curid=176586", "title": "Vydavatelství", "text": "Vydavatelství\n\nVydavatelství je obchodní jednotka, která vydává periodické publikace nebo hudební nosiče.\n\nPřestože zákon nedělá rozdíl mezi nakladatelstvím a vydavatelstvím, v praxi se u odborné veřejnosti dodržuje toto dělení:\n\nV běžné hovorové mluvě pak oba pojmy dost často splývají a používají se jako hovorové synonymum.\n\n"}
{"id": "176587", "url": "https://cs.wikipedia.org/wiki?curid=176587", "title": "M2 (lehký tank)", "text": "M2 (lehký tank)\n\nLehký tank M2 ( M2 Light Tank) byl lehký tank užívaný začátkem druhé světové války armádou Spojených států amerických.\nV roce 1922 bylo v USA rozhodnuto o realizaci vývoje nových lehkých a středních tanků, které by nahradily zastaralé typy. V roce 1933 byl na podkladě předchozích projektů vyvinut prototyp lehkého tanku s označením \"T2\". Další prototyp \"T2E1\" byl přijat do výzbroje americké armády v roce 1935 jako M2A1 a v USA se tak rozběhla první sériová výroba tanku od konce první světové války. Druhý prototyp \"T2E2\" byl ve stejném roce standardizován jako M2A2.\n\nKonstrukce tanku M2A1 byla vyrobena z ocelových plechů. Na vyvýšené konstrukci se nacházela věž s velitelskou kopulí. Výzbroj sestávala z kulometu M2HB ráže 12,7 mm ve věži, spřaženého s kulometem M1919 ráže 7,62 mm. Další kulomet stejného typu byl instalován v kulovité lafetě na čelní straně korby. Pozdější varianta M2A4 pak nesla jako hlavní výzbroj 37mm kanón M5. Podvozek sestával z dvojice čtyř pojezdových kol, dvou kladek, hnacím a napínacím kolem. Jako pohonnou jednotku tank používal několik typů motorů Continental R-670 a W-670. Maximální rychlost stroje byla na komunikaci 58 km/h, v terénu se pohybovala kolem 30 km/h. Dojezd dosahoval 320 km.\n\nBojů druhé světové války se účastnila pouze verze M2A4 a to v Pacifiku v období 1942-43 v bojích o Guadalcanal. Následně však byly stroje staženy k výcviku a u bojových jednotek nahrazeny novým typem lehkého tanku M3 Stuart. Několik kusů M2A4 bylo také dodáno do Velké Británie, kde sloužily jako stroje pro výcvik tankových posádek. Ve své výzbroji je měla v rámci programu Lend Lease („půjčka a pronájem“) také australská armáda.\n\nCelkem bylo od roku 1935, kdy byla zahájena produkce série lehkých tanků typem M2A1, vyrobeno 704 kusů všech variant. Výroba byla ukončena v roce 1941.\n"}
{"id": "176591", "url": "https://cs.wikipedia.org/wiki?curid=176591", "title": "Lucius Verus", "text": "Lucius Verus\n\nLucius Aurelius Verus (15. prosince 130 – leden nebo únor 169), rodným jménem \"Lucius Ceionius Commodus\", běžně známý jako Lucius Verus, byl od roku 161 až do své smrti římským císařem a spoluvládcem Marka Aurelia.\n\nLucius Verus se narodil 15. prosince 130 jako syn Lucia Aelia Caesara, jehož si císař Hadrianus zvolil za svého nástupce, a jeho manželky Avidie. Verovo rodné jméno znělo stejně jako otcovo Lucius Ceionius Commodus. Když byl jeho otec v roce 136 adoptován Hadrianem, obdržel Verus jméno Lucius Aelius Commodus. 1. ledna 138 však Lucius Aelius Caesar zemřel, načež Hadrianus ustanovil svým následníkem senátora Tita Arria Antonina. V únoru 138 byl Antoninus Hadrianem adoptován a v souladu s předchozím ujednáním musel Antoninus adoptovat Vera a Marka Aurelia. Hadrianus si dále vymínil, aby Antoninus zasnoubil svoji dceru Faustinu s Verem, jemuž bylo tehdy sedm let. V průběhu dospívání se Verus vzdělával podobně jako jeho starší bratr Marcus v latinské a řecké rétorice pod dohledem řady učitelů, včetně Marka Cornelia Frontona, který byl oběma mladíkům velice příznivě nakloněn. Podle tvrzení v Historii Augustě vynikal Verus jako mimořádně nadaný student, přičemž se oddával psaní poezie a později se věnoval řečnictví.\n\nPo Hadrianově skonu v červenci 138 se Titus Arrius Antoninus, známý spíše pod jménem Antoninus Pius, ujal vlády. Ačkoli po formální stránce příslušela Verovi pozice císařského prince obdobně jako jeho bratrovi, ve skutečnosti náleželo staršímu Markovi přednostní postavení. Verovo zasnoubení s Faustinou bylo brzy zrušeno, neboť Faustina se měla podle Antoninovy vůle stát budoucí chotí Marka. Verova politická kariéra začala v roce 153, kdy byl ustaven quaestorem. Třebaže nesplňoval zákonnou podmínku věku a nezastával úřad praetora, byl již v následujícím roce pověřen vykonáváním konzulátu. V roce 161 působil Verus opět jako konzul a jeho kolegou v úřadě byl Marcus. Po smrti Antonina 7. března téhož roku se Marcus Aurelius stal novým císařem. Nikdy dříve nebyla vláda v římské říši sdílena dvěma muži, nicméně Marcus vzápětí po svém ustavení povýšil do stejné hodnosti i Vera, jenž se od tohoto okamžiku jmenoval Lucius Aurelius Verus.\n\nV čele státu tedy stanuli dva císařové, ovšem jejich moc a autorita nebyly identické, jelikož Markovi patřila vedoucí role při řízení říše. Naproti tomu Verus mohl jako mladší a fyzicky zdatnější jedinec snadněji zabezpečit nutnou vojenskou obranu říše. Soudržnost mezi císaři byla ještě upevněna v roce 164 uzavřením sňatku mezi Verem a Lucillou, Markovou dcerou. Z manželství vzešla dcera, která se i s matkou v roce 182 zapletla do nezdařeného spiknutí proti svému strýci, císaři Commodovi.\n\nZměnou na císařském trůně v Římě se parthskému velkokráli Vologaisovi IV. naskytla příležitost ke vpádu do Arménie, nacházející se tehdy v římské sféře vlivu. Vologaisés zde v roce 161 dosadil za vládce svého příbuzného z dynastie Arsakovců. Parthské vojsko potom úspěšně odrazilo římský protiútok a proniklo až do Kappadokie. V reakci na to svěřil Marcus velení nad legiemi v Sýrii Verovi, jenž po několikaměsíční cestě, při níž učinil řadu zastávek v řeckých a maloasijských městech, dorazil v roce 163 do Antiochie, v níž zřídil svůj hlavní stan. Před přímým řízením vojenských operací dával však císař přednost rozmařilému životu ve východní metropoli. Verus trávil takřka veškerý svůj čas obklopen suitou herců a hudebníků, účastnil se hojných hostin a uspokojoval své smysly mnoha rozličnými požitky a potěšeními. Přesto byl podle Cassia Diona schopen plnit nezbytné úkoly týkající se dodávání a distribuce zásob a posil legiím, jejichž velení delegoval na zkušené vojevůdce. Císařovo nepříliš vojácké chování tudíž nepřivodilo Římanům žádnou újmu při vedení válečných akcí, protože morálka a bojeschopnost vojska setrvaly na vysoké úrovni.\n\nNedlouho poté, co Verus přicestoval do Sýrie, dobyl Statius Priscus, jeden z jeho generálů, zpět strategicky důležitou Arménii, na jejíž trůn byl posléze nastolen král nakloněný Římanům. Verovi bylo proto přiznáno čestné přízvisko \"Armeniacus\". V roce 165 si Avidius Cassius vynutil přechod přes řeku Eufrat, čímž Římané postoupili do severní Mezopotámie a obsadili Osroénu a města Dúra Európos a Nisibis (dnešní Nusaybin). Ještě v témže roce Cassius obsadil a strašlivě vydrancoval Seleukii a zmocnil se taktéž Ktésifóntu, parthského hlavního města. Po tomto úspěchu byl Verus obdařen titulem \"Parthicus Maximus\". V následujícím roce vpadli Římané hlouběji na východ do Médie, načež velkokrál požádal o mír. Navzdory římskému vítězství byla východní hranice impéria ponechána beze změn.\n\nŘímští vojáci, stahující se z parthské říše, onemocněli v Seleukii jistým druhem nákazy, jíž při zpátečním pochodu rozšířili na římské území. Tato epidemie, nazývána také antoninovský mor (ve skutečnosti se jednalo zřejmě o epidemii neštovic), se záhy vyvinula v jednu z nejhorších morových ran starověku. Po svém návratu do Říma oslavil Verus 12. října 166 velkolepý triumf, v jehož procesí jel rovněž Marcus společně se svými syny a neprovdanými dcerami, což bylo zcela neobvyklé. Všichni členové císařské dynastie byli navíc oděni v triumfální šat.\n\nVerus byl vzdělaný člověk, aktivně se podílející na rozhodování o vojenských a politických záležitostech. Jeho charakter byl velmi barvitý a patřil prý k jedněm z nejpohlednějších císařů. Ačkoli byl Markovým rovnocenným spoluvládcem, už od svého mládí zastával nepříliš snadnou pozici Markova mladšího partnera. Ať už z důvodu opravdového respektu nebo z oddané bratrské lásky zacházel Marcus s Verem se značnou ohleduplností a prokazoval mu nejvyšší úctu. Kromě toho vytrvale ignoroval nebo odmítal jakkoli kritizovat pochybné chování a přátelské styky svého mladšího bratra. Po příchodu z Orientu projevoval Verus menší poslušnost vůči Markovi a jevil i nižší zájem o státní povinnosti. Během pobytu v Sýrii totiž přivykl velice prostopášnému a pohodlnému životnímu stylu, v němž hodlal pokračovat i v Římě, jenž neopustil v dalších dvou letech. Nepřetržitě doprovázen herci a svými oblíbenci, zřídil si ve vlastním domě krčmu, v níž ve společnosti přátel holdoval po celé noci alkoholu a vybraným pokrmům a utrácel nezměrné finanční částky v hazardních hrách. Pokud ho toto počínání omrzelo, navštěvoval v přestrojení za pocestného hostince a veřejné domy. Tyto aktivity si zpestřoval přihlížením soubojům gladiátorů v Cirku, ovšem největší zalíbení nacházel v závodech vozů tažených koňmi. Zatímco Verus nadále zanedbával své oficiální úkoly, vypukl na severních hranicích říše nový vážný konflikt.\n\nNájezdy barbarských kmenů, soustředěné především do provincií při Dunaji, které vešly ve známost jako markomanské války, přiměly Marka, aby přesvědčil senát o nezbytnosti přítomnosti obou císařů na bojišti. Na jaře 168 vyrazili Marcus a Verus z Říma, odkud se přesunuli do města Aquileia v severní Itálii. Když na počátku roku 169 propukla epidemie i mezi vojáky podunajských legií, rozhodli se císařové k návratu do Říma. Verus však v průběhu cesty náhlé onemocněl a po několika dnech zemřel ve městečku Altinum. Pozdější prameny na základě mínění některých Verových současníků zpochybňovaly skutečnost, že jeho smrt nastala přirozeným způsobem. Podezření ulpívalo obzvláště na jeho švagrové Faustině a na jeho manželce Lucille, jež měly údajně podnítit jeho zavraždění. Vyskytly se i určité zvěsti, podle nichž nechal Vera otrávit sám Marcus. Pro tato obvinění ale neexistují žádné pádné důkazy, třebaže Verova nemoc vykazovala symptomy otravy jídlem. Pravděpodobnějším se zdá být, že se Verus zařadil k četným obětem antoninovského moru, k čemuž se přiklání i většina moderních historiků. Podle jiných údajů mohl podlehnout mrtvici.\n\nI přes jisté drobné rozpory pociťoval Marcus upřímný zármutek nad ztrátou svého adoptivního bratra, který stál vždy loajálně po jeho boku. Poté, co přivezl Verovy ostatky do Říma, uspořádal hry na počest zesnulého, jehož popel byl uložen do Hadriánova mauzolea. Senát prohlásil Vera bohem, takže byl uctíván jako \"Divus Verus\". Po smrti Marka byli oba sourozenci označováni jako \"Divi fratres\" („božští bratři“).\n\n\n\n"}
{"id": "176594", "url": "https://cs.wikipedia.org/wiki?curid=176594", "title": "Nieuwlande", "text": "Nieuwlande\n\nNieuwlande je malá holandská protestantská vesnice. Celá vesnice chránila a ukrývala za druhé světové války Židy.\n\nK 1. lednu 2004 měla 1250 obyvatel. Tato vesnice leží v holandské oblasti Drenthe. Vesnice se proslavila ukrýváním židovských uprchlíků v letech 1942 – 1943 během holokaustu.\n\nObyvatelé vesnice se rozhodli, že každá rodina u sebe bude ukrývat židovskou rodinu nebo alespoň jednoho Žida. Protože to byla společná aktivita všech obyvatel vesnice, bylo to zároveň celkem bezpečné, neboť se tím eliminovala možnost prozrazení. Proto zde neměli strach z žádného udavačství. Po válce obdrželo všech 117 obyvatel obce titul Spravedlivý mezi národy.\n\nArnold Douwes, syn místního pastora neměl nikdy nic společného se Židy, ale jakmile se dozvěděl o zavedení nejrůznějších antisemitských nařízení, okamžitě se celou svou bytostí vrhl na organizování pomoci Židům spolu s celou vesnicí. Navíc obyvatelé poskytovali uprchlíkům jídlo, peníze a nové doklady.\n"}
{"id": "176606", "url": "https://cs.wikipedia.org/wiki?curid=176606", "title": "Matilda Mk II", "text": "Matilda Mk II\n\nInfantry Tank Mark II, známý jako Matilda, byl britský těžký pěchotní tank navržený v roce 1937 a vyráběný během druhé světové války.\n\nV roce 1936 rozhodlo britské ministerstvo války o vývoji tanku, který by byl souměřitelný s nově vyvíjenými stroji obdobného typu. Tento tank pro čtyřčlennou posádku měl mít hydraulicky ovládanou věž, která by mohla nést jeden dvouliberní (40 mm) kanon se spřaženým kulometem Vickers ráže 7,7 mm, respektive BESA ráže 7,92 mm. Pohon měly obstarávat dva dieselové motory AEC (Leyland E 148). Spotřeba paliva se při jízdě po silnici pohybovala okolo 129 litrů na 100 km. Tank prokazoval poměrně dobré vlastnosti a jeho zkoušky probíhaly mimořádně úspěšně. Maximální hloubka při brodění dosahovala 0,9 m. Jeho slabinou však byla nízká rychlost, naopak předností byla dobrá pancéřová ochrana a poměrně velký jízdní dosah. Tank dostal označení Mk II Matilda.\n\nTanky Matilda se účastnily bojů již v roce 1940, kde převyšovaly německé tanky. Proto musely být ničeny 88 mm flaky nebo bitevním letectvem. Tanky se významným způsobem účastnily bojů v Africe, kde byly více než zdatným soupeřem německých tanků. V letech 1939 až 1943 bylo vyrobeno 2987 tanků Mk.II.\n\n"}
{"id": "176612", "url": "https://cs.wikipedia.org/wiki?curid=176612", "title": "Josef Bonaparte", "text": "Josef Bonaparte\n\nJosef Bonaparte (7. leden 1768 v Corte, Korsika – 28. červenec 1844 ve Florencii, Itálie), původně Giuseppe Buonaparte, byl nejstarším bratrem Napoleona I., který mu byl věkově i citově nejblíže. Byl svým bratrem jmenován králem neapolským (1806–1808) a králem španělským (1808–1813).\n\nDíky královskému stipendiu pro zchudlou šlechtu mohli bratři Josef a Napoleon studovat ve Francii. Josef vstoupil roku 1779 na internát v Autunu. Z původně plánované duchovní kariéry sešlo a Josef pak studoval na universitě v Pise práva jako jeho otec Carlo Buonaparte. Poté pracoval jako advokát, soudce, ale především v diplomatických službách v Římě. Později uzavřený konkordát s papežským stolcem roku 1801, vznikl díky jeho taktnímu postupu při diplomatických jednáních, kde uplatnil i své právní znalosti. Napoleon jej dosadil na trůn neapolský 1806 – jeho nástupcem se stal r. 1808 Joachim Murat – a poté roku 1808 jej učinil králem španělským. Tam si počínal váhavě, nesystematicky, neprofesionálně a sklízel výčitky svého bratra, následkem kterých pak chtěl vstoupit do kláštera. Po ztracené bitvě u Vittorie, na jejímž nešťastném výsledku měl výrazný podíl musel opustit Španělsko (1813). Po pádu svého bratra odjel do exilu v USA (Bordentown, Jersey), kde prožil 17 let. Koupil a provozoval statek poblíž New Yorku. Zemřel ve Florencii a je pohřben nedaleko svého velkého bratra v pařížské Invalidovně (postranní kaple).\n\nJosef Bonaparte se roku 1794 oženil s Julií Clary, dcerou bohatého obchodníka Françoise Claryho (* 1725) z Marseilles. Její mladší sestra byla Désirée Clary, bývalá snoubenka Napoleona a později královna švédská. Vzdáleným příbuzným byl maršál Suchet, který se oženil s dcerou její sestry.\n\nS Julií měl Josef dvě dcery:\n\n"}
{"id": "176614", "url": "https://cs.wikipedia.org/wiki?curid=176614", "title": "Hilary Duffová", "text": "Hilary Duffová\n\nHilary Erhard Duffová (nepřechýleně Duff; * 28. září 1987 Houston, Texas, USA) je americká herečka a zpěvačka. Svojí hereckou kariéru zahájila v mladém věku, kdy získala hlavní roli v seriálu \"Lizzie McGuire\" (2001-04). Seriál se stal velkým hitem a v roce 2003 se k seriálu natočil film \"Italské prázdniny\". Začala spolupracovat na projektech Disney Channel, včetně filmu \"Kadetka Kelly\" (2002). Později pracovala na albech; vydala vánoční album \"Santa Claus Lane\" (2002). Po podepsání smlouvy s nahrávací společností Hollywood Records vydala druhé studiové album \"Metamorphosis\" (2003). Album se stalo úspěšným a umístilo se v žebříčku Billboard 200.\n\nObjevila se ve filmech jako \"Agent Cody Banks\" (2003), \"Dvanáct do tuctu\" (2003), \"Moderní Popelka\" (2004) a \"Dvanáct do tuctu 2\" (2005). Vydala alba \"Hilary Duff\" (2004) a \"Most Wanted\" (2005). Po čtvrtém albu \"Dignity\" (2007) vydala album plné nejlepších hitů. Během té doby si zahrála v nezávislých filmech \"Válka a.s.\" (2008), \"Greta\" (2009) a \"Bloodworth\" (2010). V roce 2010 vydala novelu \"Elixier\", která se umístila v žebříčku bestsellerů magazínu \"New York Times\". Následovaly sequely \"Devoted\" (2011) a \"True\" (2013). V roce 2015 byla obsazena do role Kelsey Peters v seriálu \"Znovu 20\". Za roli získala nominace na cenu People's Choice Awards v letech 2016 a 2017. \n\nV roce 2014 se znovu pustila do muziky; podepsala smlouvu s nahrávací společností RCA Records na vydání pátého alba.\n\nNarodila se v Houstonu a je druhé dítě. Její otec se jmenuje Bob Erhard Duff a je majitelem obchodů a zároveň se stará o její kariéru, matka se jmenuje Susan Colleen Duff a je ženou v domácnosti. Matka ji vedla k herectví stejně jako její sestru Haylie Katherine, obě dívky vyhrávaly na různých divadelních soutěžích. V šesti letech vyhrála baletní soutěž a hned na to byly se sestrou obsazeny do několika reklam.\n\nVětšina rolí, které z počátku dostávala, byly jen malinké roličky. První větší role se dostavila s filmem \"Casper\", kde si zahrála čarodějnici Wendy. Film ale nezískal příznivé ohlasy u filmové kritiky.\n\nPozději si zahrála ve filmu \"Sběratel duší\" (1999), který byl natočen podle novely Kathleen Kane. Za tuto roli získala ocenění Pro nejlepšího mladého umělce.\n\nDo té doby největší role, kterou obdržela, byla role jedné z dětí v televizním sitcomu \"Daddio\".\n\nKdyž rapidně poklesla jeho sledovanost, našel pro ni její manažer další výraznou roli, tentokrát se jednalo o rodinný seriál \"Lizzie McGuire\", kde si zahrála nemotornou a průměrnou holku ze střední školy.\n\nPilotní díl tohoto seriálu se vysílal 12. ledna 2001 a přilákal k obrazovkám 3,2 milionu diváků, což ji byla katapultovalo mezi nejznámější a nejnadějnější herečky.\n\nPro velkou sledovanost seriálu byl uveden do kin i jako celovečerní film, v češtině uváděný pod názvem \"Italské prázdniny\", kterému se v USA dařilo, v Evropě se návštěvnost v kinech snížila hlavně z důvodu, že samotný seriál v Evropě běžel pouze sporadicky.\n\nPrvní velká filmová role přišla v roce 2002 s filmem \"Lidská povaha\". Dalšími rolemi byly \"Kadetka Kelly\" nebo \"Agent Cody Banks\".\n\nO rok později si zahrála jedno z dvanácti dětí ve filmu \"Dvanáct do tuctu\". Tento film byl velmi úspěšný. V roce 2004 hrála hlavní roli ve filmu \"Moderní Popelka\". Film zažil obrovský úspěch. Kritici byli nadšeni výkonem Hilary a Chada Michaela Murraye. Hilary se dočkala výrazného filmového úspěchu. Další filmy byly taky velmi úspěšné. \n\nDále také hrála ve filmu \"Nikdy to nevzdávej!\" z roku 2004, kde obdržela hlavní roli jako Teri Fletcherová. V roce 2005 byl natočen druhý díl \"Dvanáct do tuctu\". Dále v roce 2005 natočila film \"Pan Božský\", ve kterém ztvárnila roli Holly Hamiltonové. A v roce 2006 natočila film \"Holky v balíku\", kde hraje jako Tanzie Marchetta. V tomto filmu si zahrála se svou sestrou Haylie. V roce 2008 byla obsazena do filmu \"Válka a.s.\"\".\" Pro filmový soundtrack nahrála dvě písničky \"Boom Boom Bang Bang\" a \"I Want to Blow You Up\". \n\nV roce 2009 si zahrála ve filmu \"Greta\", který obdržel mix názorů od kritiků. Později v roce si zahrála roli ve filmu \"What Goes Up\". Po odmítnutí role v seriálu televizní stanice CW \"\", se objevila ve třetí sérii seriálu Super drbna postavu Olivie Burke. Za roli získala následující rok cenu Teen Choice Award za Nejlepší ženskou zlodějku scén. V roce 2010 se objevila v televizním filmu stanice ABC Family \"Kráska mezi muži\" a v epizodě NBC seriál \"Zpátky do školy\". V tom samém roce si zahrála roli dospívající dcery matky alkoholičky ve filmu \"Rodinná prokletí\". V roce 2011 si zahrála ve filmech Tak se měj a She Wants Me. V roce 2013 si zahrála v seriálu stanice FOX \"Vychovávat Hope\" a v desáté sérii seriálu stanice CBS \"Dva a půl chlapa\". Svůj hlas propůjčila animovanému filmu \"Wings\", společně s Jessem McCartneym a Joshem Duhamelem. V červenci 2013 dokončila natáčení filmu \"Flock Of Dudes\", jehož premiéra je připravena na červen 2015. \n\n15. ledna 2014 bylo oznámeno, že se Hilary připojí k Sutton Foster v seriálu nazvaném \"Znovu 20\", založené na novele Pamely Redmont Satran. V seriálu hraje Kelsey, ambiciózní Lizu, která pracuje pro nakladatelství. Za roli získala nominace na cenu People's Choice Awards v letech 2016 a 2017. \n\nSvé první vydané album pojmenovala \"Santa Claus Lane\" a vyšlo v roce 2002. Obsahuje vesměs vánoční písně. Ale objevil se na něm i zajímavý duet s Christinou Millianovou.\n\nDruhé album, které vydala v roce 2003 se jmenuje \"Metamorphosis\" a stalo se jedním z nejprodávanějších v tomto roce. Díky úspěchu s tímto albem se vydala i na své první turné, které bylo beznadějně vyprodané.\n\nNa třetím albu nazvaném jednoduše Hilary Duff se podílela i autorsky a opět bylo velmi úspěšné. I díky tomuto úspěchu vydala v roce 2005 album svých oblíbených hitů a remixů nazvané \"Most Wanted\".\n\nV roce 2007 vydala svou desku \"Dignity\". Kromě toho vydala také několik hudebních DVD (\"All Ascess\", \"Learning To Fly\" a \"Dignity Tour\").\n\nBěhem 2014 iHeartRadio Music Award v květnu 2014 potvrdila, že spolupracuje s textařkou Savan Kotechou a anglickým zpěvákem Edem Sheeranem. Dne 23. července 2014 Hilary potvrdila, že podepsala smlouvu s RCA Records na vydání pátého studiového alba. Singl \"Chasing the Sun\" byl vydán 29. července 2014 a umístil se 79. místě v americké hitparádě Billboard Hot 100. Hlavní singl alba \"All About You\" byl vydán 12. srpna.\n\n6. dubna 2015 vydala singl \"Sparks\" z připravovaného pátého studiového alba \"Breathe In. Breathe Out\". \n\nV roce 2002 začala chodit se zpěvákem Aaronem Carterem, ale poté, co se dozvěděla, že ji podvádí s její nejlepší přítelkyní, se rozešli. Od roku 2004 do listopadu 2006 měla vztah se zpěvákem kapely Good Charlotte Joelem Maddenem. Vztah byl po měsících spekulacích oficiálně potvrzen až v roce 2005. Tento vztah skončil v listopadu 2006. \n\nV roce 2010 si herečka vzala svého dlouholetého přítele, hokejistu Mika Conrieho. 20. března roku 2012 herečka porodila syna Luca Cruze Conrieho. 10. ledna 2014 potvrdila, že se s Mikem rozchází. V září 2014 se nechala slyšet: „Pokud by zde nebyla šance, že se k sobě vrátíme, podali bychom žádost o rozvod.“\n\nOd ledna 2017 chodí se zpěvákem Matthewem Komou. V červnu 2018 bylo potvrzeno, že spolu čekají dceru. Banks Violet Bair se narodila v říjnu 2018. Dvojice se zasnoubila v květnu 2019 a svatba se konala na konci prosince.\n\n\n"}
{"id": "176615", "url": "https://cs.wikipedia.org/wiki?curid=176615", "title": "Mistrovství Evropy ve fotbale 2004", "text": "Mistrovství Evropy ve fotbale 2004\n\nMistrovství Evropy ve fotbale 2004, zkráceně též EURO 2004, pořádané asociací UEFA v Portugalsku, byla soutěž národních fotbalových týmů Evropy, které se na ni probojovaly z kvalifikace. Závěrečného turnaje se v období od 12. června 2004 do 4. července téhož roku zúčastnilo 16 týmů. Představitelé UEFA ohodnotili toto mistrovství jako „dosud nejlepší“.\n\nTurnaj navštívilo v úhrnu 1 156 473 diváků. Největší díl z tohoto počtu si ukrojil 4. července na území hlavního města Portugalska Lisabonu uskutečněný finálový zápas Portugalsko–Řecko (0:1), na nějž si vstupenky zakoupilo 62 865 osob, nejmenší divácká účast, a sice 16 002 pozorovatelů, postihla 22. června v Guimarãesu hrané utkání 3. kola skupiny C mezi výběry Itálie a Bulharska (2:1).\n\nDne 11. října 1999 v Cáchách v Německu, Výkonný výbor UEFA vybral hostitele Mistrovství Evropy ve fotbale 2004 Portugalsko.\n\n\nKvalifikace hrané v letech 2002 a 2003 se zúčastnilo 50 reprezentací, které byly rozlosovány do 10 skupin po pěti týmech. Ve skupinách se utkal každý s každým doma a venku. Vítězové skupin postoupili přímo na závěrečný turnaj. Celky na druhých místech hrály baráž o zbylých 5 místenek na závěrečném turnaji. Pořadatelská země Portugalsko měla účast na závěrečném turnaji jistou.\n\nV průběhu turnaje se zrodilo několik překvapení. O první se postaraly týmy Španělska, Itálie a Německa, jež jako tipovaní favorité nedokázaly postoupit ze základních skupin a skončily shodně na nepostupových třetích místech. Největším překvapením byl ovšem tým Řecka, vedený německým trenérem Otto Rehhagelem, který jakožto outsider dokázal nejen postoupit ze skupiny, ale uspěl i ve vyřazovacích bojích, kde vyřadil do té doby úřadující mistry Francouze, favorizované Čechy a ve finálovém zápase dokázal porazit silný domácí tým. V celé historii EURA se stalo vůbec poprvé, že první i poslední zápas soutěže hrála stejná mužstva a v obou navíc pokaždé vyhráli hosté (v tomto případě Řecko 2-1 a finále 1-0).\n\nČeský národní tým, pod vedením Karla Brücknera, postoupil z kvalifikace na Mistrovství Evropy ve fotbale 2004 ze skupiny 3 z prvního místa před Nizozemskem. S ním se opět sešel ve finálovém turnaji ve skupině D, spolu s Lotyšskem a Německem. Tato skupina byla jedna z nejtěžších. Nizozemsko mělo být podle médií i fanoušků diskutujících na serveru BBC nejvážnějším adeptem na první místo ve skupině. Německo, přes kolísavé výkony v celkem lehké kvalifikační skupině 5, mělo dle některých odborníků sehrát postupový boj s Českem. Podle některých byla právě skupina D \"skupinou smrti\". Jiní, jako John Motson psali: „Nepřekvapilo by mě, kdyby Česko postopilo na úkor někoho z dvojice Nizozemsko, Německo, neboť si myslím, že Češi jsou velmi podceňováni.“\n\nČeský tým zahájil v Aveiru s Lotyšskem. Ač měl značnou herní převahu, inkasoval těsně před půlí. Týmu se podařilo zápas otočit a vyhrát 2:1. Druhý zápas s Nizozemskem Češi opět nezačali dobře a brzy prohrávali 0:2. Do přestávky stačili snížit a v druhé půli dokonali obrat na 3:2. Zápas byl považován za nejlepší na turnaji . Tímto výsledkem získali jistý postup ze skupiny a do posledního skupinového zápasu s Německem, kterému šlo o vše, nastoupila značně pozměněná sestava a v psychické pohodě dokázala porazit i tento výběr 2:1. Čtvrtfinálový zápas s Dánskem (3:0) byl jednoznačnou záležitostí, což se očekávalo i od semifinálového zápasu s Řeckem. Ovšem česká hra narazila na řeckou obranu a bezbrankové dění mělo za následek prodloužení, kdy Řekové za pomoci stříbrného gólu postoupili.\n\nHráči českého týmu: Petr Čech, Zdeněk Grygera, Pavel Mareš, Tomáš Galásek, René Bolf, Marek Jankulovski, Vladimír Šmicer, Karel Poborský, Jan Koller, Tomáš Rosický, Pavel Nedvěd, Vratislav Lokvenc, Martin Jiránek, Štěpán Vachoušek, Milan Baroš, Jaromír Blažek, Tomáš Hübschman, Marek Heinz, Roman Týce, Jaroslav Plašil, Tomáš Ujfaluši, David Rozehnal, Antonín Kinský.\n\nK Mistrovství Evropy ve fotbale 2004 připravila UEFA ve spolupráci s firmou Adidas revoluční míč s názvem Roteiro. Tento míč byl vyroben z přírodního latexu pomocí technologie tepelného opracování (bez použití švů), což znamenalo, že míče měly mít stejné a konstantní vlastnosti a navíc měly přinést nové zážitky z hraní fotbalu. Míč byl pojmenován podle zápisníku portugalského mořeplavce a objevitele Vasca de Gamy, který byl symbolem portugalských námořních úspěchů a objevů.\n\n\n\n\n\n\n\n\n\n\n"}
{"id": "176618", "url": "https://cs.wikipedia.org/wiki?curid=176618", "title": "Lustnau", "text": "Lustnau\n\nLustnau je v současnosti největší městskou částí německého města Tübingen. Na rozloze 1,43 km² zde žije kolem 10 000 obyvatel. Původně se na jejím místě nacházela osada germánského kmene Alamanů, jejíž pozůstatky byly objeveny v 60. letech 20. století. Dnešní vesnice byla založena roku 1100 a její původní jméno znělo \"Lustnow\".\n\nZemědělství a vinařství byly ve středověku hlavním zdrojem příjmů jejích obyvatel. Vinohrady se rozkládaly hlavně na lokalitách \"Herrlesberg\", \"Österberg\" a \"Neuhalde\". Po první světové válce se zde rozšířila průmyslová výroba a zemědělství začalo upadat.\n\nRoku 1934 se stala součástí blízkého města Tübingen. V té době její populace činila asi 3500 obyvatel.\n\n"}
{"id": "176619", "url": "https://cs.wikipedia.org/wiki?curid=176619", "title": "Diplodocus", "text": "Diplodocus\n\nDiplodocus („Dvojitý trám“) byl rod obřích sauropodních dinosaurů, který žil v několika druzích na konci jurského období na území dnešních Spojených států amerických. Jeho rodové jméno je odvozeno od tvaru jeho hemálních oblouků (kostěných výběžků na spodní straně ocasních obratlů).\n\nNa rozdíl od některých jiných dinosaurů měl diplodokus značně duté obratle, takže jeho hmotnost při délce přes 25 m zřejmě nepřesahovala 16 tun. Diplodokus byl podle stavby chrupu nepochybně býložravec. Zuby mu ale sloužily pouze pro trhání potravy (například listí ze stromů), ne pro její rozžvýkání. Po sežrání potravy někdy polykal kameny (gastrolity), kterými v prvním žaludku potravu rozmělnil. Z tohoto důvodu nejspíš také žil blízko vody, kde je zeleň měkčí, šťavnatější a lépe stravitelná. Do vody však často nevstupoval. S délkou kolem 30 metrů patřil k nejdelším živočichům všech dob. Samotný jeho ocas mohl být dlouhý přes 15 metrů, krk pak přes 6 metrů. Odhaduje se, že srdce diplodoka možná vážilo až 1,6 tuny, aby vypumpovalo krev do celého tělního oběhu.\n\nByl objeven v 70. letech 19. století na americkém Středozápadě. Průměrně velcí jedinci dosahovali délky kolem 24 metrů a hmotnosti asi 12 tun. \"Diplodocus\" tak dlouho patřil mezi nejdelší známé dinosaury (rekordní exemplář, dlouhý zhruba 26,7 metru, držel primát až do poloviny 70. let). V roce 1991 však byl objeven ještě větší diplodocidní sauropod, nazvaný původně \"Seismosaurus\", který byl podle posledních upravených údajů dlouhý asi 29 až 32 metrů a dosahoval hmotnosti kolem 23 000 kilogramů(původní, značně přemrštěné údaje však hovořily i o délce 54 metrů). Podle studií z poslední doby byl však \"Seismosaurus\" pouze výjimečně velkým exemplářem rodu \"Diplodocus\", snad druhu \"Diplodocus longus\", spíše však \"D. hallorum\". Ani tak by se však \"Diplodocus\" nestal znovu nejdelším známým dinosaurem. Sauropodi jako byl \"Argentinosaurus\" možná dosahovali délky až kolem 40 metrů (a byli tak nejdelšími známými obratlovci vůbec). Některé druhy tohoto rodu byly již překlasifikovány a jsou nyní samostatnými rody diplodokidů (například \"Galeamopus hayi\", původně \"Diplodocus hayi\").\n\nNěkteré fosilní nálezy (například na kostech pánevního pletence) dokazují, že tito tvorové často trpěli kostními patologiemi, způsobenými úrazy nebo možná predací (útoky velkých teropodních dravců).\nNa počátku 20. století proslavil tohoto dinosaura zejména americký ocelářský magnát a filantrop skotského původu Andrew Carnegie (1835 - 1919), který v letech 1905 - 1913 daroval odlitky koster druhu \"D. carnegii\" (pojmenovaném právě po něm) mnoha evropským muzeím. Od té doby tak nalezneme kostru diplodoka například v přírodovědeckých muzeích v Londýně, Berlíně, Paříži, Madridu, Vídni i jinde. \n\nDíky této známosti v letech před první světovou válkou byly za války některé válečné stroje dokonce pojmenovávány po diplodokovi (např. ve Francii tzv. \"Diplodocus Militarus\").\n\nSeismosaurus byl objeven v roce 1979 v Novém Mexiku (USA). Od roku 1991 byla jeho kostra vyproštěna a očištěna, zachovaná je asi z jedné třetiny. Původně byl tento obří exemplář považován za samostatný rod, v současnosti je tento exemplář považován za mimořádně vzrostlého příslušníka rodu \"Diplodocus\", a to samostatného druhu \"D. hallorum\". Dříve se odhadovalo, že jeho délka mohla činit 48 až 54 metrů, čímž by byl nejdelším známým obratlovcem vůbec, tyto odhady však byly později sníženy na dosud platných asi 30 až 35 metrů. I tak patří diplodokus mezi nejdelší známé obratlovce všech dob, překonávající délkou (nikoliv však hmotností) i největší velrybu plejtváka obrovského se zhruba 26 až 33 metry.\n\n\"Diplodocus\" zřejmě spásal značné množství jehličnanů, kapradin a mechorostů. Zuby měl tento sauropod poměrně tupé a jejich stavba byla jednoduchá. Zuby se v čelistech diplodoků pravděpodobně rychle vyměňovaly, podobně jako u rodů \"Camarasaurus\" nebo \"Nigersaurus\". V roce 2018 byl oznámen objev fosilní stehenní kosti mladého diplodokoidního sauropoda (nejspíš přímo rodu \"Diplodocus\") s jasně patrnými stopami po okusu od velkých teropodních dinosaurů. Jde o první doklad o predaci mláděte diplodokidního sauropoda ze strany teropodích predátorů. Fosilie byla objevena v Carnegie Quarry na území Dinosaur National Monument v souvrství Morrison. Podle některých paleontologů mohl být diplodokus vybaven krátkým chobotem, který mu mohl sloužit k přidržování potravy u tlamy. Nasvědčuje tomu například poloha jeho nozder, podobná poloze nozder na lebkách kytovců. Nicméně tato hypotéza dnes není většinou paleontologů podporována.\nV roce 1991 byla publikována studie o izolování proteinu kolagenu z fosilního obratle seismosaura (dnes \"D. hallorum\"). Tím se stal tento sauropod držitelem primátu v nejstarším získaném organickém substrátu, starém 150 milionů let. Předchozím „rekordmanem“ byl 80 milionů let starý křídový korýš. V poslední době byly proteiny prokázány i u 78 milionů let starého brachylofosaura a 67 milionů let starých jedinců rodu \"Triceratops\" a \"Tyrannosaurus\".\n\n\n"}
{"id": "176620", "url": "https://cs.wikipedia.org/wiki?curid=176620", "title": "Plakát", "text": "Plakát\n\nPlakát je rozměrný list papíru vystavovaný na veřejných místech, který s použitím textu, obrazu nebo obojího společně upoutává nabízí zboží, umělecké dílo či produkci, zábavu, názor a podobně. Plakát je dnes i objekt sběratelství.\n\nPředchůdci plakátu pocházejí z Egypta, Řecka, Říma, texty byly původně tesány, nebo ryty do kamenných, či měděných desek a vystavovány na veřejných místech. První tištěné plakáty se objevily v Anglii kolem roku 1480 (W. Cackston) a textové plakáty byly běžné už v 17. století, například upoutávaly na představení her Williama Shakespeara. Ale největší rozmach umožnil až vynález vhodné reprodukční techniky – litografie – Aloisem Senefelderem roku 1798.\nNa konci 19. století vynikli svými plakáty Henri de Toulouse-Lautrec nebo Jules Chéret, na přelomu 19. a 20. století ovlivnil umění tvorby plakátu svými díly i český malíř Alfons Mucha, některé secesní plakáty vyšly mezi roky 1895 a 1900 v tištěné sérii \"Maîtres de l'Affiche\" (: \"Mistři plakátu\").\n\nV meziválečné době vzrostl význam politického plakátu, který za první i druhé světové války sloužil i k mobilizaci k odporu proti nepříteli.\n\nZa nejslavnější období českého plakátu se považují šedesátá léta a filmové plakáty té doby.\n\nDnes jsou nejrozšířenější tiskovinou, je vylepován na frekventovaných místech. Působí na širokou veřejnost, své zájemce si nevybírá (není pro úzkou skupinu), má upoutat pozornost, barevné provedení má být nápadné, výrazné, ale ne křiklavé, text pak stručný a výstižný (co, kde, odkdy – dokdy). Životnost plakátu má být dostatečná, aspoň po dobu trvání akce (tištěná na kvalitní papír, kvalitními barvami – jako první odchází červená barva, další žlutá, zůstává modrá a černá (ne ofsetovými – rychle se promočí) odolnými proti povětrnostním podmínkám (křídové papíry)).\n\nFormáty vychází z normalizovaných forem (řada A, B), mohou být i prodloužené, či rozšířené velikosti. Od AO, A1 je rastr giganto (= velké tiskové body), patrný pouhým okem, určený pro pohled z dálky (80–90 dpi) Tisková technika se volí podle náročnosti návrhu a podle počtu výtisků. Vyšší náklady ofsetem, nižší sítotiskem a knihtiskem (k dotisku bianco plakátu).\nJsou druhy dvoubarevné i plnobarevné (4 barvy = barvotisky) nebo dotiskované – speciální (zlatá, stříbrná). Při delším vystavení a působení povětrnostních podmínek se i lakují (tiskový lak – UV filtr)\n\n\n\n\n"}
{"id": "176621", "url": "https://cs.wikipedia.org/wiki?curid=176621", "title": "Muzeum Boženy Němcové", "text": "Muzeum Boženy Němcové\n\nMuzeum Boženy Němcové je nejstarší české literární muzeum, které je věnováno životu a dílu spisovatelky Boženy Němcové. Muzeum je umístěno v České Skalici a zpřístupňuje tři stálé expozice. Hlavní část je umístěna v maloskalickém muzejním areálu, kde je na 400 m prezentován život Boženy Němcové a chronologie její tvorby doplněná o řadu originálů. Součástí jsou bývalý hostinec, klášter a zbytky středověké tvrze.\n\nDruhá část expozice je umístěna v Barunčině škole blízko náměstí. Je zde zpřístupněna školní třída z 19. století, kam v letech 1824 - 1833 chodila Barbora Panklová (později Němcová) do školy. Je zde též Muzeum 1866, které je věnováno průběhu Prusko-rakouské války, která v roce 1866 proběhla i v okolí České Skalice.\n\nTřetí expozicí je spravovaná stezka, která vede okolo všech muzejních expozic, a následně po tzv. bažantnici do Ratibořic, kde Božena Němcová vyrůstala, a kde jsou památky známé z nejznámějšího díla Babička (Ratibořický zámek, Staré bělidlo apod.). Stezka je dlouhá 7,5 km a končí u Rýzmburského altánku.\n\n\n"}
{"id": "176622", "url": "https://cs.wikipedia.org/wiki?curid=176622", "title": "Leisure", "text": "Leisure\n\nLeisure je debutové album britské skupiny Blur, které vyšlo 26. srpna 1991 ve Velké Británii. O měsíc později vyšlo album i v USA ale s jiným tracklistem. Ve Velké Británii se dostalo album na 7. místo prodejní hitparády.\nAnglická verze alba\n\nAmerická verze alba\n\nJaponská verze alba\n"}
{"id": "176626", "url": "https://cs.wikipedia.org/wiki?curid=176626", "title": "Gideon Mantell", "text": "Gideon Mantell\n\nGideon Algernon Mantell (3. února 1790 Lewes – 10. listopadu 1852) byl britský lékař, geolog, paleontolog a amatérský sběratel zkamenělin. Často bývá považován za objevitele dinosaurů, ačkoliv v tomto ohledu úzce soupeří se svým současníkem a krajanem Williamem Bucklandem. \n\nMantell byl jedním z objevitelů populárních druhohorních dinosaurů. Jeho současník William Buckland formálně popsal rod \"Megalosaurus\" již roku 1824, zatímco Mantell \"svého\" iguanodona až o rok později.\n\nV roce 1822 poprvé vyobrazil Mantell část kostry dinosaura iguanodona ve svém díle o fosíliích v okolí města Lewes (Sussex, jižní Anglie). Tohoto dinosaura pak formálně popsal v roce 1825, pouhý rok po prvním popisu dinosaura vůbec. Prvenství Mantellovi vzal jiný přírodovědec, již zmíněný reverend William Buckland (1784–1856), který v únoru roku 1824 popsal teropodního dinosaura megalosaura. Mantell také popsal dalších několik rodů dinosaurů (například stegosaurní tyreofor rodu \"Regnosaurus\") a navíc již kolem roku 1820 měl ve svém držení první známé fosilie tehdy ještě nepopsaných teropodů ze skupiny spinosauridů (zuby rodu \"Suchosaurus\"). Patří tak mezi průkopníky paleontologie obratlovců a je dnes často oslavován jako pionýr v objevování dinosaurů. Patřil také k průkopníkům paleohistologie, tedy výzkumu stavby fosilních kostí.\n\nV roce 1835 byl za svůj přínos geologii londýnskou Geologickou společností vyznamenán Wollastonovou medailí. V závěru života utrpěl při nehodě kočáru těžké zranění páteře a trápily jej silné bolesti, stal se dokonce závislým na morfinu. Zemřel roku 1852 ve věku 62 let.\n\nHned několik druhů dinosaurů bylo pojmenováno po tomto britském vědci (většinou ve formě druhového \"mantelli\"). V roce 2012 byl například popsán španělský ornitopod rodu \"Gideonmantellia\". V roce 2007 po Mantellovi Gregory S. Paul pojmenoval také iguanodontního ornitopoda, známého původně jako \"Iguanodon atherfieldensis\" jménem \"Mantellisaurus atherfieldensis\".\n\n"}
{"id": "176633", "url": "https://cs.wikipedia.org/wiki?curid=176633", "title": "Kiira Korpiová", "text": "Kiira Korpiová\n\nKiira Linda Katriina Korpiová (* 26. září 1988 Tampere) je bývalá finská krasobruslařka, stříbrná medailistka z mistrovství Evropy 2012 a bronzová z evropských šampionátů 2007 a 2011, vítězka pařížské soutěže Grand Prix Trophée Eric Bompard 2010 a Rostelecom Cupu 2012. Pětkrát, v letech 2009, 2011–2013 a 2015, se stala mistryní Finska.\n\nK dubnu 2013 byla klasifikována na 6. místě světového žebříčku Mezinárodní bruslařské unie a v lednu 2015 pak na 47. místě.\n\nV srpnu 2015 ukončila profesionální dráhu.\n\nNarodila se v Tampere. Otec Rauno Korpi je bývalým trenérem ženského hokejového mužstva, které přivedl k bronzové medaili na Zimních olympijských hrách 1998. Ve Finsku má přezdívku „Jääprinsessa“ (\"ledová princezna\") pro svou fyzickou podobu s princeznou Grace Kellyovou, bývalou monackou kněžnou.\n\nV roce 2005 dosáhla premiérového kvalitního výsledku mezi ženami na mistrovství Finska, kde obsadila druhé místo. Umístění ji zajistilo start na mistrovství Evropy 2005, na němž se umístila na 13. příčce.\n\nNásledující sezónu stále závodila mezi juniorkami, odjela v ní sérii soutěží Grand Prix. V kategorii žen skončila na finském šampionátu 2006 na 3. místě. Dobrého výsledku – šesté pozice, pak dosáhla na mistrovství Evropy 2006 a aktuální forma ji umožnila start na Zimních olympijských hrách 2006 v Turíně, na kterých skončila na 16. příčce. Původně se však z třetího místa národního mistrovství na olympijské hry nekvalifikovala. Rozhodnutí, že na nich bude reprezentovat zemi teprve sedmnáctiletá juniorka, učinila až Finská bruslařská unie poté, co zohlednila výsledky mistrovství Evropy.\n\nV poolympijské sezóně debutovala v ženském závodě Grand Prix. Na mistrovství Finska 2007 obsadila 4. místo, což byl horší výsledek, než v předchozích dvou letech. Přesto se zúčastnila mistrovství Evropy 2007, kde zaznamenala první medailové umístění – 3. místo mezi ženami. Stala se tak druhou Finkou v historii, která získala medaili na evropském šampionátu.\n\nV sezóně 2007–2008 ji začátek zkomplikovalo zranění, což způsobilo absenci na první události Grand Prix. Na mistrovství Evropy 2008 neobhájila medailové postavení a dojela pátá, na následném mistrovství světa 2008 po krátkém programu figurovala na čtvrté příčce, ale slabá volná jízda ji odsunula až na celkově devátou pozici.\n\nV sezóně 2008–2009 se nezúčastnila série Grand Prix. Daný rok 2009 poprvé zvítězila na domácím šampionátu a stala se mistryní Finska. Titul již předtím získala také v juniorské kategorii. Na mistrovství Evropy 2009 zopakovala pátou pozici a druhou medaili sezóny přivezla ze Zimní univerziády, která se pro ni stala poslední soutěží roku.\n\nNásledující sezóna 2009–2010 začala kvalitními výkony, nejdříve druhým místem na závodu Nebelhorn Trophy 2009, poté třetí pozicí na Finlandia Trophy 2009 a konečně první seniorskou medailí ze soutěže Grand Prix, když skončila druhá na Cup of China. Na finském mistrovství 2010 však neobhájila titul a skončila na stříbrné pozici za Laurou Lepistö. Po krátkém programu mistrovství Evropy 2010 držela třetí příčku, ovšem volná jízda nestačila na zisk medaile a celkově dojela na čtvrtém místě. Na Zimních olympijských hrách 2010 ve Vancouveru obsadila 11. pozici a další pokles v pořadí následoval na mistrovství světa 2010 konaném o měsíc později, kde se po nekvalitním výkonu umístila až na 19. příčce.\n\nSezónu 2010–2011 zahájila nejlépe ve své kariéře. V září 2010 nejdříve zvítězila na Nebelhorn Trophy v německém Oberstdorfu, v říjnu pak dojela druhá na Finlandia Trophy ve Vantae a na konci listopadu vyhrála první závod série Grand Prix, když triumfovala na pařížské Trophée Eric Bompard 2010 s novým osobním rekordem v celkovém hodnocení 169,74 bodů. Na mistrovství Evropy 2011 po krátkém programu vedla. Ve čtvrté nejlepší volné jízdě závodu předvedla pády a klesla na celkové třetí místo. K únoru 2011 byla hodnocená na 5. místě světového žebříčku Mezinárodní bruslařské unie. Na mistrovství světa 2011 skončila na 9. příčce, v květnu pak ve světové klasifikaci ISU postoupila na 4. místo.\n\nNa domácím šampionátu získala třetí titul mistryně Finska. Následně dosáhla nejlepšího výsledku kariéry na mistrovství Evropy v britském Sheffieldu, kde skončila stříbrná za Italkou Carolinou Kostnerovou. Dne 16. března 2012 pak došlo k jejímu odhlášení z mistrovství světa v Nice pro vleklé zranění nohy a kyčle.\nSezónu zahájila na Finlandia Trophy 2012, kde vybojovala stříbrnou medaili. Následně získala třetí kov ze soutěží Grand Prix, když skončila na třetí bronzové příčce na Cup of China 2012. Formu prokázala druhým titulem ze série GP. Vítězství na ruském Rostelecom Cup 2012 jí poprvé v kariéře zajistilo postup na závěrečné Finále Grand Prix. Zde startovala jako první finský krasobruslař v historii a dojela na čtvrtém místě. Následně si připsala čtvrtý titul na mistrovství Finska (2013). Z lednového mistrovství Evropy konaného v Záhřebu se odhlásila pro zánět levé Achillovy šlachy a nestartovala ani na březnovém světovém šampionátu v Kanadě.\n\nPřípravu na sezonu začala v americkém Lake Arrowhead s novým trenérem Rafaelem Arutunjanem. Pro zranění levé nohy se však nezúčastnila ani jednoho závodu a podrobila se operaci. Nucenou pauzu vyplnila komentováním televizních přenosů.\n\nV prosinci 2014 vyhrála mezinárodní závody Zlatá pirueta v Záhřebu a stala se popáté mistryní Finska. Na Mistrovství Evropy v krasobruslení 2015 ve Stockholmu skončila v krátkém programu na čtvrtém místě. Pak ji však postihla gastroenteritida a do volné jízdy již nenastoupila. Na světovém šampionáru nepostoupila do volných jízd, když v krátkém programu obsadila 31. příčku.\n\nV sezóně 2015–16 měla odjet závody série Grand Prix. Původně přislíbila účast na Trophée Éric Bompard. Později však start zrušila. Na tiskové konferenci v Helsinkách, konané 27. srpna 2015, oznámila ukončení profesionální kariéry.\n\n\n"}
{"id": "176636", "url": "https://cs.wikipedia.org/wiki?curid=176636", "title": "Svatý Salvátor", "text": "Svatý Salvátor\n\nSlovo Salvátor je latinskou podobou českého slova spasitel. Kostely a kaple zasvěcené svatému Salvátorovi jsou tedy ve skutečnosti zasvěceny nejpravděpodobněji Kristu, který je podle křesťanské víry spasitelem světa (\"Salvator mundi\") (vedle toho existují ovšem i tři svatí a šest blahoslavených Salvatorů). Výhradně svatému Salvátoru zasvěcoval své kostely v počátku svého působení jezuitský řád. To je i případ kostela Nejsvětějšího Salvátora v pražském Klementinu. Činily tak ale i jiné reformní řády, například pauláni, kterým patřil kostel svatého Salvátora poblíž Staroměstského náměstí v Praze, jenž dnes patří Českobratrské církvi evangelické, a který původně (po roce 1609) vybudovali pražští čeští luteráni.\n\n"}
{"id": "176641", "url": "https://cs.wikipedia.org/wiki?curid=176641", "title": "Brian Rose", "text": "Brian Rose\n\nBrian Rose je americký fotograf architektury. Narodil se v Portsmouthu (Virginie, USA) v roce 1954. Již během svého studia fotografie na vysoké škole se velmi věnoval hudbě. Dokonce vydal i několik alb, přičemž to poslední v roce 1991. V současné době fotí pro nejprestižnější časopisy o architektuře. Nejznámější jsou jeho snímky z New Yorku a Amsterodamu (kde dnes žije), ale i fotografie z doby pádu železné opony a obnovy Berlína.\n\nBrian Rose je dlouholetý přítel americké folkové zpěvačky Suzanne Vegy a ovlivnil i podobu mnoha jejích hitů, např. „Tom´s Diner“. Také je jedním z prvních, kdo ji „komerčně“ (pro účely plakátů) fotografoval.\n\n"}
{"id": "176642", "url": "https://cs.wikipedia.org/wiki?curid=176642", "title": "Čtvrtý rozměr", "text": "Čtvrtý rozměr\n\nČtvrtý rozměr nebo čtyřrozměrný prostor (4D) je abstraktní pojem, vzniklý zobecněním pravidel třírozměrného prostoru. Matematici i filosofové jej studují už skoro dvě stě let (např. Möbius, Riemann), protože je zaujal a nabízí zajímavé náhledy na matematiku a příbuzné obory.\n\nAlgebraicky vzniká tak, že se pravidla vektorů a souřadnicové geometrie uplatní na prostor o čtyřech rozměrech. Čtyřrozměrný vektor (uspořádanou čtveřici čísel) lze chápat jako umístění ve čtyřrozměrném prostoru. To je euklidovský prostor, který má metriku i normu, takže se všemi rozměry lze zacházet stejně: přidaný rozměr se nijak neliší od ostatních tří.\n\nVe 20. století byl vyvinut pojem časoprostoru, který spojuje prostor a čas, jenže s odlišnou metrikou, takže s rozměrem času se zachází jinak než se třemi rozměry prostorovými. Časoprostor tedy není euklidovský prostor, ale Minkowského prostor.\n\nMožnost prostorů s více než třemi rozměry byla poprvé zkoumána matematiky v 19. století. V roce 1827 si Möbius uvědomil, že čtvrtá dimenze by umožnila, aby třírozměrný objekt otáčením přešel do svého zrcadlového obrazu. Kolem roku 1853 objevil Schläfli mnoho polytopů ve vyšších dimenzích, práce však vyšla až po jeho smrti. Vyšší rozměry brzy podpořil habilitační spis Bernharda Riemanna \"Über die Hypothesen welche der Geometrie zu Grunde liegen\" („O hypotézách, na nichž je založena geometrie“), kde \"bod\" považoval za jakoukoli posloupnost souřadnic formula_1. Možnost geometrie ve vyšších dimenzích, včetně zejména čtvrtého rozměru, byla tímto podložena.\n\nČtvrtou dimenzi proslavil Charles Howard Hinton esejem \"What is the Fourth Dimension\"? (Co je čtvrtá dimenze?), zveřejněným v roce 1880 v časopise Dublinské univerzity. Ve své knize \"A New Era of Thought\" (Nová éra myšlení) představil \"tesseract\" (ekvivalent krychle ve čtvrtém rozměru) a \"ana\" a \"kata\" (dva nové směry) a v knize \"Fourth Dimension\" (Čtvrtá dimenze) zavedl postup, jak znázorňovat čtvrtý rozměr pomocí krychlí.\n\nPro pozorovatele zvyklého na třírozměrný prostor přináší čtvrtý rozměr některé zvláštnosti:\n\n\n\n"}
{"id": "176645", "url": "https://cs.wikipedia.org/wiki?curid=176645", "title": "Dokumentarista", "text": "Dokumentarista\n\nDokumentarista je autor - režisér, který vytváří filmové nebo televizní dokumenty. Z českých jsou to např. Olga Sommerová, Jan Špáta, Helena Třeštíková a další. Ze světových Albert Maysles aj. O dokumentaristech se též hovoří v souvislosti s fotografováním, ale to je odlišná kategorie.\n"}
{"id": "176652", "url": "https://cs.wikipedia.org/wiki?curid=176652", "title": "Posmrtná ztuhlost", "text": "Posmrtná ztuhlost\n\nPosmrtná ztuhlost (rigor mortis) je označení pro změny, ke kterým dochází v mrtvém těle krátce po smrti. Tyto změny mají chemický původ – jejich primární příčinou je vyčerpání zásob ATP a únik vápenatých kationtů ze sarkoplazmatického retikula). Výsledkem je nejprve ochabnutí a posléze ztuhnutí svalů, ke kterému dochází po 1–6 hodinách, plně vyvinutý pak \"rigor mortis\" bývá až po 12–36 hodinách po smrti. Obvykle nastupuje nejdříve v obličejové části. Posmrtná ztuhlost je patrná při zevní prohlídce, kdy končetiny již nelze ohýbat v kloubech. K „násilnému rozrušení“ ztuhlosti dojde většinou při manipulaci s tělem. Stane-li se tak 6–8 hodin po smrti, ztuhlost se již neobjeví. Při rozrušení do 6 hodin po smrti se může ještě vyvinout, ale ne už v takové intenzitě.\n\nRychlost nástupu posmrtné ztuhlosti závisí na teplotě, nízká teplota jej zpomaluje, vyšší zrychluje.\n\nV důsledku především autolytických a hnilobných změn ztuhlost začne pomíjet asi za 2 dny a obvykle za 3–4 dny zmizí úplně. Při teplotách kolem 20 stupňů Celsia začíná pomíjet asi za 36–48 hodin po smrti. Při nižších teplotách naopak může trvat více dnů i týdnů. Při vysokých teplotách kolem 30–40 stupňů Celsia začíná posmrtná ztuhlost už asi za 30 minut po smrti, je plně vyznačena již za 2 hodiny a rychleji také mizí.\n\nPosmrtná ztuhlost je jednou z jistých známek smrti, lze podle ní odhadovat dobu smrti a je tedy předmětem zájmu mj. soudních lékařů.\n"}
{"id": "176654", "url": "https://cs.wikipedia.org/wiki?curid=176654", "title": "Sovětská válka v Afghánistánu", "text": "Sovětská válka v Afghánistánu\n\nSovětská válka v Afghánistánu byl významný konflikt studené války probíhající v letech 1979–1989 mezi sovětskými intervenčními jednotkami spolu s afghánskou komunistickou vládou a mezinárodními povstaleckými skupinami mudžáhedínů. Povstalci byli trénováni v sousedním Pákistánu a Číně, zároveň byli podporováni pomocí v hodnotě miliard dolarů ze Spojených států amerických, Saúdské Arábie, Spojeného království a dalších zemí. Desetiletí trvající konflikt způsobil exodus jednoho milionu Afghánců do Pákistánu a Íránu. V důsledku konfliktu byly zabity statisíce afghánských civilistů.\n\nVzhledem k vysokým lidským i materiálním nákladům, které nakonec nevedly k úspěšnému konci z hlediska Sovětského svazu, je také označována jako sovětský Vietnam. Tento vojenský neúspěch je někdy zmiňován jako jeden z podstatných faktorů v rozpadu sovětské moci a následného v roce 1991. Občanská válka v Afghánistánu pokračovala i po stažení sovětských vojsk, v roce 1992 vedla ke svržení komunistické vlády a nastolení islámského státu, který byl roku 1996 vystřídán vládou hnutí Tálibán.\n\nVětšina afghánských důstojníků, ale i techniků se školila v Sovětském svazu a byla silně indoktrinována marxismem-leninismem. Po nástupu socialistického režimu začala vláda radikální reformy (zejména přerozdělení půdy a kolektivizaci) prosazovat násilím. Proti tomu se zvedla vlna lidového odporu, která se projevovala lokálními útoky na místní orgány státní správy a vzpourami vojenských posádek. Jednalo se o lokální konflikty, které byly průběžně silou potlačovány. Šlo o útoky chaotické a nekoordinované, protože jednotlivé skupiny a kmeny v opozici vedly boje i mezi sebou. Přesto kábulské vlády neustále žádaly SSSR o vojenskou pomoc při každém podobném útoku. Několikrát bylo i vyhověno, avšak skrytě, jednotkami maskovanými za technické specialisty, nebo poradce. Proto i kontingent, který přistál 25. prosince 1979 v Kábulu, byl považován za součást této pomoci a nikomu to tedy nepřišlo podivné.\n\nInvaze Sovětské armády se uskutečnila v prosinci 1979 pod záminkou údajné žádosti afghánských vládních představitelů a na základě dřívější sovětsko-afghánské Dohody o spolupráci, přátelství a dobrém sousedství. Především se však jednalo o přímou reakci na vyzbrojování mudžahedinů ze strany USA, které začalo od července 1979. Toto potvrzuje přímo poradce prezidentů USA Brzezinsky: How Jimmy Carter and I Started the Mujahideen. Sovětský svaz považoval za nutné chránit si svoji jižní hranici.\n\nKromě toho šlo mj. o sektářské boje uvnitř vládnoucí marxistické Lidově-demokratické strany Afghánistánu a úspěchy islamistických povstalců podporovaných Pákistánem, které ohrožovaly zájmy SSSR v oblasti. V sovětském vedení panoval také strach z šíření islámského fundamentalismu do muslimských středoasijských republik SSSR. Intervenci prosazoval tehdejší šéf KGB Jurij Andropov, Michail Andrejevič Suslov a ministr obrany Dmitrij Fjodorovič Ustinov. Intervence měla původně podpořit nového prezidenta Hafizulláha Amína, který sesadil a zavraždil svého předchůdce Tarakiho. Na poslední chvíli ale politbyro změnilo názor a rozhodlo se Amína odstranit.\n\nNa samém počátku Operace Bouře 333 dobyly sovětské speciální jednotky prezidentský palác, zastřelily prezidenta Amína a na jeho místo byl rozhodnutím sovětského politbyra dosazen dosavadní velvyslanec v Československu Babrak Karmal.\nOperace ale prošla mnoha chybami a několik agentů KGB i Specnaz zemřelo, včetně Grigorije Bojarinova, jednoho z velitelů operace, jehož kvůli omylu zabili jeho vlastní lidé.\n\nNa afghánské území postupně v průběhu ledna 1980 přišlo asi 80 000 sovětských vojáků. První fáze sovětské intervence spočívala v bojích proti různým frakcím opozičních vojsk. Sovětská vojska pronikla do země dvěma cestami přes Kušku a Temez a leteckým mostem přímo do Kábulu. Sovětská vojska rychle obsadila větší města, vojenské základny, strategické stavby v zemi a nejdůležitější silnice. Příjezd intervenčních vojsk vůbec neměl za následek pacifikaci rozhárané afghánské společnosti. Právě naopak vyvolal vlnu odporu, která pomohla rozšířit a sjednotit řady rebelů. Mudžáhidové postupně začali klást odpor, i když se zpočátku soustředili pouze na vlastní přežití.\n\nI Babrak Karmal si uvědomoval, že příchod vojsk způsobil nárůst nepokojů, a žádal, aby 40. armáda přikročila k potlačení vzbouřenců, protože na afghánskou armádu se už nemohl spolehnout. Sovětští vojáci byli zatažení do bojů proti městským povstáním, domorodým armádám (tzv. \"laškar\") a někdy i proti vzbouřeným jednotkám afghánské armády. Opoziční síly zpočátku nejčastěji bojovaly otevřeně, a tak s nimi sovětské letectvo a dělostřelectvo nemělo těžkou práci. Tento stav se však postupně změnil.\n\nSovětské síly tak byly zataženy do konfliktu omezeného rozsahu s nejasnými vyhlídkami na konec. Morálka a podpora mudžahedínů postupně narůstala, zatímco domácí kritika konfliktu v Sovětském svazu narůstala.\n\nV 80. letech získali afghánští mudžáhidi podporu USA, Pákistánu, Saúdské Arábie, Spojeného království a Číny. Kromě potravin a dopravních prostředků poskytovali spojenci mudžáhidům i zbraně. Pro pokrytí pomoci nakupovali zbraně ve třetích zemích, mezi jiným i v Československu. CIA se také podílela na školení mudžahedínů v partyzánském způsobu boje. V pozdější fázi války dodala CIA partyzánům i výkonné protiletadlové raketové komplety země-vzduch FIM-92 Stinger, které do značné míry snížily sovětskou výhodu v letecké převaze a přispěly k vysokým ztrátám vrtulníků a dopravních letadel.\n\nVyjednávání OSN o stažení vojsk z Afghánistánu začala po nástupu Gorbačova v dubnu 1988 na půdě OSN. Plán počítal s odsunem vojsk v průběhu 10 měsíců. Sovětská vojska v počtu asi 115 000 mužů se ze země stáhla 15. února 1989 na základě mezinárodních dohod na konci osmdesátých let 20. století. Přispělo k tomu i blokování vývozu obilí do SSSR z USA. Oficiální ztráty Sovětského svazu ve válce představují 14 453 mrtvých a 312 zajatých nebo nezvěstných, odhady mluví až o pětinásobku. 53 753 vojáků bylo raněno nebo utrpělo jiné trauma, až 415 932 nasazených vojáků v průběhu své služby překonalo chorobu (hepatitidu, tyfus nebo jiné onemocnění). Asi 10 751 mužů bylo v důsledku války zmrzačeno. Sověti také ztratili 451 leteckých prostředků (z toho 333 vrtulníků), 147 tanků a 1 314 obrněných vozů a bojových vozidel pěchoty .\n\nOdhady počtu obětí na afghánské straně se pohybují mezi 670 000 až 2 miliony, z velké většiny civilistů. 5-10 milionů Afghánců uteklo před válkou do sousedního Pákistánu a Íránu (asi třetina předválečné populace). Afghánci tvořili v 80. letech až polovinu světových uprchlíků.\n\nVálka v Afghánistánu narušila uvolňování vztahů mezi Spojenými státy a Sovětským svazem (détente), ke kterému docházelo v průběhu 70. let a je považována za nebezpečné stádium studené války. Válka značně oslabila sovětské ozbrojené síly a znamenala i výraznou ekonomickou zátěž. V důsledku sovětské intervence několik zemí, v čele s USA, bojkotovalo letní olympijské hry v Moskvě v roce 1980.\n\nSpolu s koncem války a stahováním sovětských vojsk ustala stejně rychle mezi lety 1988 a 1989 i podpora mudžáhedínů ze strany Spojených států. Náhle nastalé „mocenské vakuum“ nad zpustošeným Afghánistánem vyplnily různé jednotlivé (a bohatě vyzbrojené) mudžáhedínské frakce, mezi kterými se následně rozpoutal boj o moc, který trval dalších cca 7 let a mezitím přerostl do rozměrů občanské války. Neutěšená situace v zemi pro tu většinu muslimů-mudžáhedínů, která se po odražení sovětské okupace vrátila k obyčejnému životu, vyústila přibližně v roce 1994 ve vznik Tálibánu.\n\n\"Článek o dobytí Amínova paláce je založen na informacích uveřejněných na webu www.palba.cz (autor Pegeucko)\"\n\n\n"}
{"id": "176655", "url": "https://cs.wikipedia.org/wiki?curid=176655", "title": "Grand Prix Brazílie 1998", "text": "Grand Prix Brazílie 1998\n\nGrand Prix Brazílie ( XXVII Grande Pręmio do Brasil)\n\nStupně vítězů\n\n\n\n"}
{"id": "176657", "url": "https://cs.wikipedia.org/wiki?curid=176657", "title": "Nakáda", "text": "Nakáda\n\nNakáda (anglický přepis \"Naqada\") je město v jižním Egyptě (Horní Egypt), v guvernorátu Kená, situované na západním břehu Nilu a vzdálené cca 30 km na sever od Luxoru-Théb. Město zahrnuje vesnice jako Túch (Toukh), Chatára (Khatara), Danfík (Danfiq) a Zawajáda (Zawayada). Poblíž leží starověká nekropole z období předdynastického Egypta z doby okolo 4400–3000 př. n. l. Staroegyptské jméno tohoto města znělo Nubt („město zlata“). Z názvu města je odvozeno označení pro \"nakádskou kulturu\", která existovala zde a dalších místech podél řeky, jako například v okolí Badárí, Girzy (Gerzeh), Hierakonpole a Káu el-Kebíru (Qaw el-Kebir). Z období této kultury se zachovalo mnoho pozůstatků, umožňujících její přesné datování.\n\nNakádské období bylo poprvé rozděleno britským egyptologem Williamem Flindersem Petriem, který oblast prozkoumal v roce 1894. Období rozdělil do tří podobdobí:\n\nPetrieho časová posloupnost byla roku 1957 nahrazena posloupností Wernera Kaisera. Jeho posloupnost začíná kolem roku 4000 př. n. l., ale současná začíná ještě o něco dříve:\n\nToto období je také nazýváno amratien nebo amratské období podle naleziště el-Amra v Horním Egyptě. \n\nTato kultura byla rozšířena na území od naleziště Matmar na severu až k nalezišti Chór Bahan na jihu. \n\nPůvodně byla za předchůdce této kultury považována badárská kultura, z níž se vyvinula kultura Nakáda I. Existují však domněnky, že badárien se časově shodoval s touto fází Nakády. Protože vývoj nakádské kultury probíhal jižněji než je centrum badárské kultury, je možné, že zde badárien přetrval delší dobu.\n\nZemřelí byli pohřbíváni stejně jako v badárské kultuře ve skrčené poloze na levém boku, s hlavou směřující k jihu a tváří obrácenou na západ. Amerská kultura se však liší od badárské pohřební výbavou a keramikou.\n\nKeramika má na počátku tohoto časového období červený povrch s černým okrajem. Postupně však typ této keramiky mizí a i výzdoba jemným zdrsněním ustupuje. Objevuje se hladká červená keramika s plastickou výzdobou a bíle malovanými vzory s motivy geometrickými, zvířecími a rostlinnými. Někdy se objevuje i zobrazení lodi a lidských postav. Zobrazován je lovec (postava s lukem vedoucí na provazech psy) nebo vítězný bojovník (dvě postavy, z níž jedna je výrazně menší a má svázané ruce, nebo je nemá vůbec).\n\nKosmetické břidlicové palety začínají být vyřezávány do siluet zvířat z Nilského údolí.\n\nSpolečnost byla pravděpodobně již sociálně rozvrstvená a nálezy v hrobech naznačují tendenci k hierarchické organizaci.\n\nMezi domestikovaná zvířata patří v této době kozy, ovce, skot a prasata (zvířata byla nalezena jako obětní dary nebo jako malé hliněné sošky). Pěstoval se ječmen, pšenice, hrách, vikev a cicimek jujuba.\n\nTento časový úsek se též nazývá gerzská kultura nebo zkráceně gerzean podle naleziště Girza (el-Gerza). Tato kultura se rozšířila ze svého centra v okolí lokality Nakáda na sever do Nilské delty a na jih do Núbie. (V Dolním Egyptě však převládala kultura Maadí.) V Horním Egyptě byla nositeli této kultury především tři velká střediska: samotná Nakáda, dále Hierakonpolis a Abydos. Kolem Nilu však existovalo i množství menších osad.\n\nPokračovalo pohřbívání význačných jedinců do větších a stavebně složitějších hrobů, které započalo během období Nakáda I. Tyto hroby byly rozčleněny přepážkami ze sušených cihel s odděleními pro obětiny. Objevují se náznaky balení zemřelého do pruhů plátna (začínající balzamování) a skupinové pohřby. Chudší vrstvy však byly i nadále pohřbívány do malých oválných jam spoře vybavených obětními dary.\n\nVyráběla se keramika s hrubým povrchem, používaná jako užitková, a slínová keramika z vápenité hlíny, pocházející pravděpodobně z pouštních vádí (říčních koryt). Tato keramika byla používána jako obětní dar a byla zdobena okrově hnědou nebo rudou výzdobou na smetanově bílém podkladu. Převládajícím motivem výzdoby byla loď s kajutami a standartami. Objevují se zvlněná ucha.\n\nV tomto období došlo k rozvoji technologií těžby a opracování kamene, z něhož byly vyráběny kamenné nádoby.\n\nKosmetické palety nabývají jednoduchých pravoúhlých a kosodélníkových tvarů, ale začínají být zdobeny reliéfy. Zlepšilo se zpracování mědi, z níž začaly být vyráběny též sekery, čepele, náramky a prsteny.\n\nV této době se stává symbolem moci kamenná nebo hliněná palice, která je později typickou zbraní, kterou drží vítězný faraon.\n\nKromě produktů pěstovaných v předchozím období se pěstoval navíc len, vodní melouny a datle. Domestikován byl pes.\n\nToto období se též nazývá semainianské (podle pohřebiště poblíž es-Semainy). \n\nV období Nakáda III docházelo ke stěhování obyvatel z Horního Egypta směrem na sever a zakládání zdejších osad. Důvodem mohla být snaha ovládnout obchod s ostatními oblastmi východního Středomoří. Původní kultura Dolního Egypta (kultura Maadí) tak byla nahrazena hornoegyptskou nakádskou kulturou. Do tohoto období spadá vláda 0. dynastie egyptských králů.\n\nNa začátku tohoto období došlo pravděpodobně k prvnímu částečnému sjednocení Horního Egypta. Na nalezišti Nakáda bylo zjištěno zchudnutí pohřební výbavy a tato osada se v této době stala politicky bezvýznamnou.\n\nKonec období je spojen se sjednocením Horního a Dolního Egypta v jeden státní celek za vlády faraonů 0. dynastie.\n\nV Abydu byla z období 3200 př. n. l. nalezena hrobka U-j z 12 místnostmi v níž bylo nalezeno množství předmětů ze slonoviny a kostí, keramika a nádoby dovezené z Palestiny. Z této hrobky pochází 150 malých destiček, na kterých jsou vyryty znaky považované za předchůdce hieroglyfů. Německý archeolog Günter Dreyer se domnívá, že se jedná o hrobku panovníka (snad Štíra), který pravděpodobně vládl v 31. stol. př. n. l.\n\nVyráběná keramika nebyla nijak zdobena. Měla tvar hrnců s olivově hnědou barvou. V bohatých hrobech ale byly také nalezeny vysoké nádoby válcovitého tvaru s dekorativními držadly. Ty však byly používány jako vázy, místo nádob vyráběných v předchozí době z kamene.\n\nV Hierakonpoli byly nalezeny předměty zdobené výjevy pravděpodobně související se sjednocením Horního a Dolního Egypta. Jsou to: palice krále Štíra, palice a paleta krále Narmera. Výzdoba na nich znázorňuje válečné zajatce a mrtvé nepřátele. V místě delty Nilu však nebyly dosud nalezeny žádné stopy po násilném sjednocení.\n\nDo této dynastie zařadil Werner Kaiser panovníky se jmény Iri-Hór, Ka'a a Narmer. (Narmer bývá také zařazován do 1. dynastie.) \n\nJméno Iri-Hór bylo nalezeno v hrobce v Abydu; jméno krále Ka'a pochází také z abydské hrobky, ale bylo též objeveno na severu Egypta v lokalitě Tell Ibrahím Avad a ve středním Izraeli na nalezišti Lod. Lze proto usuzovat, že faraon Ka'a měl pod svou mocí území velkého rozsahu. Avšak pouze u Narmera existují důkazy, že vládl sjednocenému Egyptu. Dokládají to bílá a červená koruna znázorněná na Narmerově paletě. Protože neznáme jeho \"nisut-bitej\" (trůnní jméno), bývá ztotožňován s legendárním faraonem Menim, který podle kronikáře Manetha Egypt sjednotil.\n\nNěkdy je do této dynastie zařazován král Štír (Serek), jehož jméno vepsané do serechu nalezeno na severu Egypta, ve východní části nilské delty v lokalitě Minšat abú Omar. Také mu je přisuzována hrobka U-j nacházející se na pohřebišti v Abydu.\n\nJméno Nakáda, zapisováno jako „Naquahdah“, se objevuje v seriálu \"Hvězdná brána\" (Stargate), kde označuje fiktivní látku, supertěžký a supravodivý kov s velkým energetickým potenciálem.\n\n"}
{"id": "176658", "url": "https://cs.wikipedia.org/wiki?curid=176658", "title": "Rock Bottom", "text": "Rock Bottom\n\nRock Bottom (Houpni zadkem) je píseň německé skupiny Scooter z alba Who's Got the Last Laugh Now? z roku 2005. Jako singl vyšla píseň v roce 2006. Singl Rock Bottom vyšel pouze v Nizozemsku. Singl obsahuje i videoklip.\n\n"}
{"id": "176660", "url": "https://cs.wikipedia.org/wiki?curid=176660", "title": "Back in the UK", "text": "Back in the UK\n\n„Back in the UK“ (Zpět ve Velké Británii) je píseň německé skupiny Scooter z alba Our Happy Hardcore z roku 1996. Jako singl vyšla píseň v roce 1995. V Irsku vyšla speciální verze singlu pod názvem „Back in Ireland“ (Jediná změna spočívá v názvu a refrénu, kde \"„Back In Ireland“\" nahradilo \"„Back In The UK“\". Píseň nemá vlastní videoklip.). Videoklip je černobílý a Scooter se v něm ocitají v roli detektivů, kteří vyšetřují podivné události v jednom hotelu.\n\n"}
{"id": "176662", "url": "https://cs.wikipedia.org/wiki?curid=176662", "title": "LGM-118", "text": "LGM-118\n\nLGM-118 Peacekeeper je americká mezikontinentální balistická střela (tzv. ICBM) známá též pod názvem „MX“ („Missile-eXperimental“). Podle amerického kódového označení z roku 1962 šlo o balistickou střelu odpalovanou ze zpevněného sila.\n\nV roce 1966 se USAF začalo zabývat náhradou svých starých raket LGM-30 Minuteman novým systémem včetně mobilní verze. Tomuto projektu bylo přiděleno kódové označení Weapons System 120A, ale vývoj byl v r. 1967 zrušen Kongresem USA.\n\nV roce 1972 začaly designové práce na novém návrhu. Výsledkem tohoto programu, zvaného „Missile-X“, odtud zkratka „MX“, měla být ICBM z vícenásobnými hlavicemi MIRV, která by mohla být odpalována z mobilních železničních ramp, upravených transportních letadel i ze starých statických sil pro rakety Minuteman. Kvůli nebezpečí z prodlení byly ale zahájeny práce na ICBM poháněné pevnými palivy, ze které měla být později vyvinuta mobilní varianta.\n\nV roce 1977 byly dokončeny návrhové práce, avšak kongres se vzepřel myšlence na využití statických sil Minutemanů (vyhodnocených jako příliš zranitelné) a dal letectvu roční odklad, aby mohla být dokončena mobilní varianta. USAF přišlo s návrhem vybudování 4600 mobilních lehkých úkrytů (MPS -Mobile Protective Shelters), do nichž by bylo ukryto 200 střel MX, přičemž ve zbylých úkrytech by byly makety - sovětská rozvědka by tak nevěděla, kde jsou skutečné rakety a kde makety. Tento návrh byl schválen v r. 1979, přičemž bylo raketě projektu MX přiděleno označení MGM-118. Všechny části rakety byly dokončeny do června 1982.\n\nProjekt MPS byl ale v roce 1980 zrušen a tak bylo na počátku roku 1983 rozhodnuto, že budou rakety Peacekeeper přece jen umístěny v silech po raketách Minuteman.\n\nParadoxně tak došlo k situaci, že se program zdržel o 6 let a byly promrhány velké finanční prostředky.\n\nRakety byl přejmenovány z MGM-118 (Mobile, Guided ground-to-ground Missile) na LGM-118 (silo-Launched, Guided ground-to-ground Missile) a umístěny do sil Minutemanů, přičemž byly doplněny menšími, ale mobilními střelami MGM-134 Midgetman, které nesly jednu hlavici stejného typu jako Peacekeeper.\n\n17. června 1983 byl z Vandenberg AFB v Kalifornii úspěšně odpálen testovací exemplář LGM-118A, který uletěl 6700 km a poté úspěšně vypustil 6 cvičných hlavic na Kwajalein Missile Test Range v Pacifiku.\nPrvních 8 testovacích odpalů bylo provedeno z nadzemních ramp, zbylé již ze sil Minutemanů.\n\nSériová produkce se rozběhla v únoru 1984, v prosinci 1988 bylo všech 50 vyrobených Peacekeeperů ve svých silech.\n\nV roce 1986 byl schválen „Peacekeeper Rail Garrison plan“, jehož výsledkem bylo vyrobení dalších 50 Peacekeeperů, které byly umístěny na mobilní železniční podvozky, ale tento plán byl zrušen v roce 1991. Těmto raketám by bylo opět přiděleno označení MGM-118A.\n\nLGM-118A Peacekeeper je čtyřstupňová mezikontinentální balistická střela, která se skládá ze 3 částí:\n\n\nPBV Vehicle a Re-entry System tvoří 4. stupeň. PBV se odděluje ještě před opětovným vstupem do atmosféry.\n\nVýzbroj tvoří 10 samostatně naváděných hlavic Avco MK 21, každá s nukleární hlavicí W87 o ekvivalentu 300kT TNT.\n\nPrvní stupeň vyrobil Thiokol, druhý Aerojet, třetí Hercules a čtvrtý Rocketdyne. První 3 stupně jsou na tuhá paliva, čtvrtý pak na kapalná paliva s možností restartu.\n\nU Peacekeeperu byla poprvé na západě použita technologie studeného startu, při které je raketa ze sila vymrštěna plyny a zažehne se až ve vzduchu, čímž se předejde poškození sila. Raketa je před plyny chráněna kanystry, které při vymrštění odpadnou, což vytváří charakteristický obraz.\n\nLGM-118A je vybaven inerciální navigační jednotkou Rockwell Autonetics IRS (Inertial Reference Sphere), díky které dosahuje (podle některých pozorovatelů) kruhové odchylky do 120 metrů, což umožňuje použít LGM-118 k ničení bodových cílů vysoké důležitosti jako jsou střediska velení.\n\n\n\n\nPodle různých pramenů je ve službě 50 - 100 kusů střel. Podle posledních údajů byly vyřazeny v roce 2004.\n\n"}
{"id": "176664", "url": "https://cs.wikipedia.org/wiki?curid=176664", "title": "Doprava v Bratislavě", "text": "Doprava v Bratislavě\n\nBratislava je jako centrum celého Slovenska významným dopravním uzlem s rozsáhlou infrastrukturou městské i dálkové dopravy.\n\nMěstská hromadná dopravu ve slovenské metropoli je největší síť městské dopravy na Slovensku. Je tvořena třemi způsoby dopravy, konkrétně tramvajovou, trolejbusovou a autobusovou dopravou (po krátkou dobu byla jedna linka též i železniční); tramvaje tvoří páteř, trolejbusy je doplňují a autobusy zajišťují obsluhu některých sídlišť (včetně Petržalky) a různých dalších odlehlých míst. Funguje od roku 1895, kdy byl spuštěn provoz první tramvajové linky.\n\nV mnohých oblastech však je jejich kapacita nedostačující; výstavba metra právě do Petržalky a do centra města sice byla na konci 80. let zahájena; těsně před sametovou revolucí byla zastavena a od této doby se již v stavbě nepokračovalo. Mnohokrát došlo ke změně koncepce celé dráhy, na počátku 21. století se tak počítá se systémem rychlodrážní tramvaje. Začátek její výstavby byl plánován na rok 2009, stavba však nebyla započata. Vybudování rychlodrážního dopravního systému je jeden z největších problémů městské dopravy ve slovenské metropoli. Též problematický je i stárnoucí vozový park autobusů, potažmo tramvají.\n\nPod názvem Bratislavská integrovaná doprava (BID) operuje integrovaný dopravní systém, který umožňuje užívání společných jízdenek v celém Bratislavském kraji. Dopravu zajišťuje městem vlastněná akciová společnost Dopravní podnik Bratislava a obsluhuje všechny obydlené části města Bratislava a některé okolní obce, například část obce Chorvátsky Grob, místní část Čierna Voda v rámci BID. Kromě těchto linek DPB provozuje linky do rakouské obce Wolfsthal, města Hainburg an der Donau a maďarské obce Rajka (linky mají specifické tarifní podmínky). Tyto linky tvořily až do roku 2011 třetí tarifní pásmo, vlastní město bylo rozděleno na dvě tarifní pásma. První zahrnovalo centrální nejhustěji zalidněnou část města, kde na území o rozloze kolem 125 km² žije okolo 300 tisíc obyvatel a která se skládá z městských částí Staré Město, Nové Město, Ružinov, Karlova ves a Petržalka, druhé pásmo zahrnovalo zbylé městské části. \n\nJízdenky je možné zakoupit v automatech na zastávkách, v síti smluvních prodejců (převážně stánky), nebo v prodejnách dopravního podniku. Je možné zakoupit si i předplacenou jízdenku. Od 17. listopadu 2008 přibyla možnost zakoupení jízdenky prostřednictvím zaslání SMS zprávy. Od února 2009 je možné zakoupit si předplacenou jízdenku přes internet. Od srpna 2011 byla zrušena možnost zakoupení jízdenky na jednotlivá pásma, čímž se pásma zrušila a zbylo tak už pouze jeden typ jízdenky platný pro celé město. Zároveň již není třeba kupovat si zvlášť jízdenku na noční spoje.\n\nDo Bratislavy vedou čtyři dálnice – dálnice D1, dálnice D2 spojující českou dálnici D2 s dálnicí M15 do Maďarska, dálnice D4 spojující dálnici A6 z Rakouska s D2. Tyto významné tepny spolu spojují čtyřpruhové komunikace probíhající městem mimo jeho jádro (přes Petržalku a kolem letiště). Vnější obchvat Bratislavy, dálnice D4, je až na malou část při rakouské hranici v plánovací fázi. V Bratislavě vede přes Dunaj celkem pět mostů, z toho dva jsou dálniční. Součástí D4 bude šestý most.\n\nNachází se tu i tunel Sitina mezi Mlynskou dolinou a Lamačem, který je součástí dálnice D2 do ČR a byl zprovozněn 24. června 2007.\n\nHistorickým jádrem žádné důležité tepny nevedou (pouze jej obcházejí); to je pro dopravu uzavřeno a nacházejí se tam pěší zóny.\n\nMěsto je významným železničním uzlem, pro osobní dopravu je rozhodujícím nádražím Bratislava hlavná stanica, pro nákladní dopravu pak seřaďovací nádraží Bratislava východ, dále je zde mnoho dalších významných železničních stanic (Bratislava-Petržalka, Bratislava-Nové Mesto, Bratislava-Vinohrady apod.) Významné směry železniční dopravy kopírují ty dálniční; spoje směřují jak do Česka, tak i do slovenského vnitrozemí, též i do Maďarska a Rakouska.\n\nHlavní a jediný vzdušný přístav je Letiště M. R. Štefánika. Jedná se o největší letiště v republice (zaujímá rozlohu 477 ha).\n\n"}
{"id": "176665", "url": "https://cs.wikipedia.org/wiki?curid=176665", "title": "Kostel svatého Salvátora", "text": "Kostel svatého Salvátora\n\nKostelů zasvěcených svatému Salvátoru je více:\n\n\n\n\na další...\n\n"}
{"id": "176666", "url": "https://cs.wikipedia.org/wiki?curid=176666", "title": "Jiří Pospíšil", "text": "Jiří Pospíšil\n\nJiří Pospíšil (* 24. listopadu 1975 Chomutov) je český politik, v letech 2010 až 2014 místopředseda ODS a v letech 2002 až 2014 poslanec Parlamentu České republiky. Od roku 2014 je poslancem Evropského parlamentu za TOP 09, jejímž členem se stal roku 2017 a kterou v období 2017–2019 vedl. V říjnu 2018 se stal zastupitelem hlavního města Prahy. Působí též jako předseda správní rady Museum Kampa – Nadace Jana a Medy Mládkových.\n\nV minulosti zastával úřad ministra spravedlnosti, nejdříve v letech 2006–2009 v první a druhé vládě Mirka Topolánka, a opět mezi roky 2010–2012 v kabinetu Petra Nečase. V období 2006–2007 a 2010–2011 byl předsedou Legislativní rady vlády. V letech 2009–2010 byl také děkanem Fakulty právnické Západočeské univerzity v Plzni. Od prosince 2012 do srpna 2013 byl místopředsedou Poslanecké sněmovny.\n\nVystudoval gymnázium na Mikulášském náměstí v Plzni. V roce 1999 ukončil studium na Právnické fakultě Západočeské univerzity v Plzni. V roce 2002 získal titul JUDr.\n\nOd roku 2007 je členem redakční rady časopisu Státní zastupitelství.\n\n29. září 2009 rektor Západočeské univerzity v Plzni Josef Průša dočasně pověřil Jiřího Pospíšila funkcí děkana Právnické fakulty, když děkan Zachariáš a proděkani Tomažič a Kindl se pod tlakem médií vzdali funkcí poté, co byli obvinění z plagiátorství. V listopadu 2009 se stal po volbě děkanem oficiálně.\n\nJe dlouholetým spolupracovníkem významné české mecenášky umění Medy Mládkové. Je členem správní rady Nadace Jana a Medy Mládkových, která spravuje Museum Kampa umístěné v prostorách Sovových mlýnů na pražské Kampě.\n\nJiří Pospíšil žije od roku 2018 v Praze.\n\nV roce 1994 vstoupil do ODA, ještě v komunálních volbách roku 1998 za ODA neúspěšně kandidoval do zastupitelstva města Plzeň. Profesně se tehdy uvádí jako student ZČU. V roce 1998 pak vstoupil do ODS a spoluzaložil regionální sdružení Mladých konzervativců v Plzni.\n\nVe volbách v roce 2002 byl zvolen do poslanecké sněmovny za ODS (volební obvod Plzeňský kraj). Byl místopředsedou sněmovního ústavněprávního výboru. Mandát poslance obhájil ve volbách v roce 2006. Byl členem ústavněprávního výboru. Opětovně byl do sněmovny zvolen ve volbách v roce 2010. Od prosince 2012 je místopředsedou organizačního výboru sněmovny. V rozmezí 2000–2004 působil jako zastupitel Plzeňského kraje, opětovně zvolen v roce 2012.\n\nV první vládě Mirka Topolánka i druhé vládě Mirka Topolánka zastával v letech 2006–2009 post ministra spravedlnosti. Jako ministr odvolal v roce 2007 vrchního státního zástupce Jiřího Kulvejta a novým jmenoval Vlastimila Rampulu, toho však později, zejména z důvodu účelového protahování ve vyšetřování některých kauz, taktéž odvolal. V médiích se také zastal nového náměstka Libora Grygárka s tím, že je přesvědčen o jeho vysokých odborných předpokladech.\n\nDo funkce ministra spravedlnosti se vrátil s kabinetem Petra Nečase v roce 2010 a v téže době se na volebním kongresu ODS v červnu 2010 stal jedním z místopředsedů strany. Od července 2010 do července 2011 působil jako předseda Legislativní rady vlády. V průběhu roku 2010 vláda odvolala Nejvyšší státní zástupkyni Renátu Veseckou a do této funkce byl na návrh Jiřího Pospíšila jmenován tehdejší zástupce českého státu u Eurojustu v Haagu Pavel Zeman. Vedle přípravy rozsáhlých právních kodifikací došlo za ministra Pospíšila ke zrychlení soudního řízení o více než jednu třetinu nebo navýšení počtu pracujících vězňů o téměř 20 procent. 27. června 2012 byl ovšem prezidentem Václavem Klausem z funkce ministra spravedlnosti odvolán na návrh předsedy vlády Petra Nečase. Oficiálním důvodem bylo manažerské selhání při řízení resortu; tento důvod ale řada politiků i odborníků označila za zástupný a jako skutečný důvod uvedla Pospíšilův úmysl jmenovat Lenku Bradáčovou do funkce vrchní státní zástupkyně v Praze. S tím nesouhlasila část politické scény, včetně části Pospíšilovy ODS. Proti Pospíšilovu odvolání bylo uspořádáno několik demonstrací a některé nevládní protikorupční organizace vyzvaly premiéra kvůli odvolání ministra spravedlnosti k rezignaci. V krajských volbách 2012 pak jako lídr vedl kandidátku ODS v Plzeňském kraji, kde se ODS podařilo nakonec zvítězit se ziskem 26,5 % a porazit sociální demokracii. Plzeňský kraj byl také jediným krajem, kde zvítězila ODS. Hejtmanem se ale nestal, protože koalici uzavřela ve volbách druhá ČSSD s třetí KSČM. Od 19. prosince 2012 do 28. srpna 2013 zastával pozici místopředsedy Poslanecké sněmovny.\n\nV Topolánkově vládě Pospíšil prosadil z pozice ministra spravedlnosti mj. přijetí nového trestního zákoníku, v Nečasově vládě pak mj. nový občanský zákoník a nový zákon o obchodních korporacích. Tím došlo ke kompletní rekodifikaci českého soukromého práva. Za Pospíšila byl také přijat nový zákon o trestní odpovědnosti právnických osob a řízení proti nim či nový zákon o obětech trestných činů.\n\nVe volbách do Poslanecké sněmovny PČR v roce 2013 kandidoval v Plzeňském kraji jako lídr ODS a byl zvolen s druhým nejvyšším procentuálním počtem preferenčních hlasů. Od 5. prosince zastával pozici místopředsedy sněmovního ústavněprávního výboru, ze které však po vystoupení z ODS později sám odstoupil.\n\nNa 24. kongresu ODS kandidoval na post 1. místopředsedy ODS, získal 193 hlasů delegátů a nebyl tak zvolen. Porazil jej Jan Zahradil. Neuspěl ani v první volbě řadových místopředsedů. Spolu s Petrem Sokolem postoupil až do třetího kola volby, ale ani jeden z nich nezískal dostatečný počet hlasů. Získal nominaci i ve druhé volbě, ale vzdal se jí.\n\nDne 30. ledna 2014 odešel z ODS. Důvodem podle něj byla oboustranná ztráta důvěry u nemalé části členů a funkcionářů ODS. Odchodem chtěl také umožnit, aby byla ODS jednotná a schopná úspěšně realizovat svůj restart. Poslanecký mandát si ponechal. Zároveň oznámil, že možná požádá Poslanecký klub TOP 09 a STAN o spolupráci (vstupovat do žádné strany však podle svých slov nehodlal).\n\nVe volbách do Evropského parlamentu v roce 2014 kandidoval z pozice nestraníka za TOP 09 a STAN na 2. místě jejich kandidátky. Získal 77 724 preferenčních hlasů (v rámci voleb vůbec nejvíce; 32,15 %), přeskočil tak lídra kandidátky Luďka Niedermayera a byl zvolen poslancem Evropského parlamentu. Vzhledem k neslučitelnosti funkcí rezignoval dne 20. června 2014 na mandát poslance Poslanecké sněmovny PČR, ve Sněmovně ho nahradil Vladislav Vilímec. Pospíšil působí ve Výboru pro vnitřní trh a ochranu spotřebitelů (IMCO). „Chci dbát na to, aby EU při tvorbě norem a zákonů nezacházela příliš daleko a nesnažila se chránit občany i tam, kde o to nestojí. Podpořím také studentskou mobilitu formou výměnných programů jako je Erasmus.“\n\nV lednu 2016 v rozhovoru pro \"Hospodářské noviny\" uvedl, že vážně uvažuje o kandidatuře v nastávajících prezidentských volbách v roce 2018. Zda bude opravdu kandidovat na prezidenta, slíbil prozradit na jaře 2017. V krajských volbách v roce 2016 obhájil svůj mandát krajského zastupitele v Plzeňském kraji, a to jako nestraník za TOP 09, když se vlivem preferenčních hlasů posunul z posledního místa kandidátky této strany na místo první. Na mandát pak v lednu 2018 rezignoval, vystřídal jej Jaroslav Lobkowicz.\n\nV říjnu 2017 podal členskou přihlášku do TOP 09, o den později byl do strany přijat. V listopadu 2017 byl zvolen předsedou TOP 09, získal 147 hlasů ze 177 možných hlasů. Jeho protikandidát Pavel Němec obdržel pouze 13 hlasů.\n\nVe volbách do Zastupitelstva hlavního města Prahy v roce 2018 byl z pozice člena TOP 09 lídrem kandidátky subjektu s názvem \"„TOP 09 a Starostové (STAN) ve spolupráci s KDU-ČSL, LES a Demokraty Jana Kasla – ‚Spojené síly pro Prahu‘“\" a tudíž i kandidátem tohoto uskupení na post pražského primátora. Ve volbách získal mandát zastupitele hlavního města Prahy, obdržel 77 850 preferenčních hlasů.\n\nVe volbách do Evropského parlamentu v květnu 2019 obhájil jako člen TOP 09 mandát europoslance z pozice lídra kandidátky subjektu s názvem \"\"Starostové (STAN) s regionálními partnery a TOP 09\"\". Získal sice 37 231 preferenčních hlasů, ale přeskočil jej jeho stranický kolega Luděk Niedermayer. Uskupení však obdrželo 3 mandáty, takže europoslancem zůstal.\n\nNa konci srpna 2019 oznámil, že nebude na podzimním sněmu TOP 09 obhajovat pozici předsedy strany. Podle svých slov se chce soustředit na výkon mandátů europoslance a zastupitele hlavního města Prahy. V listopadu 2019 tak byla jeho nástupkyní zvolena Markéta Pekarová Adamová. Kandidoval pak ještě na funkci řadového místopředsedy, ale neuspěl.\n\nČást kariéry Jiřího Pospíšila byla spojována s plzeňským podnikatelem Romanem Jurečkem, který je novináři označován ze jednoho z kmotrů ODS.\n\nJiří Pospíšil v prvním období v křesle ministra spravedlnosti podpořil nejvyšší státní zástupkyni Renatu Veseckou při postupu v kauze Čunek, kdy došlo den před podáním obžaloby k odejmutí případu státnímu zástupci. Tento postup podpořilo svým právním posudkem jako jediné právě ministerstvo pod vedením Jiřího Pospíšila. V Nečasově vládě dle médií Pospíšil předchozí chyby napravil – prosadil odvolání Vesecké, kterou nahradil novým nejvyšším státním zástupcem Pavlem Zemanem a připravil nový zákon o státním zastupitelství, který měl výrazně posílit nezávislost veřejné žaloby. Po vleklých soudních sporech prosadil i odvolání vrchního státního zástupce v Praze Vlastimila Rampuly, kterého předtím sám do funkce jmenoval, a za jehož éry se veřejné žalobě nedařilo dotáhnout do konce velké korupční kauzy.\n\nV roce 2007 (v rámci tzv. kauzy Čunek) odvolal z podnětu tehdejší nejvyšší státní zástupkyně Renaty Vesecké z funkce olomouckého vrchního státního zástupce Ivo Ištvana. Tento Pospíšilův zásah však soud shledal nezákonným a Ivo Ištvan byl proto do funkce po čtyřech letech reinstalován.\n\nV červenci 2009 byl Jiří Pospíšil v Toskánsku, kde se setkal s generálním ředitelem ČEZ Martinem Romanem a se správcem systému exekucí Pavlem Šikošem. Krátce před setkáním s generálním ředitelem Martinem Romanem, hlasoval Jiří Pospíšil ve třetím čtení pro přílepek „lex ČEZ“ k zákonu o spotřební dani, který zajistil ČEZu emisní povolenky v hodnotě 68 miliard korun.\n\nV říjnu 2010 po rezignaci na funkci děkana Právnické fakulty v Plzni podpořil do funkce děkana kontroverzního Květoslava Růžičku před favorizovaným Karlem Eliášem.\n\nPoté, co web gaynet.cz přinesl v květnu 2010 spekulaci o údajném Pospíšilově milostném vztahu s Václavem Moravcem, se toto tvrzení objevilo i v dalších médiích, ale již o 4 měsíce dříve se zmínka o Pospíšilově orientaci objevila například v příloze Kavárna deníku MF Dnes. Veřejně se však k těmto osobním otázkám nevyjadřuje. Expremiér Mirek Topolánek v rozhovoru pro server Česká-justice.cz v březnu 2014 uvedl, že Pospíšila před nástupem do stínové vlády v roce 2003 vyzval ke coming outu, aby nemohl být vydíratelný. Při jeho odvolání z funkce pak údajně označil za chybu, že tak nikdy neučinil. Jiří Pospíšil uvedl, že mu Topolánek nic podobného neřekl.\n\nV červnu 2014 pak v pořadu České televize \"168 hodin\" uvedl, že nemá klasickou rodinu, manželku, děti a žije sám. Dodal, že asi proto hrají v jeho životě významnou roli starší ženy (konkrétně mluvil o Věře Janouškové a Medě Mládkové), které jej obohacují duchovně a nikoliv jinak. Vše uzavřel s tím, že v tom není žádná vypočítavost, ale možná jeho přirozenost.\n\nV souvislosti s podzimními volbami do Zastupitelstva hlavního města Prahy v roce 2018 změnil Pospíšil dosavadní plzeňskou adresu pobytu; od jara 2018 je hlášený v Praze.\n\n"}
{"id": "176673", "url": "https://cs.wikipedia.org/wiki?curid=176673", "title": "Domácnost", "text": "Domácnost\n\nDomácnost je základní prvek teorie spotřebitele v mikroekonomii. Zároveň je definována v soukromém právu.\n\nDomácnost je základní společenský a ekonomický subjekt (respektive společenská entita), který přichází na trh za účelem uspokojení svých potřeb. Příslušníci jednotlivých domácností si potřebují nebo i sami chtějí na trhu opatřit užitečné nebo vzácné statky určené pro jejich spotřebu. Vystupují jako kupující na trhu výrobků a služeb. Domácnosti v tomto kontextu chápeme vždy jakožto skupiny fyzických osob, které jsou nositeli konkrétních osobních a skupinových potřeb. V této roli se domácnost, reprezentovaná vždy skupinou nějakých konkrétních fyzických osob, nazývá spotřebitel. Domácnosti vystupují na trhu také jako prodávající. Jsou totiž výhradními vlastníky výrobních faktorů (práce, půda, kapitál). Na trhu výrobních faktorů je prodávají firmám, aby posléze mohly za příjmy (důchody) z výrobních faktorů nakupovat výrobky pro spotřebu.\n\nUvnitř domácnosti probíhá netržní pospolné hospodářství, kterým se ekonomie prakticky nezabývá.\n\nMetodickou pomůckou pro tento účel je rodinný rozpočet.\n\nPodle § 115 dřívějšího občanského zákoníku, platného do 31. prosince 2013, platilo, že domácnost tvoří fyzické osoby, které spolu trvale žijí a společně uhrazují náklady na své potřeby. Tato definice byla všeobecně přijímána ve všech oblastech práva a do tehdejšího občanského zákoníku nedoznala změn. Například Výklad č. 27 k zákonu o vodovodech a kanalizacích a souvisejícím právním předpisům obsahoval tuto definici domácnosti: „\"Pojem domácnosti je upraven v ust. § 115 Obč. z. jako trvalé spolužití fyzických osob, které společně hradí náklady na své potřeby. Spolužití je trvalé, jestliže objektivně zjistitelné okolnosti svědčí o úmyslu osob založit a vést takové spolužití, nikoliv pouze na přechodnou dobu (Občanský zákoník - komentář, s. 323, C. H. Beck, 7. vydání, 2002). Žádný právní předpis nespojuje domácnost s určitou nemovitostí. Společné bydlení (nadto v objektu určeném k bydlení, resp. k trvalému bydlení) není ani bezpodmínečným výrazem společného žití.\"“\n\nOd dne 1. ledna 2014 již tato definice nemá oporu v právních předpisech. Nový občanský zákoník domácnost výslovně nedefinuje a užívá tento pojem v různých souvislostech a významech, ačkoli podle jeho důvodové zprávy sice nejsou „rodina“ ani „domácnost“ subjekty práva, ale přesto jde o pojmy zaužívané a jednoznačně chápané, s nimiž právní řád běžně pracuje. Sám zákon pak výslovně upravuje pojem \"rodinná domácnost\" (např. § 690 a násl.), přičemž je tím myšleno společné obydlí dané rodiny (§ 743). Z jiného ustanovení (§ 1177) vyplývá oznamovací povinnost nového vlastníka bytové jednotky o počtu „osob, které budou mít v bytě domácnost“, přičemž s nimi nemusí přímo bydlet.\n\n\n"}
{"id": "176676", "url": "https://cs.wikipedia.org/wiki?curid=176676", "title": "Quest", "text": "Quest\n\nQuest se nejčastěji vyskytuje v RPG hrách (výjimečně v jiných žánrech). Jde o úkol, který hráč nebo skupina hráčů plní za účelem získání odměny. Odměnou může být zisk zkušeností, nová schopnost nebo kouzlo, cenný předmět, herní měna, přístup k novým místům, postup ve hře, nebo kombinace předchozích.\n\nNěkteré questy se dají splnit za pár minut, některé trvají hodiny, nebo dokonce dny a týdny. Obecně platí, že čím delší doba a úsilí potřebné pro splnění, tím lepší odměna.\n\nDalší funkcí questů je zpomalení postupu hráče a přerušování stereotypů (například jednotvárné zabíjení monster).\n\nExistují i vedlejší questy, jejichž splnění není pro postup ve hře nutné. Mohou ale hráči přinést různé výhody.\n\nZabíjecí quest nutí hráče zabít určitý počet monster, nebo určitou herní postavu. Často je nutné také zadavateli questu přinést nějaký důkaz jeho splnění, například zvířecí ohony nebo useknutou hlavu.\n\nDalším druhem je tzv. doručovací quest. V něm je nutné donést určitou zásilku (předmět, zprávu) z jednoho místa do druhého. Takovýto úkol může hráče posílat skrz nebezpečné území, nebo někdy bývá přítomen časový limit.\n\nSběrný quest hráči ukládá sehnat určité předměty, například květiny k vytvoření lektvaru nebo součástky k sestrojení zařízení.\n\nPosledním typem je eskortovací quest, ve kterém je nutné doprovodit nějakou přátelskou postavu přes nebezpečné území, aniž by byla zabita. Zde často bývají problémy s umělou inteligencí NPC, kdy se chová nepředvídatelně nebo nemůže najít cestu.\n\nExistují ještě další druhy questů (například puzzle questy, ve kterých musíte vyřešit nějakou hádanku, atd.), ale ty jsou méně časté.\n"}
{"id": "176677", "url": "https://cs.wikipedia.org/wiki?curid=176677", "title": "Jozef Bednárik", "text": "Jozef Bednárik\n\nJozef Bednárik (17. září 1947 Zeleneč – 22. srpna 2013 Bratislava) byl slovenský herec a divadelní režisér.\n\nV roce 1970 absolvoval studium herectví na VŠMU v Bratislavě. V letech 1971–1981 byl hercem a od roku 1981 režisérem Divadla Andreje Bagara. Je režisérem bývalého Divadla Z ze Zelenče.\n\nJako host režíroval divadelní představení v Bratislavě, Brně, Praze i jinde ve světě. V Čechách je jeho jméno spojeno především s režií muzikálových projektů (\"Dracula\" Karla Svobody, \"Johanka z Arku\" Ondřeje Soukupa, \"Angelika\" Michala Davida a Mona Lisa). Věnoval se rovněž operní režii. Proslul zejména operními inscenacemi ve Slovenském národním Divadle v Bratislavě koncem 80. let 20. století (\"Faust a Markétka\", \"Hoffmanovy povídky\"). Ve Slovenském národním divadle režíroval představení \"Princezna Turandott\", ve Státní opeře Praha inscenaci \"Manonn Lescaut\" (2007).\n\nV Národním divadlem v Praze režíroval balety Malý pan Friedemann a Psycho (1993), Čajkovskij (1994) a Coppélia (1995), opery Roméo et Juliette (1994) a Carmen (1999).\n\nVystupoval také v Televizi Nova jako jeden z porotců taneční show \"Bailando\".\n\n22. srpna 2013 večer, krátce před 21:00, zemřel v bratislavské univerzitní nemocnici ve věku 65 let. Jako příčina úmrtí bylo uvedeno úplné metabolické a kardiální selhání.\n\n"}
{"id": "176679", "url": "https://cs.wikipedia.org/wiki?curid=176679", "title": "Carlo Ponti", "text": "Carlo Ponti\n\nCarlo Ponti (11. prosince 1912 Magenta, Provincie Milano, Itálie – 10. ledna 2007, Ženeva, Švýcarsko) byl světově proslulý italský producent. Od roku 1941 produkoval na 140 snímků, mezi nimi i filmy \"Silnice\" Federica Felliniho, \"Včera, dnes a zítra\" Vittoria De Sicy, \"Doktor Živago\" Dona Leana či \"Zvětšenina\" Michelangela Antonioniho.\n\nCarlo Ponti při své producentské tvorbě spolupracoval s nejvýznamnějšími režiséry světové kinematografie. Produkoval také snímek \"Hoří, má panenko\" režiséra Miloše Formana.\n\nPo studiích práv na Milánské univerzitě a krátkodobé praxi v advokátní kanceláři svého otce (1935–1938) odstartoval svoji kariéru filmového producenta ve společnosti \"Artisti Tecnici Associati (ATA)\" v Miláně.\n\nRoku 1951 založil společně s Dino de Laurentiisem produkční společnost \"Ponti-De Laurentiis\", která mimo jiné se společností \"Toto a Colori\" produkovala první italský barevný film.\n\nV roce 1950 při jedné ze soutěží krásy Miss Říma potkal šestnáctiletou dívku, která se jmenovala Sofie Villani Scicolone. Pro ni později vymyslel pseudonym Sophia Loren. Dne 17. září 1957 pak uzavřeli sňatek poté, co se Ponti nechal v Mexiku rozvést se svou první ženou Giulianou Fiastri. Rozvod byl však v Itálii anulován a neuznán, neboť katolická církev tehdy rozvody neumožňovala. Proto byl obviněn z bigamie, což mělo v roce 1962 za následek také anulování sňatku se Sofií Lorenovou. On i Sophia Lorenová, jakož i jeho první žena se v důsledku toho rozhodli přijmout francouzské státní občanství. Ve Francii jim byl rozvod v roce 1966 umožněn a téhož roku dne 9. dubna byl sňatek se Sophií Loren znova zopakován.\n\nMěl tři syny: Carlo Ponti jr., někdejší herec a dnes dirigent kalifornského San Bernardino Symphony Orchestra, a Edoardo Ponti, režisér a scenárista, jsou děti pocházející z manželství se Sofií Lorenovou. Alex Ponti, dnes filmový producent, pochází z Pontiho prvního manželství.\n\nZemřel v noci na 10. ledna 2007 na zápal plic. Pohřben byl v jeho rodném městě Magenta v provincii Milano.\n"}
{"id": "176681", "url": "https://cs.wikipedia.org/wiki?curid=176681", "title": "Železniční stanice Bratislava-Petržalka", "text": "Železniční stanice Bratislava-Petržalka\n\nBratislava-Petržalka\nje železniční stanice v Petržalce, jedné z částí Bratislavy\n. Nachází se mezi \"Kopčianskou ulicou\" a \"Panónskou cestou\". Postavena byla v r. 1897, v 90. letech 20. století byla radikálně přebudována.\n\nNádraží je s centrem města spojené přes Petržalské korzo. Sloužilo pro spoje, které směřovaly do Maďarska, Polska a Česka (některé spoje vedoucí k jižnímu sousedovi Slovenska však vyjíždějí také i z hlavní stanice), ale zejména pro vlaky do Vídně. Od změny jízdních řádů ke dni 12. 12. 2010 byly zrušeny všechny vlaky směr Maďarsko a omezené vnitrostátní vlaky směr Bratislava-Nové Mesto. Od další změny jízdních řádů v prosinci 2011 byly zrušeny také všechny osobní vlaky v úseku Bratislava-Nové Mesto a Bratislava-Petržalka. Od té doby ve stanici zastavují pouze regionální vlaky z/do Vídně, které v stanici končí. Též sem mají výhledově vést i spoje TGV z Paříže a Mnichova po větvi Transevropské dopravní sítě TEN-T 17.\n\nZ technického hlediska je stanice zajímavá tím, že se zde střetávají dvě soustavy trakčního napětí – jihoslovenská 25 kV 50 Hz a rakouská 15 kV 16,7 Hz.\n\nNádraží má 1 ostrovní nástupiště s průjezdnými kolejemi (2 nástupištních hran) a jedno jednostranné nástupiště u výpravní budovy. Jednotlivá nástupiště jsou propojena podchody.\n\nNádražím prochází tyto železniční tratě:\n\n\n"}
{"id": "176683", "url": "https://cs.wikipedia.org/wiki?curid=176683", "title": "Bitva u Poitiers (1356)", "text": "Bitva u Poitiers (1356)\n\nBitva u Poitiers (též bitva u Maupertuis), která se odehrála 19. září 1356, je jednou z velkých bitev ve stoleté válce (další jsou například bitva u Kresčaku a bitva u Azincourtu), ve které bojovali na jedné straně Francouzi a Skotové proti Angličanům a Vlámům. Proti sobě stáli Angličané vedeni Černým princem (princem z Walesu) a Francouzi vedeni králem Janem II. Dobrým.\n\nAnglické vojsko mělo 6000 mužů, z toho 3000 obrněnců, 2000 lučištníků a 1000 mužů lehké pěchoty a zaujalo pozici na hřebenu kopce. Princova divize doplněna jízdním oddílem zůstala vzadu jako záloha.\n\nFrancouzská armáda měla 20 000 mužů, byla rozdělena do čtyř divizí. Na rozkaz krále Jana museli bojovat rytíři a obrněnci bez koní a jejich kopí bylo zkráceno pro boj zblízka na 1,5 m.\n\nFrancouzská armáda byla složena ze šlechticů a z jejich doprovodu, což byly většinou špatně vycvičené místní pomocné oddíly, které byly doplněny o oddíly žoldnéřů (např. janovští střelci s kuší, kteří stříleli 4× pomaleji než angličtí lučištníci, ale zato účinněji). Na začátku stoleté války se projevila neschopnost spolupráce mezi šlechtickou jízdou a zbytkem pěchoty.\n\nAnglická armáda se skládala ze šlechtické jízdy a ze svobodných sedláků jako lučišníků, kteří dostávali plat. Byla to nejprofesionálnější a nejvycvičenější armáda v té době.\n\nZbraně a výzbroj byly podobné. Obě strany měli obrněnce (rytíře), kteří měli podobnou výzbroj: meč, kopí, dýku, někdy i válečný kyj, helmu, štít a ostruhy. Rytíři měli tři ozbrojené průvodce. Starali se o zbroj, o koně a o pomoc při nasedání a sesedání. Kromě toho mívali i dva obrněné lučištníky a jednoho muže s oštěpem. Všichni tvořili skupinu zvanou kopí. Obrněnec měl tři až čtyři koně (z toho dva destriery – těžké válečné oře), kteří měli „chanfron“ přes hlavu, „crinet“ kryl krk, hruď chránil „peytral“. Celé to asi vážilo 35 kg.\n\nPlátové odění znamenalo omezení pohyblivosti, ale také ochranu proti šípům. Vyvinulo se z kroužkového nebo šupinového odění.\n\nAnglické šípy se odrážely od plátového brnění francouzské jízdy, proto angličtí lučištníci nacházející se na levém křídle zaujali pozici ještě více doleva do bažin, kde byli chráněni před rytířskými oddíly. Zde odrazili útok francouzské jízdy, na kterou zaútočili zezadu, protože koně Francouzů nebyli zezadu nijak chráněni. Poté přešli francouzští obrněnci na boj zblízka s převahou opěšalých francouzských rytířů, ale jejich útok byl opět odražen. Po nich následoval další útok, ale anglickým lučištníkům došly šípy, tak se rozhodli bojovat zblízka, kde měli převahu, jelikož neměli brnění, a tak se mohli lépe pohybovat. Jakmile to zjistil Černý princ, posadil své muže na koně a zaútočil z pahorku dolů na francouzskou formaci, která se pod tlakem křídelního útoku porušila a místy i začala ustupovat.\n\nErvín Hrych: Velká kniha vojevůdců, bitev a zbraní, Regia Praha 2000, 720 str., ISBN 80-86367-06-1\n\n"}
{"id": "176684", "url": "https://cs.wikipedia.org/wiki?curid=176684", "title": "Philippe-Antoine d'Ornano", "text": "Philippe-Antoine d'Ornano\n\nHrabě Philippe-Antoine d'Ornano, rodným jménem Filippo Antonio Ornano, (17. ledna 1784 Ajaccio – 13. října 1863 Vincennes) byl francouzským generálem, pairem, maršálem a na sklonku života guvernérem Paláce invalidů v Paříži.\n\nFilippo Antonio Ornano byl synem Lodovica Antonia Ornana (1744 – 1816) a Isabelly Marie Buonaparte (1749 – 1816). Skrze matku byl tedy bratrancem Napoleona I. V letech 1799 – 1800 sloužil v Itálii a účastnil se expedice na Santo Domingo. V období let 1805 – 1808 sloužil ve Velké armádě (\"Grande Armée ďAllemagne\") a byl odvelen s 5. dragounským plukem do Španělska. 5. května 1811 byl přímo na bitevním poli u Fuentes de Onoro jmenován brigádním generálem. V roce 1812 se účastnil ruské kampaně a vyznamenal se v bitvě u Borodina. Téhož roku byl povýšen na divizního generála. V bitvě u Krasného byl těžce raněn a vlastní lidé jej považovali za mrtvého. Život mu čirou náhodou zachránil jeho pobočník Delaberg. Při tažení v roce 1813 velel gardovým dragounům a po smrti maršála Bessierese velel celé gardové kavalerii.\n\nV roce 1816 se hrabě d'Ornano oženil s ovdovělou hraběnkou Marií Walewskou, bývalou milenkou Napoleona. Jejich manželství ovšem nemělo dlouhého trvání, neboť jeho žena následující roku, v průběhu šestinedělí, zemřela. Syn, Rodolphe Auguste d'Ornano, kterého hraběnka porodila, zajistil, že rod d'Ornano nevymřel po meči. Posledním potomkem rodiny byl Michel d'Ornano (†1991), který byl dvakrát ministrem kultury Francie. V roce 1829 se Hrabě Philippe-Antoine vrátil do aktivní služby a byl jmenován inspektorem 2. a 4. divize v Tours. O čtyři roky později (1832) se podílel na potlačení povstání ve Vendée a byl uveden do sněmovny pairů. V roce 1848 obdržel velení 14. divize, ale zdravotní stav mu nedovolil, aby se této funkce ujal. Odešel tedy do výslužby. Od roku 1849 působil jako poslanec za Indre-et-Loire a pomáhal při státním převratu Napoleona III. Díky této pomoci se stal senátorem a byl vyznamenán velkokřížem Čestné legie. Po smrti generála Exelmanse byl zvolen velkokancléřem Čestné legie. 24. května 1853 byl jmenován do funkce guvernéra pařížské Invalidovny. \n\nV den převozu ostatků Napoleona I. z Chapelle Saint-Jerome do Invalidovny (2. dubna 1861) byl povýšen do hodnosti maršála Francie. O 18 měsíců později zemřel.\n"}
{"id": "176685", "url": "https://cs.wikipedia.org/wiki?curid=176685", "title": "Fiat Tipo", "text": "Fiat Tipo\n\nFiat Tipo je hatchback nižší střední třídy s motorem vpředu a pohonem předních kol. První generaci vozu vyráběla automobilka Fiat od roku 1988 do roku 1995. Druhá generace se vyrábí od roku 2015 a jde o přejmenovaný Fiat Egea.\n\nTipo bylo poprvé představeno v lednu 1988 jako nástupce Fiatu Ritmo. Tipo získalo evropský titul Auto roku v roce 1989. Vyrábělo se s motory od obsahu 1,1 do 2,0 litru. V roce 1993 byla představena \"druhá série\", či spíše modernizovaná verze. Ta měla zvýšenou torzní tuhost karosérie, byla pozměněna maska chladiče a světla, zaveden airbag řidiče a několik dalších drobností. S modernizací rovněž přibyla do prodeje i třídveřová varianta. Výroba pokračovala až do roku 1995.\n\nZ Fiatu Tipo vychází model Fiat Tempra, což je v podstatě sedan nebo kombi na základě Tipa. Na podvozku Fiatu Tipo byly postaveny i některé další modely koncernu Fiat, jako např. Alfa Romeo 155, Lancia Delta, ale třeba i jeho nástupci - Fiaty Bravo/Brava, či nástupce Tempry - Fiat Marea\n\n\n\nV květnu 2015 uvedla automobilka Fiat nový kompaktní sedan s názvem Egea, který posléze v říjnu téhož roku začala i prodávat a na evropský trh dodávat pod názvem Tipo.\n\nV roce 2016 se karosářská provedení rozšíří o varianty hatchback a kombi.\n\nV prosinci 2015 získalo nové Tipo ocenění Best Buy Car of Europe pro rok 2016.\n\nOficiální stránky:\n\nKluby a další stránky v ČR\n"}
{"id": "176690", "url": "https://cs.wikipedia.org/wiki?curid=176690", "title": "Jan van Goyen", "text": "Jan van Goyen\n\nJan van Goyen [jan fan chojen] (13. ledna 1596 Leiden – 27. dubna 1656 Haag) byl přední nizozemský krajinář 17. století.\n\nJan van Goyen se narodil v roce 1596 v Leidenu jako syn ševce. Ve věku deseti let se mu dostalo první kreslířské a malířské průpravy kterou mu poskytl Coenraet Adriansz van Schilperoort. V průběhu dvou let prošel malířskými dílnami tří dalších učitelů. V této době se rozhodl věnovat se krajinomalbě a ne malování skla, kterému se učil do té doby.\n\nV Hoornu získal další malířské vzdělání u krajináře Willema Gerritsze. Po absolvování studijní cesty Francií (kolem roku 1615) si ještě jeden rok doplnil vzdělání v Haarlemu u malíře Esaiase van de Velde, který byl o pouhých devět let starší než Goyen. Haarlem byl tehdy výtvarným centrem celého Holandska.\n\nVan Goyen se v roce 1618 se oženil s Annetje van Raelst a otevřel vlastní malířský ateliér v Leidenu. Vedle malování a prodeje svých obrazů byl Jan van Goyen aktivní také jako umělecký znalec a obchodník s uměním, nemovitostmi, pozemky a tulipány, ovšem bez úspěchu. V roce 1632 se se svou ženou a dcerami přestěhoval do Haagu, ve kterém pak žil až do konce života. Také zde dále zkoušel štěstí nejrůznějšími obchodními aktivitami, takže když v roce 1656 zemřel, zanechal svým dědicům dluhy ve výši 18 000 Guldenů.\n\nHospodářský neúspěch a narůstající dluhy však nikterak neovlivnily kvalitu jeho malířského díla, které prozrazuje jasnou mysl, plné soustředění a skvělý pozorovací talent.\n\nVedle Esaiase van de Velde, Salomona van Ruysdaela a Hercula Segherse patří Jan van Goyen k zakladatelům holandské krajinomalby sedmnáctého století. Na rozdíl od předchozích krajin šestnáctého století nejsou jejich krajiny pouhým prostředím a pozadím žánrových výjevů či moralit, ale především krajinou samou o sobě. Krajinou, která zobrazuje relativně neidealizované pohledy na holandský venkov či města a přístavy. Velkou roli přitom hraje zobrazení nebe. Zpravidla je to nebe dramaticky zahalené bouřnými mraky a prozařované sluncem.\n\nGoyenovy obrazy jsou malovány technikou olejomalby na dřevěné desce, výjimečně (u větších obrazů) i na plátně. Jejich rozměry jsou většinou 30 × 40 cm, 40 × 50 cm, 40 × 60 cm. Vyskytují se však i menší formáty, například 20 × 30 cm. Existují i kruhové medailony o průměru pouhých 21 cm. Naopak největší Goyenů obraz \"Pohled na Haag\" měří 170 × 438 cm a malíř za něj dostal 650 hol. zl. Rozměry i cena tohoto obrazu jsou však pro Goyena skutečně výjimečné. Za průměrný obraz se platilo 15–25 holandských zlatých. Za svůj život malíř namaloval přes tisíc obrazů a dodnes se jich dochovalo několik set.\n\nSvé krajiny buduje Goyen pomocí poměrně nízkého horizontu, který je umístěn ve značné vzdálenosti. Do jednotlivých plánů krajiny staví malebné venkovské budovy či věže měst, případně rybářské lodě, plachty a stěžně. Činí tak ale ne proto, aby zabránil pohledu do dálky, nýbrž právě proto aby iluzi nekonečné dálky maximálně podpořil. Právě tato dálka je jednou z věcí, které se malíř snaží ve svých dílech zachytit. Střed obrazů proto bývá zpravidla volný, často je zde však také v dálce umístěna například věž kostela, která slouží jako jakýsi úběžník pohledu. Předměty zobrazené v bližších plánech pak zpravidla bývají umístěny ve zlatém řezu. Velmi častá je také diagonální kompozice, kdy je například zachycen ubíhající břeh řeky. Charakteristické je i to, že na obrazech nikde není zachyceno stanoviště pozorovatele, což výrazně přispívá ke způsobu vnímání těchto krajin. Ačkoli obrazy působí maximálně realistickým dojmem, jsou (tak jako je to ostatně v baroku zcela běžné) velmi pečlivě komponovány v ateliéru na základě studií a skic vytvořených v terénu. Obrazy tedy nejsou, jako to činili například impresionisté, malovány v plenéru přímo. Dodnes se dochovala řada těchto Goyenových skic, které dokládají jeho kreslířskou bravuru.\n\nČeský malíř Emil Filla spatřuje v Goynově způsobu budování prostoru snahu postihnout nekončeno – trvání, a tak vlastně zabránit působení „trapnosti času“, ve smyslu jeho unikání, pomíjení. Goyenovy malby proto charakterizuje jako „vyjadřující klid a spočinutí“.\n\nDůležitou součástí mocného působení Goyenových krajin je paradoxně takřka monochromní barevná paleta. Mezi holandskými krajináři té doby jsou Goyenovy malby spolehlivě nejméně barevnými díly. Mají zpravidla převažující hnědavě-zlatavou barevnost, zelené či modré barvy je v nich velmi málo. O to silnějším dojmem však působí světelné poměry zobrazených krajin. Goyen pracuje zpravidla s velmi dramatickým osvětlením. Velmi často obrazy působí dojmem „protisvětla“, v němž jsou patrné proti bouřnému nebi pouze siluety zachycených předmětů a krajiny. Přitom je však velmi zřídka přímo v obraze namalován i sluneční kotouč jako zdroj tohoto vrženého světla.\n\nTaké sám způsob nanášení barev je pro Goyena velmi charakteristický a také nesmírně důležitý pro vyznění díla. Šedavé bouřné mraky jsou nanášeny nesmírně energickými, rychlými tahy tlustým štětcem. Často působí povrch modelujících barevných vrstev takřka našlehaným dojmem. Vedle tohoto energického a strhujícího způsobu však malíř nesmírně jemnými štětci prokresluje detaily postav, lodí či budov, nebojí se detailně modelovat ani listy stromů, traviny na břehu nebo rybářské sítě. Přitom nepůsobí tento postup dojmem manýry, nýbrž je velmi přirozený.\n\nGoyenovy krajiny jsou velmi charakteristickými díly, které si lze poměrně těžko splést s obrazy ostatních tehdejších krajinářů. Přesto už v Goyenově době existovali jeho napodobitelé a i dnes existuje veliké množství sporných děj i vyložených padělků. Goyen navíc ovlivnil i další významné mladší holandské krajináře, například Salomona van Ruysdael, Jacoba van Ruisdael a Meinderta Hobbemu.\n\nPoměrná monochromnost Goyenových krajin vede při jejich reprodukování v knihách či na internetu k tomu, že jsou díky použití různých grafických filtrů při editaci, podávány v daleko jásavější barevnosti, než ve skutečnosti mají. Také proto zde platí dvojnásob, že krásu díla lze v plnosti ocenit pouze konfrontací s originálem.\n\nGoyenovy rané obrazy (po roce 1620) prozrazují výrazný vliv jeho učitele Esaiase van de Velde. Jsou to většinou plnobarevné venkovské krajiny v podobě, kterou důvěrně známe z holandského malířství šestnáctého století, například od Hendricka Avercampa. V popředí těchto krajin se zpravidla odehrává žánrový motiv, zatímco pozadí tvoří venkovská krajina. Příkladem takových obrazů je \"Přívoz\" z Národní galerie v Praze, \"Říční krajina\" z Curychu či dvojice kruhových desek \"Jaro\" a \"Zima\". (Všechny z roku 1625)\n\nUž ve druhé polovině dvacátých let se však Goyenova paleta stává jednobarevnější. Malíř zjevně touží zachycovat spíše světlo než barvu. Jeho krajiny už nejsou žánrové, ačkoli nechybí figurální stafáž. Postavičky venkovanů ztrácejí na grotesknosti, ale naopak dotvářejí charakter zobrazené krajiny. Specifickým typem této krajiny je pak téma písečných dun na mořském břehu, které Goyen zachytil mnohokrát. Příkladem je obraz \"Duny\" z roku 1629 a především zářivý obraz \"Krajina s dunami\" z let 1630-35. V této době je u něho patrný vliv Pietera de Molyna, který se také věnoval venkovské krajině a písečným dunám na pobřeží. Blízký je mu však v té tobě i Salomon van Ruisdael.\n\nUž v roce 1633 v obraze \"Pohled na Dordrecht\" Goyen uplatňuje ve svém díle nosné téma příštích let – vodní hladinu. Tyto krajiny zpravidla konstruuje tak, že vodní hladina, často se stafáží rybářských lodí, zabírá levý či pravý spodní roh plátna a na diagonálně probíhajícím břehu se tyčí silueta města, větrného mlýna, zámku či kostela. To je příklad \"Krajiny s větrným mlýnem\" z roku 1642 nebo \"Krajiny s větrným mlýnem a zříceninou hradu\" z roku 1644.\n\nZ roku 1638 pochází obraz \"Klidná voda\" z Londýnské Národní galerie. Podobně jako u jiných Goyenových námětů se i zde izolovaně a poněkud nečekaně objevuje motiv, který se pro něj stane nosným až o několik let později. Je to motiv rybářských lodí na vodní hladině. Nezvyklý je rovněž výškový formát obrazu.\n\nRoku 1638 se v obraze \"Vůz na břehu\" objevuje ještě další téma, které jej bude zajímat především kolem roku 1640, totiž téma břehu, prudce se svažujícího k moři. V tomto tématu Goyen navazuje jak na téma dun, tak na téma ubíhajícího břehu – tentokrát ovšem nikoli jako pohled z vody na břeh, ale obráceně.\n\nPo roce 1640 se u Goyena objevuje téma ploché holandské krajiny, jež souvisí s předchozími díly. Skupina těchto obrazů je malována vždy z mírného nadhledu vytvořeného návrším a zobrazuje pohled do „nekonečné“ dálky rovinaté krajiny. Často je tato dálka zdánlivě narušena, ve skutečnosti však ještě podtržena, například osamoceným stromem. Z roku 1641 pochází nádherná prozářená krajina \"Pohled na Arnhem\" s klasickým „goyenovským“ nekonečným obzorem a meditativní obraz \"Krajina se dvěma duby\".\n\nV roce 1641 naváže Goyen na téma „marin“ tématem rozbouřeného moře. Tyto, zpravidla poměrně tmavé, obrazy překvapují nejen postižením běsnícího živlu, ale rovněž barevnými kontrasty zlatavého světla, které proráží bouřkové mraky. Do této skupiny děl patří i znamenitý obraz \"Za bouře\" z pražské Národní galerie.\n\nZřejmě v roce 1643 se v jeho tvorbě objevilo téma pohledů na města. Sem patří například \"Pohled na Leiden\" z roku 1643, nebo \"Pohled na Emmerich\". Často je zde uplatněna vodní hladina, ale ne vždy. V tomtéž roce Goyen maluje i téma zimních krajin. Malíř se v nich zdánlivě vrací k „žánru“ krajin šestnáctého století, kde je velmi časté téma bruslařů. Navazuje však také organicky na svá předchozí témata pohledů na města s vodní hladinou.\n\nRoku 1644 přichází obraz \"Pohled na Dordrecht\", v němž Goyen v podstatě syntetizuje vše, čeho v malbě dosud dosáhl. Toto téma Goyen zpracoval v celém cyklu obrazů, dokládajících intenzivní tvůrčí kompoziční hledání.\n\nV závěrečném období malířovy tvorby vznikají obrazy vycházející z pohledu na Dordrecht, avšak město v pozadí není již tak výrazně viditelné a malířův zájem se upíná především na samotné rybářské lodě. Taková je například dvojice obrazů \"Haarlemské moře\" z roku 1656. V závěru tvorby malíř také zjevně více využívá barev a barevných kontrastů, přestože jeho paleta je stále značně \"chudá\" ve srovnání s jeho tehdejšími malířskými souputníky. I v této pozdní době se však Goyen občas vrací k vysloveně „suchozemským“ motivům, což někdy značně komplikuje pokusy o dataci jeho děl.\n\nMalířské dílo Jana van Goyen bylo na dlouhá léta zcela zapomenuto. Ještě v encyklopedii malířů z poloviny devatenáctého (Taine) století Goyen chybí. Fromentin Goyena hodnotí (roku 1875) jako „nejistého, nestálého, těkavého a změkčilého“. Obchodník s obrazy Charles Sedelmayer však ještě téhož roku 1875 v Paříži otevřel Goyenovu výstavu, díky níž se jeho obrazy staly takřka přes noc vyhledávanými a ceněnými. Dnes je Jan van Goyen řazen mezi nejvýznamnější holandské krajináře sedmnáctého století. Tomu odpovídá i vývoj cen v aukcích. Pokud byl v roce 1800 prodán Goyenův obraz, za 4 hol. zl., pak roku 1845 už stál 75 hol. zl., roku 1870 505 hol. zl. a roku 1912 10 000 hol. zl. V současné době lze v aukcích získat (mnohdy drobná a spíše nevýznamná) malířská díla Jana van Goyen v cenách převyšujících 100 000 €.\n\nJan van Goyen nikdy Čechy nenavštívil. Přesto existuje zajímavá nepřímá vazba tohoto malíře na Čechy a české umění. Přední český kubistický malíř Emil Filla se totiž dílu Jana van Goyen dlouhodobě věnoval a dokonce vytvořil jeho (pravda, značně specifickou) monografii. V pražské Národní galerii ve Šternberském paláci je také vystaveno hned několik Goyenových krajinomaleb.\n\nKrajiny s žánrovými motivy (po roce 1620)\n\nVenkovské krajiny a krajiny s dunami (po roce 1627)\nKrajiny s vodní hladinou (po roce 1633)\nRybářské lodě na vodní hladině (po roce 1638)\nKrajiny s břehem spadajícím k moři (po roce 1638)\nKrajiny zobrazující „nekonečné“ dálky (po roce 1641)\nRozbouřené moře (po roce 1641)\nPohledy na města (po roce 1643)\nZimní krajiny (po roce 1643)\nPohledy na Dordrecht (po roce 1644)\nRybářské lodě na laguně (po roce 1648)\nKresby\n\nDalší holandští krajináři 16. a 17. století:\n"}
{"id": "176693", "url": "https://cs.wikipedia.org/wiki?curid=176693", "title": "Vojenský újezd Boletice", "text": "Vojenský újezd Boletice\n\nVojenský újezd Boletice je vojenský újezd na západě okresu Český Krumlov. Území újezdu zaujímá 219,49 km², v nadmořské výšce 540 m až 1232 m (Knížecí stolec). Újezd vznikl usnesením vlády ČSR ze dne 6. června 1950 ke dni 1. července 1950 na základě zákona č.169/1949 Sb., o vojenských újezdech (předtím existoval jako vojenský tábor Boletice od 17. května 1946). Újezdní úřad vojenského újezdu sídlí v Kájově a vykonává mimo jiné také funkci stavebního dozoru a matriky. Vojenský újezd Boletice je i po svém zmenšení v roce 2016 třetím největším vojenským újezdem v Česku..\n\nVojenský újezd se po svém zmenšení roku 2016 skládá ze sedmi katastrálních území, které jsou shodné se základními sídelními jednotkami:\n\nNa území vojenského újezdu Boletice původně existovaly tyto obce a osady:\nBeníkovice (Penketitz), Bezděkov (Pösigl), Bílovice (Pilletitz), Bláto (Benetschlag), Boletice (Poletitz), Břevniště (Tussetschlag), Chlumany (Chumau), Dětochov (Tichtihöfen), Dolany (Dollern), Dolní Brzotice (také České Brzotice, Böhmdorf), Hořičky (Hörwitzl), Horní Brzotice (také Německé Brzotice, Perschetitz), Hostínov (Hossen), Hvozd (Hochwald), Kovářovice (Schmieding), Květná (Blumenau), Květušín (Quitosching), Lomek (Haidl), Loutka (Reith), Lštín (Irresdorf), Maňávka (Böhmisch Haidl), Míšňany (Meisetschlag), Mladoňov (Plattetschlag), Nová Víska (Neudörfel), Nový Špičák (Neu Spitzenberg), Ondřejov (Andreasberg), Osí (Schönfelden), Otice (Ottetstift), Petrov (Peterbach), Podvoří (Podwurst), Polečnice (Neustift), Polná na Šumavě (Stein im Böhmerwald), Pražačka (Pragerstift), Račín (Ratschin), Sádlno (Zodl), Šavlova Lhota (Schlagl), Skelná Huť (Glashütten), Stará Huť (Althütten), Starý Špičák (Alt Spitzenberg), Střemily (Richterhof), Strouhy (Graben), Svíba (Schwiegrub), Třebovice (Siebitz), Vitěšovice (Kriebaum), Vítěšovičtí Uhlíři (Kriebaumkollern), Vlčí Jámy (Wolfsgrub), Vražice (Proßnitz), Zadní Bor (Hinterhaid) a Zlatá (Goldberg).\n\nOd 1. července 2006 jsou o sobotách, nedělích a státem uznaných svátcích části vojenského újezdu zpřístupněny. V souvislosti s tím je ve vojenském újezdu a jeho okolí vyznačeno 75,5 km pěších turistických značených tras a 95 km cyklotras.\n\nK podobnému zpřístupnění došlo o rok později i ve vojenském újezdu Brdy.\n\nV říjnu 2011 ministr obrany Alexandr Vondra oznámil, že do tří let armáda opustí jižní část újezdu a újezd se zmenší o 12 %. Mimo újezd se ocitne zejména pět obydlených osad, například Květušín se 181 obyvateli a Polná s 59 obyvateli, a buď se stanou obcemi nebo se připojí ke stávajícím obcím. Vesnice na severní straně újezdu mají, kvůli nasměrování střelnic a ochranným zónám, zůstat i nadále jeho součástí. Před otevřením prostoru turistům udělá armáda kompletní průzkum, aby na území nezůstala munice. Vláda o zmenšení újezdu od roku 2015 rozhodla na začátku ledna 2012. V pátek 10. února a v sobotu 11. února 2012 uspořádalo ministerstvo obrany v dotčených osadách anketu o jejich budoucnosti, ve VÚ Boletice v osadách Boletice, Květušín a Polná na Šumavě, v nichž v té době bylo evidováno 307 obyvatel. V okrsku Boletice se vyjádřilo 45 % obyvatel, v Květušíně 63 % a v Polné na Šumavě 67 %. Podle ankety by Polná na Šumavě spolu s Květušínem měla utvořit novou obec Polná na Šumavě. Osada Boletice by se měla připojit k obci Kájov, pro což se vyslovilo 78 % hlasujících obyvatel.\n\nZákonem č. 15/2015 Sb., o hranicích vojenských újezdů, se od 1. ledna 2016 z vojenského újezdu vyčlenila nově vzniklá obec Polná na Šumavě. Dále se katastrální území Březovík 1 a Březovík 2 připojily k obci Ktiš, Hájenky k obci Křišťanov, Houbový Vrch a Maňávka u Českého Krumlova k obci Horní Planá, Kraví Hora k obci Kájov, Mýtina u Želnavy k obci Želnava a Okrouhlík k obci Chvalšiny. Zbývající území i nadále spravuje újezdní úřad, který ale nově sídlí v obci Kájov.\n\nNa území vojenského újezdu je nejvyšší hora Želnavské hornatiny - Knížecí stolec.\n\nNa území vojenského újezdu je Evropsky významná lokalita Boletice. Kód lokality : CZ0314123. Rozloha lokality je 20348,7 ha.\n\nJe zde výskyt evropsky významných druhů:\n\n\n\nNa území vojenského újezdu je ptačí oblast Boletice, která má rozlohu 23.546 ha. Předmětem ochrany ptačí oblasti jsou populace:\n\n\na jejich biotopy.\n\nNa území vojenského újezdu je Národní přírodní památka Prameniště Blanice, kód lokality : CZ930001\n\nPřibližně třetina území vojenského újezdu spadá do CHKO Šumava.\n\n\n\n"}
{"id": "176702", "url": "https://cs.wikipedia.org/wiki?curid=176702", "title": "Sociální zahálení", "text": "Sociální zahálení\n\nSociální zahálení (lenivost) nastává, když jedinec ví, že nebude hodnocen za vlastní individuální výkon, ale že bude hodnocena celá skupina dohromady. Svůj výkon tedy snižuje. Čím více lidí pracuje na společném úkolu, tím méně aktivity každý vynakládá. Tento jev byl poprvé popsán v polovině 19. století Maxem Ringelmannem, který zkoumal snížení produktivity dělníků po jejich začlenění do skupiny.\n\nExperiment provedený Maxem Ringelmannem, který zjišťoval míru zapojení lidí ve skupině. Požádal muže, aby zatáhl za lano, jak nejsilněji může, a sílu měřil siloměrem. Poté požádal dva muže, aby společně zatáhli za lano, jak nejsilněji mohou, tři muže...\nMěřením a výpočtem zjistil, že síla na jednoho muže klesala se zvyšujícím se počtem táhnoucích; snížil se individuální výkon. Neplatí tedy předpoklad, že jeden muž utáhne \"x\" váhových jednotek a \"n\" mužů \"n × x\" váhových jednotek. Tři lidé táhli jen silou 2,5 × průměrný individuální výkon a osm lidí táhlo méně než čtyři lidé. Nejprve byly ztráty výkonu vysvětlovány absencí koordinace. Později bylo dokázáno, že ztráty výkonu byly způsobeny ztrátou motivace.\n\nVýzkumy na toto téma provedli B. Latané, K. Williams a S. Harkins. Výzkumníci umístili zkoumané osoby do půlkruhu. Pak žádali jednotlivé osoby nebo více osob najednou, aby tleskali nebo křičeli jak nejvíce mohou a pomocí přístroje měřili hladinu hluku. Výsledky byly stejné jako u „tahání lana“. Úroveň hluku se s velikostí skupiny zvětšovala, ale ne v přímém poměru. Průměrně osoba vytvářela tlak 3,7 dyn/cm². V párech se tato hodnota snížila na 2,6 dyn/cm², ve čtveřici na 1,8 dyn/cm² a ve skupině šesti osob na 1,5 dyn/cm² za osobu. Přitom nebyl zaznamenán žádný blokovací efekt (jako například únava).\n\nDůležitost tří složek, které je třeba uplatňovat při práci ve skupině, aby se sociálnímu zahálení zamezilo:\n\nZahálení mizí, pokud lidé vědí, že je jejich příspěvek možno identifikovat a měřit nezávisle na výkonech ostatních členů skupiny. Je potřeba:\n\nCílem je přesvědčit jedince, že je jeho práce pro skupinu důležitá. Motivace dosáhneme třemi způsoby:\n\nJe vhodné vytvářet ve skupině přátelské vztahy, například pomocí:\n\n"}
{"id": "176703", "url": "https://cs.wikipedia.org/wiki?curid=176703", "title": "Rozchod!", "text": "Rozchod!\n\nRozchod! je film společnosti Universal Pictures, který měl premiéru v USA 22. června 2006, v ČR měl premiéru 31. srpna 2006. DVD bylo vydáno 29. ledna 2007. Hlavní role byly obsazeny Vincem Vaughnem a Jennifer Anistonovou. Scénář napsali Jay Lavender a Jeremy Garelick.\n\nDěj filmu začíná rozchodem dvou hlavních hrdinů (Brooke a Garyho). Pár spoluvlastní velký, pěkný byt v Chicagu, po rozchodu se nemohou dohodnout, kdo si byt ponechá. Postupně se schází s jinými lidmi, navzájem si ubližují. Film končí návratem Brooke z Evropy, na ulici, kde se dva hlavní hrdinové potkávají jako přátelé.\n\n"}
{"id": "176714", "url": "https://cs.wikipedia.org/wiki?curid=176714", "title": "Zrcadlo (rozcestník)", "text": "Zrcadlo (rozcestník)\n\nPojem zrcadlo (\"případně zrcadlení\") má více významů:\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "176717", "url": "https://cs.wikipedia.org/wiki?curid=176717", "title": "Sekáč (Terry Pratchett)", "text": "Sekáč (Terry Pratchett)\n\nSekáč je fantasy kniha Terryho Pratchetta, jedenáctá ze série Zeměplocha.\n\nSmrť dostal výpověď. A také dostal vlastní přesýpací hodiny, což znamená, že mu byl vyměřen zbývající čas. A Smrť se rozhodne pořádně si ho užít.\nMezitím se na Neviditelné univerzitě koná večírek na rozloučenou s Rumpálem Žičkou, stotřicetiletým mágem. Žička má totiž umřít. Jaké je ale (nepříjemné) překvapení ostatních mágů, když Žička žije dál. Tedy přesněji, Žička není živý. On je nemrtvý. A to není vůči ostatním mágům slušné. V Ankh-Morporku se ale začínají dít další podivné věci; objevují se skleněné koule se sněžením uvnitř, hromady hnoje a další dosud neživé věci ožívají a pohybují se. Ve všem je náhle plno života. A když se mágové rozhodnou uspořádat obřad AškEnte, neobjeví se nikdo. Smrť zmizel.\nMezitím se kdesi na venkově, v horách Beraní hlavy, objevuje záhadný jezdec, který se u slečny Zahořalé nechá najmout jako pomocník na sklizeň obilí. Sice trochu tápe v lidských činnostech, ale kosu má OPRAVDU ostrou. Vesničané jsou z Viléma Kliky (jak se nový pomocník údajně jmenuje) nervózní, ale on se tak snaží zapadnout mezi ně. Jediný, kdo pozná, kdo je Vilém Klika zač, je holčička Sally. Tu sice Vilém zázrakem zachrání z hořícího domu, ale jediný způsob, jak jí zachránit život, je dát jí svůj vlastní čas vyměřený pro život.\nSituace se stává vážnou. Životní energie je všude a jako vrchol všeho se začínají objevovat zvláštní věci z ohýbaného kovu opatřené kolečky, které se samy pohybují. A co víc, jsou ideálně uzpůsobené k převážení ovoce, dětí či nákupů. Těchto zvláštní vozíků přibývá. A všechny míří k jedinému místu. K místu, kde se objevují nápisy jako \"Úplný výprodej!!\" či \"Neuvěřitelné slevy!!!!!\". Mágům nezbývá nic jiného, než tohle hrozné místo zničit.\nNad venkovem se zatím stahují mračna. Všichni si myslí, že se blíží pořádná bouřka. Jen Vilém Klika ví, že přichází nový Smrť. A on má být tím prvním, pro koho si přijde. O půlnoci dojde k souboji a jen díky slečně Zahořalé Vilém Klika/Smrť zvítězí. Ale teprve nejvyšší vládce všeho Azrael rozhodne, kdo je v právu. Smrť se vrací zpět na své místo.\n\n\n"}
{"id": "176725", "url": "https://cs.wikipedia.org/wiki?curid=176725", "title": "Álmos Ete Sípos", "text": "Álmos Ete Sípos\n\nÁlmos Ete Sípos (\"Sípos Ete Álmos\") (1937 – 2015) byl maďarský reformovaný teolog.\n\nPůsobil jako farář v Budapešti a byl členem rady \"Maďarského Biblického svazu\". \n\n"}
{"id": "176729", "url": "https://cs.wikipedia.org/wiki?curid=176729", "title": "FBC Vikings Kopřivnice", "text": "FBC Vikings Kopřivnice\n\nFBC Vikings Kopřivnice je florbalový klub založený v roce 1999. Klub sdružuje přes dvě stovky aktivních hráčů florbalu. V roce 2016 měl klub celkem 10 florbalových družstev, z toho dvě družstva ženská.\n\nMužský A tým hrál v sezónách 2005/06–2009/10 a 2013/14 1. ligu. Největším úspěchem týmu bylo druhé místo hned v první sezóně v 1. lize a následná účast v baráži o postup do Extraligy.\n\n\n"}
{"id": "176735", "url": "https://cs.wikipedia.org/wiki?curid=176735", "title": "Vranov nad Dyjí (zámek)", "text": "Vranov nad Dyjí (zámek)\n\nStátní zámek Vranov nad Dyjí je barokní zámek ve Vranově nad Dyjí. Je v majetku České republiky a jeho správu zajišťuje Národní památkový ústav; je přístupný veřejnosti.\n\nBarokní zámek byl původně vybudovaný jako jeden z prvků podyjské obranné soustavy při jižní hranici země. První písemný doklad o jeho existenci najdeme už v Kosmově kronice (k roku 1100). Zpočátku to byl královský majetek. V 15. století ho získal bohatý a mocný rod Lichtenburků, v průběhu 16. století se tu střídali v krátkých intervalech různí majitelé jako například Ditrichštejnové, Štrejnové ze Švarcenavy, Čertorejští, Meziříčtí z Lomnice ap. Za třicetileté války hrad obléhali a poškodili Švédové a zkázu pak dovršil rozsáhlý požár v roce 1665.\n\nPo částečném zničení hradu v roce 1665 zahájili tehdejší majitelé Althannové podle plánů Johanna Bernharda Fischera z Erlachu přestavbu na barokní zámek. Architektonickým těžištěm zámku se stal Sál předků o rozměrech 25 × 15 × 15 m se sochami předků pánů z Althannu a freskou v kupoli od Johanna Michaela Rottmayra. Další součástí zámku je barokní zámecká kaple Nejsvětější Trojice z přelomu 17. a 18. století. Z nejstaršího období se dochovala pouze hradební zeď a tři věže. Další stavební úpravy následovaly ještě v 18. století, kdy bylo upraveno i zámecké okolí na přírodní park s řadou drobných staveb.\nV 19. století vlastnili vranovské dominium i se zámkem dva spřízněné rody polského původu: Mniszkové a Stadničtí, kteří se mimo jiné zaměřili na dovršení úprav krajinářského parku budovaného již za Althannů v druhé polovině 18. století. Za druhé světové války koupil zámek jako říšský konfiskát německý baron Gebhard von der Wense-Mörse. Po jejím skončení se zámek stal státním majetkem.\n\nJako majetek státu je zámek přístupný veřejnosti a jeho správu zajišťuje Národní památkový ústav. Dnešní návštěvnická instalace této národní kulturní památky nabízí prohlídku původních barokních interiérů sálu předků a kaple a dále více jak 20 místností naznačujících kulturu vranovského bydlení z konce 18. a z celého 19. století. Zvláštní důraz je v nich položen na produkci proslulé vranovské továrny na kameninu, která v prvních dvou třetinách umělecky i technologicky ovlivňovala výrobu kameniny v českých zemích i za jejich hranicemi.\n\n\n"}
{"id": "176744", "url": "https://cs.wikipedia.org/wiki?curid=176744", "title": "Maltská lira", "text": "Maltská lira\n\nMaltská lira, maltsky \"Lira Maltija\" (plural: \"liri\"), byla do 1. ledna 2008 úřední měna na Maltě. ISO 4217 kód měny byl LM, občas též MTL, ze zvyku se stále ještě někdy používá výrazu \"pound\" (podle britské libry) a znaku ₤. Maltská lira se dělila na 100 centů (\"cent\"), až do roku 1994 se 1 cent dělil na 10 mils. 1. ledna 2008 byla lira nahrazena eurem v konverzním poměru (kurzu) 1 EUR = 0.429300 MTL.\n\nLira se na Maltě nacházela v oběhu v těchto mincích a bankovkách:\n\nMaltská lira vzešla z \"maltské libry\", která byla dlouhou dobu paritní k \"britské libře\" (od konce 70. let let byla uvolněna a obnášela většinou kolem 1,60 britské libry). Přechod na decimální systém se na Maltě však uskutečnil až roku 1972 (u britské libry 1971); od roku 1973 se pak nový název lira stále častěji objevoval na některých bankovkách, od roku 1986 už jako výlučné označení měny jak na bankovkách tak i na mincích.\n\n"}
{"id": "176746", "url": "https://cs.wikipedia.org/wiki?curid=176746", "title": "Seznam lidí, kteří pomáhali Židům za druhé světové války", "text": "Seznam lidí, kteří pomáhali Židům za druhé světové války\n\nToto je seznam lidí, kteří pomáhali Židům přežít během holokaustu za druhé světové války. Často bývají označováni jako „zachránci“. Tento seznam není vyčerpávající. Postihuje pouze ty nejznámější osudy a osoby, které zachránily největší počet Židů před smrtí. Jad vašem – památník holokaustu v Izraeli uděluje ocenění Spravedlivý mezi národy lidem, kteří nezištně pomáhali druhým a sami přitom riskovali vše. V současné době je takto oceněných více než 20 tisíc, přičemž ale řada lidí pomáhajících Židům doposud oceněna nebyla.\n\n\n"}
{"id": "176757", "url": "https://cs.wikipedia.org/wiki?curid=176757", "title": "Mini-metro (větev linky metra v Moskvě)", "text": "Mini-metro (větev linky metra v Moskvě)\n\nMini-metro ( ) je název větve Filjovské linky Moskevského metra.\n\nJedná se o jedinou větev v celé síti, která na počátku 21. století existuje (u Zamoskvorecké linky byla větev zrušena a přebudována na novou linku – Kachovskou roku 1995). Mini-metro zajišťuje dopravu do nově budované obchodní čtvrti Moskva-Siti; jsou na něm dvě stanice – Dělovoj centr a Meždunarodnaja. Trať je vedena pod zemí, avšak je v porovnání s ostatními linkami velmi mělce založená. Celkem je větev dlouhá 2,78 km.\n\nVýhledově má být dobudována ještě třetí stanice, a to Dorogomilovskaja; též se počítá i s vedením celé větve dále na sever. Mini-metro je budované jako tzv. lehké metro, což samozřejmě umožňuje snížení nákladů.\n\nPrávě snižování nákladů bylo důvodem, proč začít budovat větev linky Filjovskaja s takovými parametry, jaké ještě nikdy nebyly v Moskvě použity. Město poté, co se rozhodlo nechat vybudovat komplex Moskva-Siti, zvažovalo vybudovat sem linku klasického metra, avšak finanční nesnáze jej donutily maximálně snížit náklady. Vzniklo tak lehké metro; celkové náklady na jeho vybudování dosáhly zhruba 200 milionů dolarů.\n\nDíky malému průměru tunelů (pouhých 4,5 m), menšímu poloměru oblouků a kratším stanicím byly skutečně náklady na výstavbu nižší. Při projektu se ale objevily potíže s kompatibilitou s již zavedeným systémem, na který by větev navazovala. Proto bylo nutné celý projekt ještě přepracovat tak, aby byly určité parametry zachovány. Poloměr oblouků musí dosahovat nejméně 150 m. I přesto se musela větev vybudovat ve dvou etapách (nejdříve do stanice Dělovoj centr, poté do stanice Meždunarodnaja). Bylo nutné nasadit nové typy vlaků (Rusiče). Provozní náklady však nakonec vykryly do jisté míry úspory při výstavbě mini-metra, takže celkový výsledek nedosáhl plánovaných očekávání.\n\n"}
{"id": "176760", "url": "https://cs.wikipedia.org/wiki?curid=176760", "title": "Brakická voda", "text": "Brakická voda\n\nBrakická voda je voda, která má koncentraci solí mezi mořskou a sladkou vodou. Je slanější než sladká voda, ale není tak slaná jako voda mořská. Vyskytuje se v místech, kde se slaná mořská voda míchá s vodou sladkou. Nejčastěji to bývá v ústích řek, někdy brakická voda tvoří celá moře.\n\nBrakická voda obsahuje od 0,5 do 30 g solí na litr.\n\n"}
{"id": "176762", "url": "https://cs.wikipedia.org/wiki?curid=176762", "title": "Skvyra", "text": "Skvyra\n\nSkvyra (, \"Skvira\") je město v Kyjevské oblasti na střední Ukrajině. Nachází se jihozápadním směrem od Kyjeva. Je to administrativní centrum Skvyrského rajónu. V současné době zde žije na ploše 63,28 km² 18 tisíc lidí.\n\nHistorická \"Skvyra\" byla kompletně zničena na konci 16. století. Roku 1736 již byla zmíněna jako tzv. selo (tedy vesnice); s židovským obyvatelstvem. Na konci 18. století, v roce 1789 tu 37 z celkových 197 domácností bylo právě židovských. Tehdy zde žilo několik tisíc lidí, postupem času se město rozrostlo do dnešní podoby.\n\nZe Skvyry pochází chasidská dynastie \"Skver\" (), kterou založil v 19. století rabbi Jicchok Tverskij. Její členové po 2. světové válce emigrovali do USA a ve státě New York založili štetl s názvem New Square (původně se měl jmenovat \"New Skvir\", ale nestalo se tak kvůli úřední chybě a jméno už mu zůstalo).\n"}
{"id": "176763", "url": "https://cs.wikipedia.org/wiki?curid=176763", "title": "Torresův průliv", "text": "Torresův průliv\n\nTorresův průliv je mořský průliv široký asi 150 km oddělující Austrálii od Nové Guineje a spojující Korálové s Arafurským mořem. Průliv je pojmenován po mořeplavci Torresovi, který průliv objevil v roce 1606.\n"}
{"id": "176767", "url": "https://cs.wikipedia.org/wiki?curid=176767", "title": "Gornergrat", "text": "Gornergrat\n\nGornergrat je vrchol nacházející se 3 km jižně od Zermattu ve Švýcarském kantonu Wallis. Je vysoký 3 130 m n. m. Gornergrat leží mezi dvěma ledovci \"Gornergletscher\" a \"Findelgletscher\" a z jeho vrcholu se nabízí panoramatický pohled na více než 20 čtyřtisícových vrcholků, jakými jsou především Monte Rosa, Matterhorn a Lyskamm. Od r. 1898 leží pod vrcholkem konečná stanice Gornergrat Monte Rosa - Bahnen (GGB), která k vrcholku stoupá přes \"Riffelalp\" a \"Riffelberg\" a překonává zde výškový rozdíl 1 500 m. Konečná stanice leží ve výšce 3 089 m n. m. Na jihozápadním výčnělku vrcholku se nachází horský hotel a vědecká stanice. Z vrcholku je možno podniknout řadu horských túr, můžete zde po vyznačených cestách jezdit na horských kolech atd. Nejhezčí túru může pro někoho skýtat výlet k jezeru Riffelsee v kterém se odráží masiv Matterhornu.\n\nNová kabinová lanovka, která vede z vrcholku Furi na Riffelberg propojuje lyžařskou oblast \"Gornergrat\" s oblastí \"Malý Mattehorn\".\n\nRozsáhlou a úspěšnou vědeckou činnost na Gornergratu umožnila přímá a snadná dostupnost železnicí Gornergratbahn.\n\n20. srpna 1898, po dvou letech stavby, byla otevřena železnice na Gornergrat. Byla to první elektrická ozubnicová železnice ve Švýcarsku. Zároveň došlo ke zlepšení turistické dostupnosti místa pro větší okruh zájemců.\n\nJiž v roce 1896, Joseph Perren Biner, postavil na vrcholu Gornergratu hotel Belvedere v ceně 23 000 franků. O dva roky později, když dosáhla zubačka na vrchol Gornergratu, značně se rozšířil turistický ruch. Společnost v Zermattu, která provozovala hotel, si rychle uvědomila význam Gornergratu jako turistické destinace, a postavila hotel Kulm Gornergrat v průběhu let 1897 - 1907. Stavební náklady byly v té době asi půl milionu švýcarských franků.\n\n\"Poznámka: Ledovcový splaz pod Gornergratem, pohled z výšky 3.100 m n. m. na dno údolí 2.500 m n. m.\"\n\nGornergrat je přístupný celoročně po ozubnicové železnici Gornergratbahn. Cesta vlakem z Brigu, přes Zermatt trvá cca 2,5 hodiny.\nAutomobilová doprava do Zermattu je omezena, proto je nutno využít záchytné parkoviště ve stanici Visp a Täsch (pod Zermattem - Matterhorn Terminal) a odtud pokračovat železnicí.\n\nVýška vědecké stanice (kopule) je 3 135 m n. m.\n\nAstronomická observatoř na Gornergratu byla zprovozněna koncem roku 1960 ve dvou kopulích na hotelu Gornergrat. Prostory jsou pronajaté od společnosti Burgergemeinde Zermatt, který je sama členem nadace HFSJG.\n\nJižní observatoř (kopule) na Gornergratu je pronajata univerzitě v Kolíně nad Rýnem v Německu již od roku 1984. Observatoř představuje 7,5 m kopuli, počítačové místnosti, dílny, dvě ložnice, kuchyň a koupelnu. Radioteleskop dodala \"I. Physikalisches Institut der Universität Köln\", jedná se o špičkový 3 m radioteleskop.\n\nSeverní observatoř (kopule) byla v letech 1974–2005 pronajala italské \"Consiglio Nazionale delle Ricerche (CNR)\" v Římě a provozoval ji \"Istituto di Radioastronomia (IRA-CNR)\". Severní observatoř se skládá z 7,5 m kopule a dvou počítačových místností. Instalovaný vědecký infračervený dalekohled (viz Infračervené záření) v kopuli je CNR/CAISMI s 1,5 m zrcadlem.\n\nObě observatoře jsou otevřeny pro hosty a výzkumné pracovníky. Kromě těchto dvou observatoří provozuje \"Physikalisches Institut Univerzity of Bern\" laboratorní měření na terase Belveder, kde se provádí měření slunečních neutronů. Tento přístroj byl instalován ve spolupráci s \"Solar-Terrestrial Environment Laboratory of the Nagoya University\" z Japonska a je základním kamenem evropské celosvětové sítě solárních neutronových detektorů.\n\n\n"}
{"id": "176768", "url": "https://cs.wikipedia.org/wiki?curid=176768", "title": "Urban VII.", "text": "Urban VII.\n\nPapež Urban VII. (rodným jménem Giovanni Battista Castagna, 4. srpna, 1521 – 27. září, 1590) byl papežem v září 1590. Narodil se v Římě, ale po rodičích byl Janovan. 15. září 1590 byl vybrán jako nástupce Sixta V., ale zemřel na malárii ještě před kongregací, 27. září 1590. Byl známý jako jeden z 10 papežů vládnoucích nejkratší dobu v historii, záleží na tom, zda je Štěpán II. považován za skutečného papeže (není za něj katolickou církví považován od roku 1961).\n\nPředtím byl guvernérem Bologni, arcibiskupem v Rossanu a poté po mnoho let nunciem ve Španělsku. Jeho zvolení bylo prosazováno španělskými kardinály.\n\nVelice krátké působení Urbana VII. v jeho úřadě dalo vzniknout světově prvnímu známému zákazu kouření: pohrozil exkomunikací každému, \"kdo bude užívat tabáku v kostelním přístřešku či v kostele, jakýmkoliv způsobem, zda žvýkat, kouřit z dýmky či šňupat prášek nosem.\"\n\n"}
{"id": "176770", "url": "https://cs.wikipedia.org/wiki?curid=176770", "title": "Jojo efekt", "text": "Jojo efekt\n\nJojo efekt je opětovné zvýšení tělesné hmotnosti po její předchozí cílené redukci. Opětovné přibrání je zpravidla větší, než byla původní redukce.\n\nK jojo efektu dochází zpravidla tehdy, když se člověk po prodělané redukci hmotnosti rychle, resp. okamžitě, vrátí k původnímu, nezdravému způsobu stravování. Nezdravým způsobem stravování je v tomto případě myšleno nejen množství, ale i kvalita a skladba stravy.\n\nTělo člověka je zvyklé dělat si zásoby tzv. na horší časy. Pokud tedy člověk drží dietu, tzn. omezuje příjem potravin, potažmo energie, jeho tělo považuje takové období za „období chudoby“, srovnatelné kupř. se zimním obdobím v historii. Začne-li se člověk bezprostředně po úspěšné redukci hmotnosti stravovat tak, jak se stravoval, než nastoupil dietu, jeho tělo si neprodleně začne tvořit zásoby na příští „období chudoby“.\n\nJedná se o pozůstatek z minulosti, který má člověk ve svém těle geneticky zakódovaný. Je patrné, že v teplejších krajích je mnohem méně lidí s obezitou; částečně je to způsobeno také tím, že v dřívějších dobách zde byla celoroční úroda – hojnost –, a tělo tudíž nemělo důvod vytvářet si zásoby.\n\nObecně se doporučuje příjem potravin zvyšovat, resp. schéma diety opouštět, pozvolna. Tak se tělo lépe adaptuje, signál k vytváření zásob nedostane.\n"}
{"id": "176771", "url": "https://cs.wikipedia.org/wiki?curid=176771", "title": "Satí", "text": "Satí\n\nSlovo satí může mít více významů:\n"}
{"id": "176772", "url": "https://cs.wikipedia.org/wiki?curid=176772", "title": "Jan Kalvoda", "text": "Jan Kalvoda\n\nJan Kalvoda (* 30. října 1953 Praha) je český advokát a bývalý politik, v 90. letech 20. století předseda Občanské demokratické aliance, poslanec České národní rady a Poslanecké sněmovny a člen vlád České republiky.\n\nVystudoval Gymnázium Na Zatlance a následně Právnickou fakultu Univerzity Karlovy a před rokem 1989 byl advokátem v Rokycanech. V roce 1989 podepsal petici Několik vět. V listopadu 1989 se v Rokycanech podílel na ustavení Občanského fóra (ještě několik dní po 17. listopadu zde byl dokonce krátce zadržen policií).\n\nPo sametové revoluci se v únoru 1990 stal poslancem České národní rady v rámci procesu kooptací do ČNR jako bezpartijní, respektive za Občanské fórum (OF). Krátce poté mandát poslance obhájil v řádných volbách v roce 1990 (volební obvod Západočeský kraj) za Občanské fórum. Po rozkladu OF přešel v roce 1991 do Občanské demokratické aliance (ODA). Opětovně byl do České národní rady zvolen ve volbách v roce 1992 (volební obvod Středočeský kraj).\n\nV letech 1991–1992 se profiloval na tématech souvisejících se státoprávním uspořádáním Československa. Odmítal koncepci založení československé federace na smlouvě dvou republikových orgánů tak, jak to prosazovala slovenské reprezentace. Tato koncepce by totiž z právního hlediska znamenala, že dosavadní Československo i jeho ústavní řád dočasně zaniká a je znovu utvořeno dvěma subjekty mezinárodního práva. Byl také významným oponentem obnovy Země Moravskoslezské a vytvoření spolkových zemí jako cesty uspořádání samosprávy v České republice. Tato koncepce byla požadována tehdy silným moravským hnutím. Byl tehdy jediným poslancem České národní rady, který hlasoval proti odsouzení zrušení země Moravskoslezské komunistickým režimem a zároveň proti požadavku její obnovy.\n\nPo volbách v roce 1992 se pak stal členem českého kabinetu. V první a druhé vládě Václava Klause zastával v letech 1992–1997 post místopředsedy vlády, v druhé vládě Václava Klause byl navíc v letech 1996–1997 ministrem spravedlnosti. Představoval jednu z klíčových postav těchto koaličních vlád, protože v letech 1992–1997 působil jako předseda ODA. Na tento post byl zvolen na 4. konferenci ODA konané v březnu 1992. Jeho volba měla utlumit vnitrostranické spory mezi konzervativním křídlem (dosavadní předseda Pavel Bratinka) a křídlem pragmatickým (například Vladimír Dlouhý).\n\nNadále zasedal i v zákonodárném sboru. Po vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát v ní obhájil ve volbách v roce 1996. Poslancem zůstal do prosince 1996.\n\nPočátkem roku 1995 odstartoval jednu z vážných koaličních krizí, když naznačil, že Bezpečnostní informační služba sledovala české politiky. V té době zároveň ODA řešila aféru okolo půjčky ve výši 52 milionů korun, kterou si vzala na volební kampaň v roce 1992. Preference aliance se v roce 1995 propadly, ale Kalvoda na 8. konferenci ODA obhájil výrazným náskokem post předsedy.\n\nPo volbách v roce 1996 se na 11. celostátní konferenci ODA pokusil o důraznější vymezení ODA oproti ODS a aliance pak zaznamenala výrazný úspěch v senátních volbách na podzim 1996. 17. prosince 1996 nicméně přišel náhlý konec Kalvodovy kariéry. Toho dne rezignoval na své politické funkce. Ve své rezignaci přiznal, že neoprávněně používal titul JUDr., ačkoliv nesložil rigorózní zkoušky. Tuto skutečnost prohlásil za jediný důvod svého odstoupení. Opustil poslaneckou sněmovnu a během několika týdnů byl nahrazen i ve vládních postech. Předsedou ODA zůstal formálně do března 1997, tedy do následující konference.\n\nOd svého odchodu z politiky vykonává soukromou advokátní praxi v Praze. Do širšího povědomí vstoupil opět jako právní zástupce firmy Diag Human podnikatele Josefa Šťávy v jeho několikamiliardovém sporu s českým státem. Přestože Jan Kalvoda úřady informoval, že datovou schránku nemá, v roce 2017 mu byla předvolání k soudu doručována právě prostřednictvím datové schránky.<ref name=\"idnes.cz/neni-kalvoda-jako-kalvoda-statni-datove-schranky-mohou-byt-past-pw1-/domaci.aspx?c=A110926_202742_domaci_abr\"></ref> Předvolání místo něho tak dostával stejnojmenný podnikatel Jan Kalvoda. Podle Jana Kalvody se tomu tak dělo téměř výhradně v kauze Diag Human, byl tedy přesvědčen, že záměna osob nebyla náhoda, ale záměr.\n\nZastupoval také poslance Miloše Melčáka v jeho ústavní stížnosti proti plánovaným předčasným volbám do Poslanecké sněmovny roku 2009, jejichž vykonání Ústavní soud skutečně odložil a následně předmětný ústavní zákon zrušil.\n\n"}
{"id": "176773", "url": "https://cs.wikipedia.org/wiki?curid=176773", "title": "Barack Obama", "text": "Barack Obama\n\nBarack Hussein Obama (* 4. srpna 1961 Honolulu) je americký politik, v letech 2009–2017 prezident Spojených států amerických a zároveň první Afroameričan v tomto úřadu. Roku 1992 vstoupil do Demokratické strany, za kterou zasedal v senátech státu Illinois a později v americkém Kongresu. V roce 2009 se stal nositelem Nobelovy ceny míru a časopis \"Time\" jej v letech 2008 a 2012 vyhlásil \"Osobností roku\". V listopadu 2012 podruhé vyhrál prezidentské volby a obhájil tím svůj úřad na další čtyři roky.\n\nBarack Obama se narodil do rodiny matky Stanley Ann Dunhamové (americká běloška), jeho otcem byl Barack Hussein Obama, který pocházel z kmene Luo v Keni (která v té době byla ještě kolonií Spojeného království). Otec byl vzděláním ekonom a studoval na Harvardově univerzitě v USA. Od rodiny záhy odešel a vrátil se do své rodné země Keni, kde se stal vládním úředníkem. Zemřel v hlavním městě Nairobi při automobilové nehodě v roce 1982. Obamova matka vystudovala na Havajské univerzitě obor kulturní antropologie a zemřela v polovině 90. let na rakovinu.\n\nObama strávil své rané dětství v havajském Honolulu, avšak od svých šesti do deseti let žil v hlavním městě Indonésie Jakartě se svojí matkou a nevlastním otcem Lolo Soetorem, za kterého se Dunhamová vdala v roce 1965. V roce 1971 byl poslán zpět k prarodičům na Havaj, kde mohl získat lepší vzdělání. Zde se o něj starala jeho babička Madelyn Dunhamová (zemřela 2. listopadu 2008 na rakovinu). Prarodiče mu zaplatili soukromé studium na akademii Punahou School v Honolulu. Matka se rozvedla a vrátila se na Havaj.\n\nPo absolvování Punahou School v roce 1979 si Obama pro další studium překvapivě vybral Occidental College v Los Angeles. Při pobytu v Kalifornii si vyjasnil svoji rasově smíšenou identitu. V roce 1981 přestoupil na známou Columbia University, kde v roce 1983 získal titul bakaláře při studiu politologie. Během studií se zajímal např. o jaderné odzbrojování. Jeho studijní průměr byl 2,6.\n\nPo studiích se přestěhoval do New Yorku, kde pracoval jako komunitní pracovník. V roce 1985 přijal nabídku práce v Chicagu jako terénní pracovník v tamější velké chudinské čtvrti Far South Side s převážně černošským obyvatelstvem. Po smrti prvního afroamerického starosty Chicaga Harolda Washingtona, který díky svému právnickému vzdělání dokázal prosadit mnoho opatření ve prospěch menšin, se Obama rozhodl studovat na Právnické fakultě (\"Law School\") Harvardovy univerzity v Bostonu. Zde byl brzy zvolen prvním afroamerickým šéfredaktorem prestižního školního časopisu Harvard Law Review. Právnickou fakultu této univerzity ukončil roku 1991 s vyznamenáním.\n\nV roce 1992 se Barack Obama oženil s afroamerickou právničkou Michelle Robinsonovou, se kterou se seznámil při praxi v advokátní kanceláři. Mají spolu dvě dcery; Malia Ann se narodila v roce 1998 a Natasha (známá jako Sasha) v roce 2001.\n\nPřes velké množství nabídek z renomovaných advokátních kanceláří se rozhodl pro kancelář Miner, Barnhill&Galland, kde se zabýval pomocí minoritám a ochranou lidských práv. V letech 1993–2004 přednášel ústavní právo na Chicagské univerzitě.\n\nV roce 1995 napsal svou autobiografii \"Sny mého otce: Příběh rasy a dědictví\" (Dreams from My Father: A Story of Race and Inheritance), která se v roce 2004 stala bestsellerem a její mluvená verze získala v roce 2006 cenu Grammy.\n\nV roce 2006 napsal Obama další knihu s názvem \"Smělost naděje: Myšlenky na uskutečnění amerického snu\" (The Audacity of Hope: Thoughts on Reclaiming the American Dream).\n\nObama má následujících osm žijících nevlastních sourozenců ze strany otce a matky. Jeden bratr již zemřel.\n\n\nV květnu 2016 zpravodajský server CNN uvedl, že po odchodu z prezidentského úřadu, v lednu 2017, vyjádřil Obama záměr si pronajmout dům ve washingtonské rezidenční čtvrti Kalorama, jenž v roce 2014 zakoupil bývalý Clintonův tiskový mluvčí Joe Lockhart za více než 5 milionů dolarů. Dům postavený v roce 1928 disponoval devíti ložnicemi a osmi koupelnami. Tímto krokem by se odlišil od většiny předchozích prezidentů. Jako důvod setrvání v americké metropoli několik dalších let uvedl mladší dceru Sashu Obamovou a její dokončení střední školy bez nutnosti změny prostředí.\n\nRoku 1997 byl Barack Obama poprvé zvolen do Senátu státu Illinois, kde sloužil do roku 2004. V roce 2000 neúspěšně kandidoval do Sněmovny reprezentantů USA. V roce 2003 pak oznámil svoji kandidaturu na post senátora Spojených států. Tehdy začal pro něj pracovat skvělý manažer předvolebních kampaní David Axelrod. V demokratických primárkách pro tyto volby vyhrál Obama s 53 % všech hlasů. Již tehdy používal volební heslo: „Yes, we can“ („Ano, my můžeme“ – jako odpověď na snahu o změnu ve společenských poměrech v USA).\n\nV roce 2004 přednesl na konventu Demokratické strany hlavní projev sjezdu, díky kterému zaznamenal velký nárůst popularity. V témže roce byl zvolen do Senátu Spojených států. Obdržel více než 70 % hlasů oproti 29 % republikánského protikandidáta Afroameričana Alana Keyese. Byl v pořadí teprve pátým Afroameričanem, který se stal americkým senátorem.\n\nPři svém působení v Senátu USA se Obama zaměřoval hlavně na záležitosti týkající se státu Illinois. Byl členem senátního výboru pro mezinárodní vztahy a navštívil Rusko, východní Evropu, Izrael a Irák.\n\nRoku 2006 navštívil Afriku. V Keni, zemi původu svého otce, se nechal vyšetřit na HIV, aby tak propagoval prevenci a vyšetření této choroby. V Čadu se setkal s uprchlíky z Dárfúru, poté, co mu Súdánem nebylo uděleno vízum, neboť kritizoval tamější situaci.\n\nJako senátor USA podpořil návrhy zákonů, které byly zaměřeny na větší kontrolu zbraní občanů a větší kontrolu využívání federálních zdrojů. Vyslovil se také pro návrhy zákonů, které prosazovaly zpřísnění kontroly lobbistů, volebních podvodů, změn klimatu, nukleárního terorismu a péče o válečné veterány.\n\nDne 10. února 2007 ve Springfieldu v Illinois Barack Obama oficiálně oznámil, že se bude ucházet o nominaci Demokratické strany do prezidentských voleb v roce 2008. Jeho strategie byla založená na využití internetu, přes který dostal drobné finanční dary od milionů občanů. Nominačního klání se pak zúčastnil spolu s dalšími kandidáty, z nichž největší podporu získala Hillary Clintonová.\n\nPo posledních primárkách Demokratické strany (3. června 2008) v Jižní Dakotě a Montaně získal Barack Obama definitivně nominaci na prezidentskou kandidaturu (tedy překročil hranici potřebných 2118 delegátů), která mu byla oficiálně přidělena na srpnovém sjezdu Demokratické strany (25. – 28. srpna 2008) v Pepsi Centru v Denveru (stát Colorado). Stal se tak vůbec prvním oficiálním kandidátem jedné ze dvou největších stran, který neměl bílou barvu pleti.\n\nDne 23. srpna 2008 oznámil Obama, že za kandidáta na místo viceprezidenta USA za Demokraty si vybral delawareského senátora Joe Bidena, který mj. v Senátu zastával post předsedy Výboru pro zahraniční záležitosti.\n\nV průběhu volební kampaně roku 2008 zatkly americké úřady v Denveru čtyři osoby podezřelé z toho, že chtěly na Obamu spáchat atentát. Oznámila to 25. srpna 2008 televizní stanice CBS a mluvčí Federálního úřadu pro vyšetřování (FBI) potvrdila, že je případ vyšetřován. Podle televize jeden ze zatčených uvedl, že chtěl střílet na Obamu z velmi výhodné pozice, a to puškou na vzdálenost 750 metrů. Atentát měl být spáchán 28. srpna 2008 během Obamova projevu na sjezdu Demokratické strany, který jej měl oficiálně nominovat jako kandidáta na úřad prezidenta USA.\n\nOd počátku října do volebního dne byly naplánovány tři televizní, celostátně vysílané debaty mezi prezidentskými kandidáty, Obamou a McCainem, trvající zhruba hodinu a půl. Již první debatu, která proběhla 7. října 2008, vyhrál podle bezprostředních anket mezi diváky stanic CNN a CBS Barack Obama. Duel se konal za situace, kdy kandidát Republikánské strany John McCain naléhavě potřeboval zvrátit rostoucí podporu veřejnosti pro Obamu jak na celostátní úrovni, tak v klíčových státech, kde byl souboj nejtěsnější. Podle průzkumu pro CNN považovalo 54 % diváků za vítěze televizního klání Obamu, McCaina jen 30 %. V důležité otázce ekonomické situace měl Obama rovněž zhruba dvacetiprocentní náskok před svým soupeřem.\n\nDne 4. listopadu 2008 zvítězil Barack Obama v prezidentských volbách, když porazil republikánského kandidáta Johna McCaina. Historicky je vůbec prvním afroamerickým prezidentem Spojených států amerických. 20. ledna 2009 složil za přítomnosti téměř dvou milionů lidí ve Washingtonu, D. C. slavnostní přísahu a ujal se funkce.\n\nObama zvítězil ve volbách především díky podpoře mladších, vzdělanějších voličů, afroameričanů a tzv. \"latinos\", tj. občanů pocházejících z některé latinskoamerické země (Mexiko, Kuba a jiné). Podle průzkumů hlasovalo více než 90 % afroameričanů pro Obamu. Menší podporu měl u starších a manuálně pracujících občanů, u kterých v předvolebních průzkumech vedl kandidát Republikánské strany McCain o několik procentních bodů. Obama měl větší preference u žen než u mužů.\n\nBrzy po vítězství začal Obama sestavovat svou budoucí vládu (viz infobox).\nPři své první cestě do Evropy počátkem dubna 2009 se nejprve zúčastnil summitu skupiny G20 v Londýně, poté summitu NATO ve Štrasburku a 4. a 5. dubna summitu USA a Evropské unie v Praze. Zde na Hradčanském náměstí přednesl projev, který se týkal převážně problematiky jaderného odzbrojování. Projev vyslechlo na místě asi 30 000 lidí a sledovaly jej milióny rozhlasových a televizních posluchačů na celém světě. Obama vyjádřil v tomto projevu též obdiv k demokratickým tradicím českého národa.\n\nObama začínal své funkční období jako jeden z nejpopulárnějších prezidentů, podle průzkumů jej v době nástupu do úřadu podporovalo 78 % Američanů. Míra podpory však brzy začala klesat a ve třetím čtvrtletí roku 2009 čítala již jen 53 %.\n\nObama se stal prezidentem v době počátku finanční krize, jako reakci na ni začal vydávat balíčky na záchranu ekonomiky včetně nákupu dluhopisů. I když se ekonomika USA dostala do recese podařilo se Obamovi rychle vrátit růst HDP a klesání nezaměstnanosti. Během prvního období zvýšil zadlužení země o 20% HDP, ke konci prvního období se mu ovšem podařilo deficit snížit. Inflace byla na začátku krize velmi nízká, vzápětí se začala zvyšovat a Obamovi se ji v prvním období nepodařilo snížit.\n\nNa počátku roku 2010 Obamova obliba u občanů USA klesla — podle jednoho průzkumu veřejného mínění — dočasně pod 50 %. Podle komentátorů byla hlavní příčinou stále ještě špatná hospodářská situace po velké finanční krizi let 2008 a 2009. Kritiky politických oponentů i mnohých řadových obyvatel, ale také souhlasu odborných kruhů a značné části veřejnosti v USA a ve světě, se dostalo finančním injekcím vlády USA a Federální rezervní banky za účelem oživení ekonomiky. Se souhlasem a kritikou se setkala také zdravotnická reforma (\"The Patient Protection and Affordable Care Act\", též populárně nazývána jako \"Obamacare\"), která narazila na odpor republikánů i určité části demokratů ve Sněmovně reprezentantů a jejímuž prosazení věnoval prezident Obama značné úsilí od podzimu 2009. Po určitých počátečních úspěších, jako schválení sněmovní verze reformy ve Sněmovně reprezentantů a senátní verze reformy v Senátu, z nichž Obama upřednostňoval spíše tu druhou verzi, však Obamovo úsilí o rychlé schválení reformy podle jeho představ narazilo na překážky.\n\n19. ledna 2010 došlo k doplňovacím senátním volbám v Massachusetts. Původně se předpokládalo hladké vítězství demokratů, kteří dané křeslo drželi 57 let, senátní volby v Massachusetts neprohráli od roku 1972 a jejichž kandidátka měla na počátku kampaně dle průzkumů preferencí 20 % náskok. Nicméně republikán Scott Brown postavil svoji kampaň především na odmítání Obamovy zdravotnické reformy a demokratickou kandidátku Marthu Coakley nakonec s tímto tématem porazil o 5 % hlasů. Ačkoliv demokratičtí představitelé nejprve tvrdili, že to nemění nic na jejich snaze prosadit reformu co nejdříve, vítězstvím Browna ztratili fakticky supervětšinu v Senátu a tím pádem i schopnost čelit republikánskému filibusteringu. Senát tím byl pro konečné schválení reformy dočasně neprůchodný. 21. ledna oznámila demokratická mluvčí Sněmovny reprezentantů Nancy Pelosi, že pro schválení senátní verze beze změn nebude ve Sněmovně pravděpodobně dostatek hlasů. Přesto se nakonec 21. března 2010 podařilo schválit ve Sněmovně reprezentantů kompromisní návrh zdravotnické reformy, pro který hlasovalo 219 demokratů. Proti návrhu hlasovalo 34 demokratů a všichni republikánští poslanci. Následně byla takto upravená zdravotnická reforma schválena v Senátu USA. Unijní státy ovládané Republikánskou stranou na to reagovaly vytyčováním legislativy, která má znemožnit zavedení některých principů reformy na jejich území a vůči jejich občanům. Zároveň oznámily některé státy úmysl napadnout reformu u Nejvyššího soudu USA, avšak nedosáhly v tomto směru úspěchu.\n\nPodle deníku The Wall Street Journal se v Bílém domě projednávala v březnu 2011 otázka, zda mají USA intervenovat v Libyi na straně povstalců proti diktátorovi Muammaru Kaddáfímu či nikoliv. Tři vlivné ženy, tehdejší americká ministryně zahraničí Hillary Clintonová, velvyslankyně USA u Spojených národů Samantha Powerová a Obamova poradkyně pro otázky národní bezpečnosti Susan Riceová, přesvědčily prezidenta o nutnosti americké účasti na vojenské intervenci na pomoc libyjským protivládním povstalcům. Stalo se tak přes odpor amerického ministerstva obrany pod vedením ministra Roberta Gatese, které se k válce stavělo odmítavě. Kaddáfí byl obviněn, že masakruje vlastní civilní obyvatelstvo. Rezoluce Rady bezpečnosti OSN č. 1973 požadovala „okamžité příměří“ a umožnila zřízení bezletové zóny.\n\nAmerická zpravodajská služba CIA, která je odpovědná prezidentovi Spojených států, se od konce roku 2012 angažuje v občanské válce v Sýrii a při pokusu o svržení syrské vlády vycvičila a vyzbrojila přibližně 10 000 protivládních povstalců. Mnozí z nich v roce 2014 přeběhli k Islámskému státu.\n\n6. listopadu 2012 se konaly v USA prezidentské volby, ve kterých Obama porazil svého konkurenta, republikánského kandidáta Mitta Romneyho a obhájil svůj úřad na další čtyři roky (do ledna 2017). K vítězství bylo zapotřebí získat 270 volitelských hlasů (\"electoral vote\"). Obama získal 332 volitelských hlasů včetně těch za stát Floridu, kde se hlasy voličů musely přepočítávat. Byl úspěšný také u většiny voličů (\"popular vote\"), a sice poměrem hlasů 50,5 % (Obama) ku 48,0 % (Romney).\n\nBěhem druhého období se Obamovi podařilo snížit deficit federálního rozpočtu na 2,5 % HDP (k roku 2014). Též se mu podařilo snížit nezaměstnanost na 6% (k roku 2014). Růst hrubého domácího produktu (HDP) byl poměrně rychlý, kromě prvního kvartálu roku 2014, kdy klesl z důvodu tuhé zimy a menšího vytváření zásob, a ve druhém čtvrtletí roku 2014 byl opět očekáván růst 3,5 %. Inflace se držela během druhého období kolem 2 %.\n\nAvšak za celou dobu, po kterou byl prezidentem Barack Obama, se americký státní dluh zdvojnásobil na téměř 20 000 miliard US-dolarů. Obama byl některými republikány a fiskálními konzervativci kritizován za nadměrné utrácení. Ke konci května 2015 dosáhlo zahraniční zadlužení USA 6 135 miliard US-dolarů. Velkou část amerických státních obligací držely dvě hospodářské mocnosti, a to komunistická Čína s 1 270 miliardami dolarů a Japonsko s 1 215 miliardami dolarů.\n\nPři setkání s čínským prezidentem Si Ťin-pchingem během návštěvy Číny v listopadu 2014 Obama prohlásil, že Spojené státy uznávají, že Tibet je nedílnou součástí Číny a nepodporují nezávislost Tibetu. V červnu 2016, při setkání s dalajlámou, Obama znovu zopakoval, že Spojené státy považují Tibet za součást Číny.\n\nObamova administrativa byla kritizována za podporu saúdské vojenské intervence v Jemenu, při které došlo k útokům na civilisty a k dalším válečným zločinům ze strany arabské koalice vedené Saúdy. Obamova vláda čelila také kritice kvůli dodávkám zbraní do Saúdské Arábie v celkové hodnotě 110 miliard dolarů a za mlčení k porušování lidských práv v této zemi.\n\nObama během svého funkčního období značně rozšířil útoky bezpilotních letounů v Pákistánu, Jemenu a dalších státech. Organizace Amnesty International se domnívá, že se Spojené státy při útocích bezpilotních letounů ve válce proti terorismu dopustily válečných zločinů, protože při útocích ve velkém zabíjejí neozbrojené civilisty. Útoky označil za porušení mezinárodního práva také vyšetřovatel OSN Ben Emmerson. Z uniklých dokumentů vyplývá, že při náletech bezpilotních letounů v Afghánistánu tvořili civilisté přibližně 90% obětí.\n\nV prosinci 2016 Obama umožnil projít rezoluci Rady bezpečnosti OSN odsuzující Izrael kvůli stavbě židovským osad na okupovaných palestinských územích.\n\nDne 9. října 2009 obdržel Barack Obama Nobelovu cenu míru jako jeden z nejméně očekávaných kandidátů. Hlavním důvodem pro zvolení Obamy byly podle příslušného výboru jeho \"\"mimořádné snahy řešit problémy s důrazem na právo a dialog\"\". Barack Obama se v několika svých projevech, mj. v Praze, vyslovil pro svět bez jaderných zbraní, podpořil jednání s muslimskými zeměmi a věnoval se také blízkovýchodnímu mírovému procesu. Pro Obamu hlasoval pětičlenný výbor jednomyslně. Kromě souhlasných ozvěn ve světě bylo ocenění Obamy podrobeno některými komentátory silné kritice, neboť podle nich obdržel cenu za styl, sliby a projevy, nikoliv za reálné výsledky. Z ocenění byl do určité míry na rozpacích i sám Obama, který prohlásil: „\"Abych byl upřímný, nemám pocit, že bych si zasloužil být ve společnosti tolika přelomových osobností.\"“ Obama přislíbil, že se bude nyní ještě více snažit o udržení míru. Cenu převzal krátce poté, co oznámil vyslání dalších 30 tisíc mužů do Afghánistánu, během přebírání ceny ve svém projevu hájil tzv. spravedlivou válku.\n\nBarack Obama čelil obviněním, že udržuje dlouholeté přátelství s Billem Ayersem a Bernardine Dohrnovou, bývalými vůdci skupiny Weatherman, jež v současnosti patří mezi význačné představitele chicagské extrémní levice. Nicméně se prokázalo, že neměl s Ayersem blízký vztah.\n\nMentorem mladého Barryho Obamy na Havaji byl černošský komunistický aktivista a spisovatel Frank Marshall Davis, který byl v padesátých letech (mccarthismus) vyšetřován americkým Sněmovním výborem pro neamerickou činnost. Právě Davis přesvědčil mladého Obamu, jehož vychovávali jeho bílí prarodiče z matčiny strany, aby více zdůrazňoval svou černošskou identitu a jako své první jméno používal nikoli Barry, nýbrž Barack.\n\nObamova manželka Michelle za studií na Princetonu sepsala práci, ve které popisovala dvojí možný černošský postoj k americké společnosti: integracionistický a segregacionistický. Integracionistický znamená přijetí hodnot americké (tedy bílé, kapitalistické) společnosti a může být cestou k úspěchu. Lze se na něj však také dívat jako na zradu černošství.\n\nK Obamovým přátelům se také řadil radikální pastor Jeremiah Wright. Mezi jeho výroky patřilo tvrzení, že virus HIV byl záměrně vynalezen a použit americkou vládou jako zbraň proti černochům a obvinění vlády USA ze zosnování útoků z 11. září 2001. Wright patřil v osmdesátých letech minulého století k Obamovým blízkým přátelům. Wright Obamu a jeho manželku Michelle oddal, stejně jako i pokřtil jejich dvě dcery. Barack Obama se v roce 2008 nicméně od reverenda Wrighta distancoval.\nObamu v prezidentských volbách v roce 2008 podpořil Louis Farrakhan, vůdce černošské nacionalistické organizace Nation of Islam, který je znám svými antisemitskými výpady. Během předvolební debaty si Obama od své soupeřky Hillary Clintonové vysloužil kritiku za to, že se od Farrakhana dostatečně nedistancoval. Obama a Farrakhan se znali mnoho let. V roce 2018 se v médiích objevila fotka z roku 2005, na které spolu Obama a Farrakhan pózují.\n\nV minulosti se vyskytly také pochyby ohledně pravosti Obamova rodného listu. U části americké veřejnosti, především u republikánů, byl rozšířený názor, že Obama se narodil v Keni a nikoliv na Havaji a že jeho rodný list byl zfalšován tak, aby uváděl jako místo narození město Honolulu ve státě Havaj.\n\nBývalý bezpečnostní technik pracující pro NSA a CIA Edward Snowden vynesl v roce 2013 informace o masivním a do té chvíle před veřejností utajovaném celosvětovém sledování telefonů a elektronické komunikace ze strany bezpečnostních služeb USA. Za Obamy se sledování komunikace amerických občanů i cizinců rozrostlo do obřích rozměrů a na tajném vládním programu PRISM se začaly podílet společnosti jako Microsoft, Yahoo, Google, Facebook, YouTube a Apple. Sledována byla i komunikace světových politiků včetně německé kancléřky Angely Merkelové. Obama údajně nařídil NSA, aby o kancléřce vytvořila rozsáhlý spis.\n\nV listopadu 2014 Obama vydal exekutivní nařízení, což je forma prezidentského dekretu, kterým de facto legalizovat pobyt až 5 milionů ilegálních přistěhovalců ve Spojených státech. Obama tak obešel republikány ovládaný Kongres, ale podle kritiků tím překročil své ústavní pravomoci a porušil americkou Ústavu, proto celkem 26 amerických států v čele s Texasem podalo na Obamovu administrativu žalobu. V červnu 2016 byl Obamův výnos zablokován Nejvyšším soudem.\n\nV prosinci 2016 v rozhovoru pro NPR Obama uvedl, že Spojené státy čekají „nevyhnutelné“ demografické změny a „i když dnes zastavíte veškerou imigraci, tak jenom díky vyšší porodnosti se tato země stane hnědší“.\n\nBarack Obama bývá často uváděn jako vzor dobře zvládnutého politického marketingu. Volební tým Baracka Obamy využil ve volbách 2012 internetové stránky s výzvou k akci, A/B testování, dobře zpracovanou stránku pro darování, e-mailový marketing, blog, prvky sociálních sítí integrované do webu, segmentaci kampaní podle jednotlivých oblastí, intenzivní komunikaci na Facebooku, Twitteru i YouTube a mobilní verzi stránek. Společnost comScore zveřejnila analýzu o využití online médií během kampaně. Obama zaplnil web svojí kampaní z 86 %. Dařilo se mu také na sociálních médiích, kde nasbíral 26 milionů fanoušků. Protikandidát Mitt Romney získal pouze 1,6 milionů fanoušků.\n\nObamův volební tým také využíval program, který sbíral osobní data uživatelů Facebooku. Podle bývalé Obamovy spolupracovnice společnost Facebook o sběru dat věděla, ale nic nepodnikla. Po zvolení Donalda Trumpem prezidentem v roce 2016 byly podobné praktiky kritizovány v souvislosti se skandálem britské společnosti Cambridge Analytica.\n\n\n"}
{"id": "176774", "url": "https://cs.wikipedia.org/wiki?curid=176774", "title": "Satí (obřad)", "text": "Satí (obřad)\n\nSatí (v sanskrtu \"dobrá žena\" nebo \"ctnostná žena\") je védský zvyk, spočívající v rituálním sebeupálení vdovy spolu s tělem jejího mrtvého manžela. Výsledky uvádí Garuda Purána 2.4.90-100. Podle verše 93 taková žena zůstane v nebi s manželem po dobu vlády 14 Indrů, tj. jednu kalpu.\n\nHindské ženy pokládaly satí za privilegium a často bojovaly o právo na takovou smrt. Žena, která Satí nepodstoupila, již neuzavřela manželství a žila v celibátu, často s oholenou hlavou.\n\nNázev je odvozený ode jména bohyně Satí, ženy (šakti) boha Šivy, která jako první provedla sebeupálení na protest proti urážce Šivy jejím otcem Dakšou. Britští kolonialisté provádění tohoto rituálního obřadu v roce 1829 úředně zakázali, neboť byl považován za nehumánní a býval i zneužíván příbuznými, kteří do něj vdovu nutili. I přesto v něm Indové i nadále pokračovali. \n\nVe 20. století avšak došlo v Indii i nadále k několika provedení tohoto zakázaného rituálního obřadu, a to např. v Rádžastánu na severu země, či Madhjapradéši v centrální části země: \n"}
{"id": "176776", "url": "https://cs.wikipedia.org/wiki?curid=176776", "title": "Radko Pavlovec", "text": "Radko Pavlovec\n\nJméno a příjmení Radko Pavlovec má více nositelů:\n\n"}
{"id": "176780", "url": "https://cs.wikipedia.org/wiki?curid=176780", "title": "Muškátový květ", "text": "Muškátový květ\n\nMuškátový květ je druh koření. Jedná se o sušený míšek ze semene muškátovníku pravého (\"Myristica fragrans\"). Nejedná se tedy vůbec o „květ“, jak naznačuje název.\n\n"}
{"id": "176781", "url": "https://cs.wikipedia.org/wiki?curid=176781", "title": "Muškátový oříšek", "text": "Muškátový oříšek\n\nMuškátový oříšek je vysušené semeno, endosperm plodu pocházející z ozdobného stromu muškátovníku pravého (\"Myristica fragrans\"), využívaný především jako dochucovací koření podporující chuť k jídlu a zajišťující klidné trávení. Určován je i k domácí léčbě astmatu, nespavosti, pankreatitidy, nefritidy, ke zmírnění průjmů či nadýmání.\n\nJedná se také o účinné spazmolytikum, tišící zejména břišní bolesti a křeče, ve středních dávkách vyvolává menstruaci, může rovněž narušit vývoj plodu. Ve vyšších dávkách se již chová jako delirogenní narkotikum, ačkoliv je jako droga zneužíván zřídka, mnohdy z pouhé zvědavosti. Velká většina lidí jej však posléze hodnotí veskrz negativně pro jeho nepříjemné účinky fyziologické i duševní. V oříšku přítomný myristicin, elemicin a safrol se v organismu metabolizuje na sloučeniny chemicky podobné amfetaminu či meskalinu, které poškozují játra a vyvolávají rakovinu. Velikost oříšku se pohybuje v rozmezí 2 až 4 cm, je obvejčitého tvaru, světle hnědé barvy, a na povrchu mírně vrásčitý.\nZískává se prostřednictvím dužnatého oplodí muškátových bobulí, které v době zralosti pukají a tím obnažují semeno pokryté chrupavčitým, masitým a jasně červeným míškem neboli osemením, po jehož odstranění zbude vlastni endospermické jádro se síťovaným povrchem a bělošedě mramorovaným obsahem, nazývané poněkud nepřesně \"muškátový ořech\". Chutě muškátového ořechu jsou následovně rozličné, ovlivněné zejména obsahem různorodých silic.\n\nMimo své nesporné využití v kuchyni a lidovém léčitelství, disponuje muškátový oříšek i psychoaktivními účinky silic myristicinu a elemicinu. Ve vysokých dávkách nad 25–30 g (asi sedm oříšků) vede ke ztrátě vědomí a křečím, které poté obvykle vyúsťují v kóma a úmrtí jedince. V nižších dávkách se projevuje jako účinné narkotikum narušující kvalitativní úroveň vědomí (tzv. delirant), jelikož působí jako anticholinergikum. Intoxikace je navíc dlouhodobá a vysilující, zbytkový diskomfort a bolesti hlavy mohou přetrvávat i několik dní.\n\nI. fáze (2–5 hodin)\n\nII. fáze (9–12 hodin)\n\n\nIII. fáze (12–24 hodin)\n\n\n"}
{"id": "176783", "url": "https://cs.wikipedia.org/wiki?curid=176783", "title": "Kassiový květ", "text": "Kassiový květ\n\nKassiové květy (též skořicové květy) jsou druhem koření. Jedná se o usušené nevyvinuté plody skořicovníku čínského (\"Cinnamomum cassia\"). Sbírají se těsně po odkvětu. Mají skořicovou vůni a používají se při výrobě skořicového oleje. Někdy se kassiové květy připravují i z jiných skořicovníků. Anglicky se označují jako \"cassia buds\".\n"}
{"id": "176784", "url": "https://cs.wikipedia.org/wiki?curid=176784", "title": "Ekonomika Bosny a Hercegoviny", "text": "Ekonomika Bosny a Hercegoviny\n\nEkonomika Bosny a Hercegoviny patří k pěti nejslabším evropským ekonomikám. Světová banka ji řadí do skupiny \"Lower-middle-income economies\" (podprůměrně příjmové ekonomiky).\n\nBosna a Hercegovina byla vedle Makedonie nejzaostalejší republikou v bývalé socialistické Jugoslávii. Zemědělství bylo většinou v soukromých rukou, ale bylo nemechanizované, velmi nevýkonné a potraviny se musely dovážet. Vinice a sady byly značně poničeny válečnými událostmi v letech 1992 – 1995. V současnosti (2006) zemědělství vytváří 10,2 % HDP. Mezi hlavní zemědělsky využívané oblasti patří příhraničí Hercegoviny s Chorvatskem (rozsáhlá polje), údolí řek (např. Bosny a Neretvy) a nížinný sever země (okolí měst Banja Luka, Bijeljina či Brčko). Zemědělství je zaměřeno na pěstování pšenice, kukuřice, ovoce – zejména švestky, zeleniny a chov skotu a ovcí. Ještě dnes je v některých oblastech (hlavně v horách) zemědělství závislé na lidské síle či síle zvířat.\n\nI dnes jsou patrné následky centrálně plánovaného hospodářství – velký podíl ekonomicky aktivních zaměstnávají průmyslová odvětví. V době socialismu bylo v BiH umístěno velké množství těžkého průmyslu – strojírenství a hutnictví v Sarajevu, Zenici, Tuzle, Prijedoru a Jajce (ocelárna byla dokonce i na znaku tehdejší Socialistické republiky Bosna a Hercegovina). Zbrojařské závody, které se nacházely na území současné BiH, měly velký význam z hlediska obrany celé SFRJ.\n\nEkonomickým centrem celé země bylo a je samozřejmě hlavní město Sarajevo, kde se koncentrují veškeré služby a sídlí významné instituce (Centrální banka, burza apod). Dalšími ekonomickými centry jsou Banja Luka, Tuzla, Mostar a Zenica. V nynější době je však Bosna a Hercegovina ekonomicky rozdělena podle dvou entit; Republika srbská hospodářsky spolupracuje se Srbskem, Federace Bosny a Hercegoviny především s Chorvatskem. Aby země podpořila rozvoj investic, snížila daně (na rozdíl od Srbska tu však není rovná daň), obě entity mají vlastní daňovou soustavu.\n\nTři roky války zničily většinu bosenského hospodářství a infrastruktury. Po ukončení bojů se výroba sice mírně zvýšila (1996–1999), poté se ale růst značně zpomalil (1999-2002). Od roku 2003 roční reálný růst HDP dosahuje v průměru 7 %. S rozvojem hlavně infrastruktury pomohly mnohé evropské fondy poválečné obnovy.\n\nDalším šokem byly velké změny v rozmístění obyvatelstva; mnohé dříve zalidněné oblasti se vylidnily, jinde se naopak přistěhoval velký počet uprchlíků. Radikální změny tak prodělalo samozřejmě náboženské i národnostní složení státu.\n\nBosna a Hercegovina patří mezi prioritní země zahraniční rozvojové spolupráce České republiky. Projekty se zaměřují především na předávání českých zkušeností z období transformace v oblastech rozvoje venkova, zemědělství, průmyslu, dopravy i veřejné správy či občanského sektoru.\n\nDo Bosny a Hercegoviny směřují velké investice také ze strany sousedních zemí, tedy hlavně Chorvatska a Srbska. Srbsko dobře spolupracuje hlavně s RS, Chorvatsko investuje ve Federaci Bosny a Hercegoviny. Pro Záhřeb se jedná o zemi, kam jde největší díl zahraničních investic. Dalšími významnými investory jsou Turecko, Rakousko a arabské země (Saúdská Arábie).\n\nHodnota \"HDP na obyvatele v PPP\" je dle údajů MMF 8.200 USD (2011), což řadí Bosnu a Hercegovinu až na 40. místo v Evropě a na 91. místo ze 179 hodnocených zemí světa.\n\nMezi současné ekonomické problémy státu patří především korupce (hlavně na úrovni nižších správních celků). Země je na 84.–93. místě ve zkorumpovanosti (stejně jako např. Makedonie a Černá Hora, z evropských zemí jsou hůře hodnoceny již jen Albánie, Moldavsko, Ukrajina, Rusko a Bělorusko).\n\nObrovský problém představuje vysoká míra nezaměstnanosti (až do roku 2005 přesahovala 40 %) a část nezaměstnaných svou životní situaci řeší zapojením ve stínové ekonomice, případně odchodem do zahraničí. V roce 2006 se míra nezaměstnanosti podle oficiálních údajů snížila na 31,1 %.\n\nSpolu s nízkou kupní silou a životní úrovní obyvatelstva je kritický stav dopravní infrastruktury; projekty na výstavbu dálnic jsou podmíněné velkolepými investicemi, kterých je země sama jen stěží schopna.\n\nMezi pozitivní hospodářské činitele lze uvést například poměrně nízkou inflaci (činila 2,9 % v roce 2005, po nárůstu v roce 2006 na 5,7 %, v roce 2007 znovu klesla na 1,5 %) a trvalý růst HDP (2002 9,9 %, 2003 4,5 %, 2004 8,5%, 2005 5,8 %, 2006 7,1 %).\n\nPozitivním faktorem způsobujícím zájem zahraničních investorů je též kvalifikovaná pracovní síla ve městech ve velmi výhodném poměru k mzdovým nákladům – průměrný plat činil v roce 2003 486 KM (v přepočtu okolo 7 800 Kč).\n\nDalší ekonomický rozvoj je komplikován nejednotnou ekonomickou politikou státu – obě entity (Federace Bosna a Hercegovina a Republika srbská) postupují zcela nezávisle na sobě, čímž se prohlubují ekonomické bariéry uvnitř země.\n"}
{"id": "176785", "url": "https://cs.wikipedia.org/wiki?curid=176785", "title": "Nancy Pelosiová", "text": "Nancy Pelosiová\n\nNancy Patricia Pelosiová (nepřechýleně \"Pelosi\", rozená D'Alesandrová; * 26. března 1940 Baltimore, Maryland) je americká demokratická politička a od roku 2019 předsedkyně Sněmovny reprezentantů Spojených států. Tuto funkci již zastávala v letech 2007–2011. Stala se tak první ženou, prvním občanem státu Kalifornie a Italoameričankou v čele dolní komory Kongresu, rovněž tak i prvním znovuzvoleným předsedou od roku 1955. \n\nPředstavuje nejvýše postavenou ženu v historii volených úřadů Spojených států. V pořadí nástupnictví na úřad amerického prezidenta je z titulu své funkce druhá v pořadí, hned za viceprezidentem.\n\n"}
{"id": "176786", "url": "https://cs.wikipedia.org/wiki?curid=176786", "title": "Operace Pedestal", "text": "Operace Pedestal\n\nOperace Pedestal byla jednou z námořních operací druhé světové války ve Středozemním moři, při které došlo ke střetu mezi spojeneckými jednotkami a jednotkami Osy. Operace se uskutečnila mezi 9. a 15. srpnem 1942 a jejím cílem bylo dopravit konvoj z Gibraltaru na Maltu.\n\nPo neúspěšných konvojích na Maltu (operace Harpoon a Vigorous) bylo nutné vyslat na Maltu další konvoj, který by jednak přivezl potraviny pro obyvatele a jednak přivezl palivo a materiál umožňující z Malty provádět ofenzivní akce. Pro tuto operaci byl \"svaz H\" posílen loděmi z \"domácího loďstva\". Konvoj 14 obchodních lodí vyplul 3. srpna z Clyde a 9. srpna dorazil do Gibraltaru.\n\nVelitel \"svazu H\" viceadmirál E. N. Syfret měl k dispozici tyto lodě.\n\nUž předešlého dne se Němci o konvoji dozvěděli a celý 11. srpen byl konvoj pozorován průzkumnými letadly.\n\nV 13:00 odstartovaly převážené stíhačky \"Spitfire\" z letadlové lodě \"Furious\" a vydaly se na cestu k Maltě.\n\nPo 13:00 potopila německá ponorka \"U-73\" 4 torpédy letadlovou loď \"Eagle\". Zahynulo 260 mužů.\n\nVečer se letadlová loď \"Furious\", která měla už svůj úkol splněn, obrátila a se svojí eskortou zamířila zpět do Gibraltaru.\n\nVe 20:45 byl konvoj napaden náletem 36 německých letadel, ale žádná loď nebyla zasažena.\n\nV jednu hodinu v noci torpédoborec HMS Wolverine taranoval a potopil italskou ponorku \"Dagabur\". Přitom byl sám poškozen.\nV poledne na konvoj zaútočilo 60 německých a italských letadel ze základen na Sicílii, které poškodily loď \"Deucalion\", která byla později potopena u Tuniského pobřeží. Zasažena byla také letadlová loď \"Victorious\" ale italská puma, která dopadla na její palubu nevybuchla.\n\nOdpoledne torpédoborec HMS Inhuriel taranoval a potopil italskou ponorku \"Cobalto\". Přitom byl sám poškozen.\n\nV 18:35 začal nálet asi 100 letadel. Při náletu byla zasažena letadlová loď \"Victorious\" 3 pumami a torpédoborec HMS Foresight, který byl zasažen torpédem, musel být později potopen.\n\nPo skončení náletu na kraji Sicilského průlivu \"svaz H\" obrátil zpět ke Gibraltaru a ochrana konvoje zůstala na skupině lodí, které velel kontradmirál H. M. Burrough a která se skládala z křižníků \"Nigeria\", \"Kenya\", \"Manchester\", \"Cairo\" a 12 torpédoborců.\n\nV 19:55 vypustila italská ponorka \"Axum\" 6 torpéd a zasáhla křižníky \"Nigeria\" a \"Cairo\" a tanker \"Ohio\". Křižník \"Cairo\" musel být potopen, křižník \"Nigeria\" se musel s eskortou dvou torpédoborců vydat zpět do Gibraltaru a \"Ohio\" plula s konvojem dál.\n\nNež utichl zmatek způsobený ponorkou \"Axum\", začal nálet 20 Ju 88, které potopily lodě \"Empire Hope\", \"Clan Ferguson\" a poškodily \"Brisbane Star\".\n\nV 21:05 ponorka \"Alagi\" torpédovala křižník \"Kenya\", ale ten přes poškození mohl plout dál.\n\nV 0:45 začal útok německých a italských rychlých člunů, který trval celou dobu plavby podél Tuniského pobřeží. Během něho byl potopen křižník \"Manchester\" a obchodní lodě \"Glenorchy\", \"Wairangi\", \"Almeria Lykes\" a \"Santa Elisa\". Navíc byla poškozena obchodní loď \"Rochester Castle\".\n\nRáno německá letadla potopila loď \"Waimarama\" a znovu poškodila \"Ohio\".\n\nV 10:50 přiletěla další vlna, která zasáhla \"Dorset\", \"Ohio\" a \"Rochester Castle\".\n\nV 16:00 Burrows zanechal u poškozených lodí dva torpédoborce a se zbytkem lodí obrátil směrem k Gibraltaru.\n\nV 18:00 vpluly zbylé 3 lodě z konvoje \"Rochester Castle\", \"Melbourne Star\" a \"Port Chalmers\" do přístavu v La Valettě.\n\nV 19:00 potopily bombardéry nehybnou loď Dorset.\n\n\"Brisbane Star\" doplula na Maltu s utrženou přídí po zásahu torpédem, ale přesto vyložila svůj náklad v přístavu. Nehybný tanker \"Ohio\" byl obklopen flotilou lodí, které se ho snažily dotáhnout do přístavu. Několik amerických dobrovolníku, trosečníků z potopené nákladní lodi \"Santa Eliza\", obsluhovalo protiletadlové zbraně na tankeru během této fáze operace. Hmotnost tankeru způsobovala praskání tažných lan, zatímco dvacet bombardérů útočilo na spojenecké lodě. Ohio bylo znovu zasaženo, jeho kormidlo zničeno a na zádi vznikla díra. Nakonec se podařilo tanker, z každé strany podepřený torpédoborcem, táhnout k přístavu.\n\nTanker \"Ohio\" dorazil do Grand Harbouru v 9:30, tažený několika remorkéry a podporován dvěma torpédoborci. Byl přivítán jásajícími davy a kapelou, která zahrála \"Rule, Britannia!\". Vzácné palivo z Ohia bylo okamžitě přečerpáno do dalších dvou tankerů. Bezprostředně po vyčerpání paliva Ohio dosedlo na dno přístavu.\n\nPříjezd čtyř obchodních lodí a tankeru \"Ohio\" zajistil přežití ostrova, ale neznamenal konec obléhání. Hlavním výsledkem Operace Pedestal byla bezprostřední záchrana ostrova, který se nacházel v kritické situaci. Za vysokou cenu deseti zničených obchodních lodí, jedné letadlové lodi (\"Eagle\"), dvou křižníků (\"Manchester\" a \"Cairo\"), a jednoho torpédoborce (\"Foresight\"), Královské námořnictvo a Obchodní loďstvo zachránilo Maltu v poslední chvíli. Přibližné 32 000 tun nákladu a 15 000 tun paliva a olejů odvrátilo hrozbu vyhladovění a umožnilo obnovit ofenzivní operace z Malty.\n\nZ taktického hlediska znamenala Operace Pedestal katastrofální porážku Spojenců, ale ze strategického hlediska šlo o velký úspěch. Dodávka materiálu výrazně posílila možnosti a morálku obránců ostrova. Malta ještě po několik měsíců závisela na dodávkách válečného materiálu, který byl dopravován rychlými minonoskami a ponorkami, ale palivo z tankeru Ohio umožnilo Spitfirům z Malty ochraňovat připlouvající lodě a tím zajistit další dodávky.\n\nLetadla a ponorky operující z Malty potopily nemalou část lodí, které zásobovaly vojska Osy na severoafrickém bojišti. V září 1942 potopily spojenecké síly 100 000 tun materiálu určeného pro Rommelova vojska, včetně 24 000 tun kriticky nedostatkového paliva. To nakonec vedlo k celkové změně poměru sil, kdy síly Osy nemohly čelit stále silnějším Spojencům a z ofenzívy přešly do defenzívy.\n"}
{"id": "176788", "url": "https://cs.wikipedia.org/wiki?curid=176788", "title": "Nepálský kardamom", "text": "Nepálský kardamom\n\nNepálský kardamom (též velký indický kardamom) je typ koření. Jedná se o semena druhu \"Amomum subulatum\" z čeledě zázvorovité (\"Zingiberaceae\"). Používá se jako náhražka pravého kardamomu, má ale ostřejší, až kafrovou vůni. Oblíben je zejména ve vietnamské kuchyni, kde je nazýván \"thảo quả\", ochucuje se jím vývar k přípravě polévky pho. \n\n"}
{"id": "176789", "url": "https://cs.wikipedia.org/wiki?curid=176789", "title": "Mostní tank", "text": "Mostní tank\n\nMostní tank (anglický překlad: \"Armored Vehicle Launched Bridge\") patří, podobně jako Obrněné vyprošťovací vozidlo, mezi speciální obrněná vozidla. Za mostní tanky lze považovat všechny samohybné autonomní prostředky umožňující překonávat překážky do šířky 24 metrů přímo v prostoru bojových operací. Jejich hlavním úkolem je umožnit vlastním jednotkám pokračovat v rychlém postupu bez zbytečných zdržení. Z toho víceméně vyplývají takticko-technické požadavky, které musí splnit. Zejména jde o schopnost operovat společně s prvosledovými jednotkami a přemosťovat překážky během několika minut.\n"}
{"id": "176791", "url": "https://cs.wikipedia.org/wiki?curid=176791", "title": "Pepř sečuánský", "text": "Pepř sečuánský\n\nPepř sečuánský je název pro druh koření. Jedná se o jednosemenné tobolky druhu \"Zanthoxylum piperitum\" z čeledi routovité (\"Rutaceae\").\n\nJe to jedno z nejstarších čínských koření. Má několik různých názvů, např. \"fagara\". Nejde o pepř, ale o sušené tobolky keře s názvem žlutodřev peprný, tedy sečuánský pepř – obsahuje silici palčivé chuti. Je to značně aromatické koření. Sečuánský pepř je ostrý úplně jiným způsobem než chilli nebo klasický pepř. Je výborný jako náhrada pepře, protože má pepřovou chuť, ale nemá pepřovou ostrost. V Číně si opraženým drceným sečuánským pepřem koření zelený čaj.\n\n\n"}
{"id": "176792", "url": "https://cs.wikipedia.org/wiki?curid=176792", "title": "Hippodamos z Milétu", "text": "Hippodamos z Milétu\n\nHippodamos z Milétu (řecky \"Ἱππόδαμος\") byl řecký architekt z 5. století př. n. l.. Roku 476 př. n. l. byl pověřen athénským lidovým shromážděním navrhnout plán výstavby obytné čtvrti u athénského přístavu Pirea. Představil Athéňanům vzorový dům, který je nadchnul a který prohlásili za „typový dům pro každého“. Rozměřili pravoúhlou síť ulic na kopci u přístavu a losem rozdělili stavební pozemky o stejné velikosti (pod vlivem principu rovnosti všech občanů) mezi 2000 zájemců. Normované domy na těchto pozemcích měly stejný půdorys a ležely na svahu orientovány na jih. Každý z nich měl vnitřní dvůr, kolem nějž byly uspořádány jednotlivé místnosti, z nich každá měla svou funkci. Existovaly zde místnosti obytné, místnosti pro hosty, dílny a obchody. Dalšími součástmi hippodamovského města byly centrální náměstí (agora) a chrámový okrsek.\n\nHippodamovo reformní úsilí našlo svůj ohlas ve všech nově zakládaných nebo nově vystavovaných městech 5. a 4. století př. n. l., jako jsou Milétos, Olynthos nebo Priéné, ale také v řeckých koloniích, jako jsou Poseidónia nebo Syrakusy.\n\nAristotelés ve své Politice shledává v Hippodamově systému nejlepší způsob, jak ideálně rozdělit město. Uvádí, že Hippodamos naplánoval město pro 10 000 lidí. Určil tři třídy obyvatelstva: řemeslníky, rolníky a válečníky, z nichž každé byla vyhrazena jedna část města. Dále pak rozdělil pozemky na tři typy: posvátné, veřejné a soukromé. Vytvořením ideálního města a státu se zabýval také Aristotelův učitel Platón ve svém díle Políteiá (Ústava) a jiní soudobí řečtí filozofové.\n\n"}
{"id": "176793", "url": "https://cs.wikipedia.org/wiki?curid=176793", "title": "Tramvajová doprava v Jekatěrinburgu", "text": "Tramvajová doprava v Jekatěrinburgu\n\nRuské velkoměsto Jekatěrinburg disponuje vlastní tramvajovou sítí. Tu doplňují též trolejbusy a metro. Stejně jako ve zbytku země je i zdejší tramvajový provoz širokorozchodný (1524 mm).\n\nMístní síť tramvajové dopravy patří k těm větším; v roce 2001 zde sloužilo celkem 457 vozů. Celá síť má délku 78,9 km. Provoz tramvaje zahájily 7. listopadu 1929 (otevřen první úsek), o tomto druhu dopravy se v Jekatěrinburgu začalo mluvit ale již v roce 1896, kdy k městskému zastupitelstvu dorazil první z návrhů. \n\nVětšinu vozového parku tvoří tramvaje typu Tatra T3 dovezené z bývalého Československa. Přesto zde také jezdí i některé méně obvyklé typy tramvají, jako například přes šedesát domácích vozů typu Spektr (zařazovány do provozu v druhé polovině 90. let 20. století). Právě zde, v Jekatěrinburgu, jsou Spektry zastoupeny v porovnání s ostatními městy zcela dominantně.\n\n"}
{"id": "176795", "url": "https://cs.wikipedia.org/wiki?curid=176795", "title": "Kovářov", "text": "Kovářov\n\nNázev Kovářov má více sídel:\n"}
{"id": "176796", "url": "https://cs.wikipedia.org/wiki?curid=176796", "title": "Zdeňka Žádníková-Volencová", "text": "Zdeňka Žádníková-Volencová\n\nZdeňka Žádníková-Volencová (* 25. října 1974 Ústí nad Orlicí) je česká televizní a divadelní herečka, známá je nejvíce ze seriálu \"Velmi křehké vztahy\" (dříve \"Rodinná pouta\") a z Dejvického divadla.\n\nV roce 1998 vystudovala loutkové divadelnictví na DAMU. Od roku 1996 je členkou souboru Dejvického divadla.\n\nV televizi si poprvé zahrála po boku Kláry Issové a Lukáše Vaculíka v seriálu \"Lékárníkovic holka\" v roce 1996. Také se objevila v pohádce \"O zlé a dobré vodě\" nebo \"Kašpárkovy rolničky\". Popularitu jí však přinesla role Ivany Kučerové-Hruškové v seriálu \"Rodinná pouta\". Objevila se v rodinném seriálu \"Ať žijí rytíři!\", kde si zahrála roli tetičky. Hrála ve filmech americké produkce \"Ann Frank\" a \"Melting Glass\".\n\n\n\n\n\nNadační fond Zdenky Žádníkové (NFZZ) byl založen v roce 2007 s cílem vylepšit prostředí zdravotnických zařízení. Úspěšné realizace jsou umístěny v dětských ambulancích, čekárnách, dětských JIPkách, azylových domech, či školách. Autorem originálních nástěnných maleb je Libor Škrlík. Dosud největším projektem NFZZ je spolupráce s Fakultní nemocnicí v Motole. Malby jsou vždy vytvářeny na míru, s ohledem na dané místo a ve spolupráci s terapeuty a psychology.\n\nDalší projekt NFZZ s názvem \"Přísloví pro potěšení\" je instalace mobilních nástěnných instalací pro dospělé, což je výsledek spolupráce s výtvarnicí Magdou Veverkovou a spisovatelem Benjaminem Kurasem.\n\nS manželem Radkem má čtyři děti - Andreu (* 2003), Janu (* 2007), Zuzanu (* 2011) a Jiřího (* 2013). Dcera Andrea je začínající dětskou herečkou .\n\n"}
{"id": "176798", "url": "https://cs.wikipedia.org/wiki?curid=176798", "title": "Pískavice řecké seno", "text": "Pískavice řecké seno\n\nPískavice řecké seno (\"Trigonella foenum-graecum\") je jedna z nejstarších kulturních rostlin. Její semena se používají jako koření. Je hojně pěstována ve Středomoří.\n\nPískavice je jednoletá bylina. Tvoří přechod mezi pícninami a obilovinami. Má přímou, chudě větvenou lodyhu s trojčetnými listy, které se podobají listům komonice. Květy vyrůstají jednotlivě nebo po dvou z úžlabin listů na kratičkých stopkách, mají pětizubý kalich a žlutavě bílou korunu. Tenké, až 10 cm dlouhé lusky jsou poněkud srpovitě prohnuté a čítají až 20 semen. Kvete v červnu a červenci.\n\nŘecké seno pochází z jižní Evropy, u nás se pěstuje ojediněle ve vinorodých oblastech. V Čechách ji poprvé pozoroval prof. František Bubák u Bečova nad Teplou v roce 1889.\n\nRostlina se pěstuje jako hodnotné krmivo pro dobytek. Ve farmacii a v léčitelství používáme především semeno.\n\nDroga obsahuje velké množství monogalaktanového slizu, hodnotných bílkovin a oleje. Přítomen je také netoxický alkaloid trigonellin, dusíkatý cholin, malé množství silice, triterpenové saponiny, lecitin, hořčiny, flavonoidy, niacin a stopové prvky. Nověji objevenou látkou je diosgenin, který je důležitý při aplikacích orálních antikoncepčních prostředků s léky, obsahujícími pohlavní hormony.\nDůležitá je přítomnost metylbetainu kyseliny nikotinové a jejího amidu — vitamínu PP. V listech je obsažen kumarin, takže se jimi někdy „maskuje“ nekvalitní seno.\n\nDroga povzbuzuje trávení, ulevuje při kašli, nadýmání a při průjmech a mírně snižuje hladinu krevního cukru. Celkově posiluje a působí jako univerzální tonikum, zejména v geriatrii. Odpradávna se využívala jako ženské afrodisiakum.\n\nTato droga je ale nejvíce vhodná pro zevní použití. Kaše z mletého řeckého sena vytahuje hnis z ran a vředů, změkčuje zatvrdliny a poúrazová zatvrdnutí svalů a šlach a působí také proti měkkým otokům. Díky amidu kyseliny nikotinové droga účinně zasahuje do místních hojivých procesů, zlepšuje látkovou výměnu a průtok krve vlásečnicemi, což je možné léčebně využít na přípravu velmi hodnotných léčivých klyzmat, případně kloktadel.\n\nDrogu podáváme vnitřně formou prášku nebo formou nálevu z hrubě drcených semen. Při zevním použití dáváme většinou přednost použití kašovitého obkladu. Potřebné množství prášku krátce povaříme s přiměřeným množstvím vody, aby vznikla kaše. K ní přidáme malé množství octa. Hustou kašičku natřeme na tlusto na lněné plátno a použijeme jako obvaz.\n\nOdborná literatura uvádí u práškované drogy velmi nepříjemné aroma, ale není to oprávněné. Droga nezapáchá, jen má zvláštní aroma. S ohledem na specifičnost jejího použití dáváme zásadní přednost samostatnému podávání drogy, i když míchání hrubě drcené drogy do směsí je samozřejmě možné.\n\nVýraznější nežádoucí účinky ani kontraindikace nebyly zjištěny. Droga bývala mistrovskou bylinou bylináře Franěce, který ji formou kataplasmatu aplikoval především na zánětem zvětšené, povrchově dostupné lymfatické uzliny, což vedlo k urychlení léčby.\n\nStaří Egypťané používali semeno pískavice při balzamování. V Orientu některé mladé ženy pravidelně jedí semeno řeckého sena, aby měly pěkné prsy.\n\nTato rostlina je také využitelná při bolestech zubů v důsledku hnisavých zánětů. V tomto případě pomáhají výplachy a obklady odvarem směsi šalvěje, heřmánku, kořene proskurníku a řeckého sena, všeho stejným dílem.\n\nPři zánětu nehtového lůžka, pokud se už vytvořil hnisavý zánět, vymyjeme místo heřmánkem a obkládáme semenem řeckého sena, které přiložíme na celou ruku a ponecháme nejméně 15 minut působit. U vředů je důležité jejich změkčování. Nejlépe je použít práškované semeno řeckého sena, povařené v trošce mléka na kaši, kterou vřed obložíme a přikryjeme obvazem.\n\nV rekonvalescenci velmi pomáhá konzumace polévkové lžíce pomletého semene smíchané s medem na hustou kaši. Podáváme třikrát denně čajovou lžičku, během jídla.\n\nRozemletá tvrdá semena slouží i jako koření a lze ji nalézt ve známých směsích curry nebo chutney. Samotnými se nekoření, mají pronikavou a nepříjemnou vůni.\n\n"}
{"id": "176807", "url": "https://cs.wikipedia.org/wiki?curid=176807", "title": "Autoportrét", "text": "Autoportrét\n\nAutoportrét je výtvarné dílo, na němž autor formou portrétu zachytil svou vlastní podobu.\n\nRozvoj autoportrétu souvisí s rozvojem portrétní malby jako takové. První autoportréty vznikaly v renesanci. Významná je například řada autoportrétů Albrechta Dürera. Téměř výhradně byly autoportréty tvořeny jako malířské dílo. Sochařských autoportrétů je dochováno velmi málo, neboť na rozdíl od dvojrozměrného zobrazení, při jehož tvorbě lze použít zrcadlo, je vytváření trojrozměrného autoportrétu dosti komplikované.\n\nDůvodem vzniku autoportrétu byla v minulosti často především možnost předvést případným zákazníkům vlastní uměleckou dovednost. Existence portrétního zobrazení, byť vlastnoručně zhotoveného, také malíře psychologicky řadila mezi zámožnější obyvatele, neboť vybavení vlastního domu portrétem si mohli dovolit pouze šlechtici či skutečně zámožní měšťané. Tvorba autoportrétu také obsahuje rysy introspekce a sebehodnocení. Malíř je nucen vložit do svého portrétu představy o sobě samém. Tento rys zesiluje v umění druhé poloviny 19. století a je dobře patrný například v autoportrétech Vincenta van Gogha.\n\nUrban dále říká, že \"autoportrét byl pro řadu umělců jedním z hlavních témat tvorby, znamenal\nkonkrétní identifikaci uměleckého díla a života jeho tvůrce, stíral jasné rozdíly mezi iluzí a\nrealitou, identita v autoportrétu nezná hranic.\"\n\nJedním z prvních autoportrétů je snímek Američana Roberta Cornelia. Přibližně v říjnu 1839 Cornelius pořídil vlastní autoportrét před rodinným obchodem. Na daguerrotypii je středový čelní portrét muže se zkříženýma rukama a rozcuchanými vlasy. Tento autoportrét je navíc jednou z prvních portrétních fotografií člověka.\n\nDalším známým autoportrétem je zmanipulovaná fotografie Hippolyta Bayarda z 18. října 1840, nazvaný \"Sbohem, krutý světe!\". Bayard sám sebe naaranžoval jako utopeného na protest proti nedostatku oficiálního uznání jeho podílu na vynálezu fotografie (proces \"kopírování přímých pozitivů\"). Na fotografii předstírá, že spáchal sebevraždu, jak sedí a naklání se k pravé straně. Snímek na papíře je na zadní straně opatřen textem se sebevražedným prohlášením, v němž uvádí:\n\nTato fotografie je mimo jiné považována za jedno z prvních nahých mužských těl ve fotografii aktu. Na dalším autoportrétu, zhotoveném o sedm let později, je Bayard zachycen při práci v zahradě a na další fotografii pracuje v ateliéru. Zemřel o skoro padesát let později - v roce 1887 přirozenou smrtí.\n\nDalší autoři:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "176822", "url": "https://cs.wikipedia.org/wiki?curid=176822", "title": "Malba", "text": "Malba\n\nMalba je technika nanášení barev ve (většinou souvislé) vrstvě na podklad, zpravidla pomocí štětce. V přeneseném smyslu slova znamená také produkt této činnosti. Od kresby se liší použitými prostředky – barvami, nástroji (štětec, špachtle…) a plošností, s jakou je barva nanášena. Malba je jedním z druhů výtvarného umění. V neuměleckém smyslu je malba synonymem pro nátěr nebo natírání. Osoba, tvořící malbu, se nazývá malíř či malířka, výsledným dílem bývá obraz. \n\nZáklad slova (malba, malíř, malovat,…) pochází z německého \"malen\", a to vychází ze starohornoněmeckého \"mal\" = „skvrna, znamení“, jehož původ je spojován s indoevropským základem \"mel-,\" znamenajícím „tmavý, černý“. Ve výtvarném umění se jedná o významnou malířskou techniku. Podle charakteru malby, použitých materiálů, či podkladu se malba dělí na několik základních malířských technik.\n\nPro výběr barvy je rozhodující zvolená technika (barvy olejové, nebo vodou ředitelné), schopnosti autora (barvy studentské, či profesionální, mistrovské), a účel tvorby (dílo \"věčné\"). Také se vyrábějí barvy s různými „efekty“, např. barvy iridiscentní (duhové), fluorescentní (světélkující) nebo s leskem. \n\nPro široké možnosti při samotné tvorbě se nejčastěji používají olejové barvy (proto olejomalba). Před rozšířením olejomalby (12-15.st.) se malovalo tzv. vaječnou temperou, kdy se barevné pigmenty (práškové barvy, připravované mletím z přírodních minerálů - např. z malachitu, azuritu, rumělky, nebo z barevné hlíny) spojovaly pomocí emulze (nejčastějším emulgátorem byl vaječný žloutek). V současných olejových barvách je barvivo smícháno s olejem (nejčastěji lněným či ořechovým), charakter oleje ovlivňuje jejich krycí schopnost. Malba olejovými barvami umožňuje použití různých způsobů a efektů, např. techniku lazur, lze je klást v jemných vrstvách, ředěné, smíchané s médii, nebo vrstvenou techniku, pastózní kladení barev, přímo z tuby, nanášené štětcem, špachtlí, nebo třeba prsty. Olejové barvy mají delší dobu schnutí, do malby lze \"vstupovat\" opakovaně. Po zaschnutí tmavnou, malba se prohlubuje. Pro rychlejší schnutí se přidává do barev sikativ. Existují i olejové barvy, vodou ředitelné.\n\nBarvy akrylové, vyráběné ze směsi pigmentů a syntetické pryskyřice, na vodní bázi, patří, pro jednoduchost v jejich používání, mezi oblíbené, především pro začátečníky v malbě. Jsou podobné olejovým barvám, ale ředí se vodou. Akrylové barvy jsou krycí, lze použít techniku impasto, tj. neředěnou barvu v silných vrstvách. Konzistenci barev lze ovlivnit použitím médií (zahuštěním či zředěním), barva bude tekutější, hladká nebo se zvýší jejich průhlednost, mohou se vytvářet zajímavé efekty, reliéfy atd. Akrylové barva schnou rychleji, po zaschnutí mírně tmavnou, suché jsou vodě odolné, a neotírají se. Ve spojení s médii se akrylové barvy např. používají pro techniku lití barev - pouring art. \n\nAkvarelové barvy se také ředí vodou, prodávají se v tzv. pánvičkách (mističkách), nebo v tubách. Jsou však transparentní (průhledné, nekryjí), proto po zaschnutí lze dílo těžko opravovat. Malba se provádí technikou rozpíjení barev do mokrých vrstev a překrýváním suchých barevných vrstev. Po zaschnutí jsou barvy světlejší. Bílá akvarelová barva neexistuje, plochy, které mají být bílé, se při malbě vynechávají. \n\nMezi nejdůležitější pomůcky tvůrce malby patří štětec. Štětce jsou přírodní (sobolí, hovězí, tchoří, prasečí) a syntetické. Dále je rozlišujeme podle typu zvolených barev (olejové, akvarelové..), podle savosti, velikosti a tloušťky jejich pracovní plochy (0-12..), délky, hustoty a tvrdosti vlasu, podle tvaru (kulaté, ploché, vějířové), s dlouhou či krátkou rukojetí. \n\nŠpachtle nebo malířský nůž slouží k nanášení barvy v silných vrstvách, na plátně s nimi lze vytvářet nejrůznější stopy, plastické reliéfy atp. Ke stejnému účelu se používají různá hladítka a kartáče. \n\nDůležitou, nicméně ne nezbytnou, pomůckou malíře je paleta. Rozdělávají a míchají se na ní barvy. Nejrozšířenější je dřevěná (s otvorem pro palec), dále plastová, existuje i skleněná, a také jednorázová papírová (blok listů ve tvaru palety, jednotlivý list se po použití vyhodí). \n\nPři malbě se dále používá ředidlo (pro olejové barvy), závěrečný ochranný lak, malířský stojan (cestovní, ateliérový..) aj. \n\nNejčastějším podkladem malby je plátno, a to bavlněné, lněné nebo směsové. Bavlněné je jemnější, lněné hrubší. Je zpravidla napnuté na dřevěné konstrukci (tzv. \"blind-rámu\"). V minulosti byla ovšem častá i malba na dřevěnou podložku, desku (kostelní malby, ikony...). V současnosti je jako podklad využíváno mnoho různých, i různorodých, materiálů, například karton, plast, překližka, dřevotříska, sololit, masonit, plech a pod.\n\nStruktura povrchu podložky, na kterou se maluje, bývá zpravidla předem upravena, např. plátno se po napnutí klihuje, šepsuje, na kartonu nalepený textil se natírá např. latexem. Následné barevné tónování podkladu se nazývá imprimitura. Dalším krokem (a zároveň prvním krokem vlastní malby) je podmalba. V období renesance se používala lavírovaná, tmavé barvy na světlý podklad, v baroku byla podkladová vrstva zpravidla tmavá (bolus), takže podmalba vznikala tzv. vysvětlováním malovaného předmětu. Dnes se kombinují oba způsoby. Barva podkladové vrstvy má (stejně jako použitá technika) velký význam pro celkové barevné vyznění obrazu.\n\nPřed provedením vlastního díla bývá obraz (autorem) zpravidla rozvržen pomocí podkresby (nestalo-li se tak již podmalbou), poté se postupuje od zadních částí obrazu (tzv. pozadí, většinou za použití studených, světlých odstínů barev) směrem dopředu (tzv. popředí a teplé, syté barvy), od horního okraje ke spodnímu. Malba je zpravidla prováděna ve více vrstvách. Po dokonalém zaschnutí (u olejomalby to může být i celý rok) se dílo - obraz většinou lakuje (např.damarovým lakem), pro jeho ochranu, udržení stálosti barev a docílení stejného lesku (nebo matu). Malby - obrazy se rozlišují také podle zobrazovaného námětu (realistický, abstraktní...).\n\nMalba na papír, pomocí vodou ředitelných, nekryjících (\"vodovek\") barev, tzv. akvarel, může být kombinována také s kresbou. Dalšími technikami malby je např. kvaš, pastel, enkaustika, pastel, malba disperzními barvami.atd. Rychlá technika olejomalby, používaná především v krajinomalbě (přímo na místě malby, v plenéru) se nazývá \"ala prima\".\n\nNástěnné malířství využívá tři základní techniky: malbu do vlhké omítky – \"al fresco\" (freska), malbu na suchou omítku – al secco a jejich kombinaci – \"fresco-secco\".\nSoučasné malířství často překračuje historickou praxí vymezené názvy, techniky i technologie. Proto je vymezení současných malířských technik složitější, a často i zajímavější.\n\nMalbu lze dělit i podle toho, jaké barvy jsou použity, jakou technikou jsou nanášeny, nebo na jaký povrch se barva nanáší, ale také podle námětu malby a to např.na:\n\n\n\n"}
{"id": "176827", "url": "https://cs.wikipedia.org/wiki?curid=176827", "title": "Český západ", "text": "Český západ\n\nČeský západ je obecně prospěšná společnost (nestátní nezisková organizace) zabývající se podporou obyvatel sociálně vyloučených lokalit na Toužimsku a Tepelsku. Organizace sídlí ve vsi Dobrá Voda u Toužimi. \n\nVznik občanského sdružení Český západ inicioval Klášter bratří trapistů v Novém dvoře, sdružení vzniklo 17. prosince 2001. \n\nJako své poslání uvádí Český západ záměr budovat na území Toužimska a Tepelska občanskou společnost, kterou charakterizuje zájem občanů na řešení věcí veřejných. Český západ chce prakticky přispívat k odstraňování sociálního vyloučení, projevů xenofobie a rasové nesnášenlivosti. Český západ je od 23. dubna 2008 nositelem značky Ethnic Friendly zaměstnavatel. Organizace zaměstnává několik Romů nejen v samotném pracovním týmu, ale také v programu veřejně prospěšných prací či v textilní a keramické dílně, kde ženy ze sociálně vyloučených lokalit šijí látkové tašky, kapsáře, zástěry, chňapky, pytlíky na pečivo, ubrusy a prostírání.\n\nČeský západ ve své práci využívá metodu komunitní práce, která se jeví jako jedna z efektivních metod sociální práce v sociálně vyloučených lokalitách. Mezi hlavní činnosti organizace patří poskytování sociálních služeb, poradenství při zaměstnání, právní poradenství, vzdělávání, volnočasové aktivity pro děti i dospělé, komunitní práce. \n\nOrganizace při práci s mladšími dětmi využívá prvky pedagogiky Marie Montessori v tzv. Školičce.\n\n \n"}
{"id": "176833", "url": "https://cs.wikipedia.org/wiki?curid=176833", "title": "Železniční stanice Bratislava-Nové Mesto", "text": "Železniční stanice Bratislava-Nové Mesto\n\nBratislava-Nové Mesto je z hlediska osobní dopravy druhé nejdůležitější nádraží v Bratislavě.\n\nFunguje již od roku 1962, avšak trať mezi \"Odborárskou\", Martinským hřbitovem a stanicí Bratislava predmestie existuje již od roku 1954. Bratislava-Nové Mesto se užívá jako konečná stanice a též i jako odstavné kolejiště; takto slouží hlavně poslední dobou. V ranních špičkách zajišťuje dopravu Bratislavanů především do jihovýchodně položených průmyslových podniků.\n\nPoté, co byl otevřen hraniční přechod \"Bratislava-Petržalka - Kittsee\", začaly přes stanici Bratislava-Nové Mesto jezdit také nákladní vlaky směřující z Rakouska na Slovensko, především na seřaďovací nádraží Bratislava východ. Problémy zde někdy způsobuje chybějící druhá kolej vedoucí na hlavní nádraží, neboť dopravce Železničná spoločnosť Slovensko vypravuje stále více vlaků právě na bratislavské hlavní nádraží. \n\nV období let 2001 až 2007 proběhla rekonstrukce celého nádraží, její součástí byla přestavba celé fasády budovy stanice, instalace elektronického informačního systému a v neposlední řadě i rekonstrukce nástupišť 2 a 3. V létě roku 2006 tu přibyl také i bankomat.\n\nNa jaře 2008 se dočkalo rekonstrukce i nástupiště 1. Plánována je i rekonstrukce podchodu z haly k nástupištím, které se za dešťů mění v „plovárnu“.\n\n\n"}
{"id": "176834", "url": "https://cs.wikipedia.org/wiki?curid=176834", "title": "Norah Jones", "text": "Norah Jones\n\nNorah Jones (* 30. března 1979, Brooklyn, New York), vlastním jménem Geetali Norah Jones Shankar je populární písničkářka a pianistka. Její hudba bývá označována jako směs jazzu, country a popu. Svá alba vydává u čistě jazzového vydavatelství \"Blue Note\". Po svém prvním albu: \"Come Away With Me\", získala osm cen Grammy.\nDva roky studovala jazzový klavír na University Of North Texas.\n\nHrála také v několika filmech.\n\nJedná se o dceru slavného indického sitáristy Raviho Shankara.\n\nPřed tím, než začala vydávat svoje alba, byla pouze příležitostnou zpěvačkou. Spolupracovala ovšem s řadou skupin, jako byly například Wax Poetic, Peter Malik Group a velmi často také s kytaristou Charliem Hunterem. Její hlas byl stále častěji přirovnáván k Billie Holiday či Nině Simone a i její hra na piano sklízela podobnou chválu.\n\nSvé debutové album vydala v únoru 2002 a za tuto vytříbenou směs jemného popu, jazzu a country okamžitě sklidila pochvalné kritiky. První singl z této stejnojmenné desky \"Come Away with Me\" vystoupal až na vrchol americké hitparády Billboard 200. Album získalo sošku Grammy za album roku. Do roku 2007 se tohoto alba prodalo přes 20 milionů kusů.\n\nDruhé album dostalo název \"Feels like Home\" a vyšlo v únoru 2004. Na tomto albu se nechala mnohem více ovlivnit country, než tomu bylo u předchozího alba. Ani ne týden po vydání se ho prodalo milion kusů, byl to rekord v celé historii Blue Note Records. Alba se do dnešních dnů prodalo 14 milionů kusů.\n\nTřetí album, \"Not Too Late\" vyšlo koncem ledna 2007. Je prvním, pro které si ona sama napsala všechny písně sama (nebo alespoň s někým spolupracovala). Možná právě proto jsou některé písně temnější než jsou ty na předchozích dvou albech. Celé album je nahráno v jejím domácím studiu. Ona sama popisuje nahrávání jako „zábavné a uvolněné, bez hrozby termínu odevzdání“ (Blue Note údajně netlačilo na termín vydání). Píseň \"My Dear Country\" z tohoto alba je politická satira, Jones jí napsala před presidentskými volbami v roce 2004. Album \"Not Too Late\" se stalo hitparádovou jedničkou ve dvaceti zemích, za první týden se ho prodalo 720 tisíc kusů.\n\n\nZde zpívá píseň \"Lonely Lament\" na albu \"Liberation Prophecy\" s názvem \"Last Exit Angel\". Není náhodou, že právě s tímto albem začínala svoji hudební kariéru.\n\nZde zpívá doprovodné vokály v písni \"Virginia Moon\" na druhém disku alba \"In Your Honor\".\n\nZpívala také dvě písně s názvem \"More Than This\" a \"Day Is Done\" na albu \"Songs From the Analog Playground\".\n\nV roce 2003 vydala společně s Peterem Malickem bluesové album s názvem \"New York City\".\n\nThe Little Willies byla založena v roce 2003. Norah zde převzala úlohu vokalistky a samozřejmě hraje na klavír. Další členové kapely jsou:\n\nSkupina vydala album s názvem \"The Little Willies\" (2006).\nV roce 2012 vydali album \"For The Good Times\" (2012), opět s předělávkami legendárních country hudebníků jako např. Johnny Cash, Kris Kristoferson či Dolly Parton, Willie Nelson a mnozí další.\n\nJones spolupracovala s Rayem Charlesem na jeho albu \"Genius Loves Company\", které se skládá s duetů Charlese a ostatních hudebníků. Přispívající umělci byli vybráni samotným Rayem Charlesem. \"Genius Loves Company\" je poslední album, které Charles stihl dokončit před smrtí.\n\n12. května 2006, Norah si obléká síťované ponožky, blond paruku a s výrazným make-upem hraje na elektrickou kytaru. Norah zpívá v drze vtipné punkové kapele El Madmo. Kapela se skládá ze tří členů: \"El\" (Daru Oda, její vokalistka, členka Handsome Band), \"Maddie\" (Norah Jones) a \"Mo\" (Andrew Borger, bubeník v Handsome Band).\n\nV roce 2013 natočila Norah se zpěvákem Green Day, Billiem Joem Armstrongem, album Foreverly, kde oživují staré americké písně v novém duchu.\n\n\n\n"}
{"id": "176838", "url": "https://cs.wikipedia.org/wiki?curid=176838", "title": "Peter Motz", "text": "Peter Motz\n\nPeter Motz (1934 Rotterdam – 2003) byl malíř - autodidakt. Jeho práce se soustřeďují na malebná zátiší s přírodními motivy, zpravidla cesta či zákoutí terasy bohatě lemované kvetoucími rostlinami, keři a stromy. Vyznačují se zadumanou, lenivě odpočinkovou náladu. Na jeho obrazech téměř nenajdeme figurální motivy. Jeho díla jsou často využívána jako předlohy pro puzzle.\n\n"}
{"id": "176840", "url": "https://cs.wikipedia.org/wiki?curid=176840", "title": "Válka v Afghánistánu", "text": "Válka v Afghánistánu\n\nV Afghánistánu se vedly tyto významné války:\n\n"}
{"id": "176842", "url": "https://cs.wikipedia.org/wiki?curid=176842", "title": "Loket (hrad)", "text": "Loket (hrad)\n\nLoket (německy \"Elbogen\") je český hrad, který se tyčí nad řekou Ohří v chráněné krajinné oblasti Slavkovský les.\n\nGoticko-románský hrad Loket byl založen v první polovině 13. století. Na jeho místě se nacházelo staré slovanské hradiště zvané starý Loket. Hrad byl po svém postavení oporou králi Václavovi I. proti jeho synu Přemyslovi. Když se však Přemysl stal sám králem, zřídil kolem Lokte léna, o která se staral jeho zástupce loketský purkrabí. Tato léna propůjčoval německým pánům a rytířům za vojenskou pomoc v kraji. Na základě privilegia vydaného Janem Lucemburským v roce 1341 měli leníci tyto statky v dědičném držení, ale bez práva odkazovat je nečlenům rodu.\n\nV době husitských válek byl purkrabím Půta z Ilburka, který řídil obranu celého kraje proti husitům. V letech 1421,1427 a 1429 se husité pokoušeli hrad dobýt, ovšem bez úspěchu. 20. září 1434 zastavil král Zikmund hrad Loket s městem, Andělskou horu, město Ostrov a panství hroznětínské, falknovské a hartenberské svému kancléři Kašparu Šlikovi. Po smrti Kašparova bratra a dědice Matese roku 1487 došlo k dvojímu dělení šlikovských panství mezi Matesovy syny Mikuláše, Kašpara a Jeronýma 1487 a 1489. Mocenský vzestup a spojení s evangelickými stavy přivedly Šliky do konfliktu s královskou mocí. Ve šmalkaldské válce (1546–1547) prohráli a jejich panství (předně Loket a Jáchymov) jim král zkonfiskoval. V roce 1551 propůjčil Ferdinand I. Habsburský Loket s purkrabstvím pánům z Plavna, ale pro jejich špatné hospodaření jim v r. 1562 Loket odebral a propůjčil ho loketským měšťanům.\n\nV době Rudolfa II. byl pro spiknutí proti císaři na Lokti vězněn Jiří Popel z Lobkovic který zde v roce 1613 zemřel (druhé nejčastěji uváděné datum je 1607). Pohromy postihly město i hrad za třicetileté války. Evangeličtí stavové s pomocí mansfeldské posádky pod vedením rytíře Globnara po dlouhém obléhání (1620–1621) podlehli valdštejnským vojskům. V letech 1631–1632 se evangeličtí emigranti s rytířem Globnarem načas vrátili, ale poté museli definitivně odejít do exilu. V roce 1648 dobyli Loket Švédové a vyplenili ho. Město i hrad Loket začaly po třicetileté válce upadat a roku 1714 byl Loketský kraj připojen k Žatecku a obnoven byl až roku 1751.\n\nPrvní známá přestavba hradu byla již v době krále Václava I. Další stavební úpravy a přístavba byly prováděny za Jana Lucemburského, který hrad často využíval jako dočasné sídlo královského rodu. Zároveň s hradem bylo opevněno i město Loket. K nejstarším částem hradu patří markrabský dům a hlavní hradní věž (konec 14. století). Při stavebních úpravách v 60. letech 20. století byly nalezeny pozůstatky románské rotundy z první poloviny 12. století, do jejíchž zdí bylo vestavěno později točité schodiště.\n\nRoku 1473 došlo k požáru v jednom domě pod hradem. Ten se přenesl i na hrad, jenž s výjimkou samostatně stojícího Markrabského domu celý vyhořel. V období pozdní gotiky a nastupující renesance se na opravách hradu podílely tři generace Šliků a hrad se stal jejich reprezentačním sídlem i správním střediskem loketského kraje.\n\nDruhá velká přestavba a rozšíření hradu proběhlo v době šlikovské (1434–1547). Záměrem bylo přebudovat starý gotický hrad na pohodlnější rodové sídlo. Byly postaveny velké sálové prostory ve východním křídle hradu, hospodářské budovy a palác s gotickým arkýřem, kde se nacházejí cenné gotické fresky. Dále byla postavena kaple a hejtmanský dům. Na dvorské straně byla studna, odkud se voda rozváděla štolou po hradě.\n\nZačátkem 19. století začalo bourání částí hradu, které nebylo možné snadno opravit, např. paláce byly sníženy o jedno patro. V letech 1792–1948 byla část hradu přeměněna na státní vězení.\n\nNa loketském hradě je vystaven pozůstatek největšího známého meteoritu, který dopadl na území nynější České republiky a který dostal jméno \"Zakletý purkrabí\". Měl dopadnout na nádvoří hradu v srpnu roku 1422 a od své původní podoby se již značně zmenšil. Údajně vážil kolem 107 kg a byl velký jako koňská hlava. V roce 1812 byl rozřezán; největší kus, který váží zhruba 80 kg, je uložen v Přírodovědném muzeu ve Vídni. Další fragmenty se nacházejí v Národním muzeu v Praze a jiné v depozitáři sokolovského muzea.\n\n\n"}
{"id": "176843", "url": "https://cs.wikipedia.org/wiki?curid=176843", "title": "Metro v Kalkatě", "text": "Metro v Kalkatě\n\nIndické velkoměsto Kalkata v jehož metropolitní oblasti žije více než 14,6 milionů obyvatel má vlastní provoz metra, kterou tvoří jedna jediná linka. Metro doplňuje síť tramvají.\n\nRoku 1971 byl vytvořen plán rozvoje, který počítal s pěti linkami metra o celkové délce kolem 100 km tratí; s podzemní dráhou se však počítalo již od konce 40. let; roku 1949 zde provedli francouzští inženýři průzkum terénu, avšak k realizaci stavby tehdy nedošlo.\n\nZ těchto celkem pěti linek, které se v 70. letech vyprojektovaly, byla za nejvíce důležitou považována ta dnes realizovaná a jediná, vedená severo-jižním směrem. Její výstavba proto začala jako první. Stavělo se metodou „Vykopej a přikryj“ (tedy hloubené úseky), začalo se v roce 1973 a skončilo se o jedenáct let později; první úsek o délce 3,4 km mezi stanicemi \"Esplanade\" - \"Bhowanipur\" tak slouží veřejnosti již od roku 1984.\n\nDo provozu byly nasazeny osmivozové vlaky od domácího výrobce z Benaglúru; kvůli nim mají všechny stanice 160 m dlouhá nástupiště. V současné době má kalkatské metro 17 stanic, z kterých je 15 podzemních, 1 nadzemní a 1 povrchová. Napájení vlaků zajišťuje přívodní třetí kolejnice, celou linku projede souprava metra za 33 minut při průměrné rychlosti 30 km/h.\n\n\n"}
{"id": "176844", "url": "https://cs.wikipedia.org/wiki?curid=176844", "title": "Jižní Bug", "text": "Jižní Bug\n\nJižní Bug ( , \"Pivdennyj Buh\", , \"Južnyj Bug\", starořecky \"Hypanis\") je řeka protékající jihozápadní a jižní Ukrajinou (Chmelnycká, Vinnycká, Kirovohradská a Nikolajevská oblast). Je 806 km dlouhá. Povodí má rozlohu 63 700 km².\n\nPramení v mokřadech na Podolské vysočině asi 85 km západně od města Chmelnyckyj. Na horním toku teče bažinatou krajinou mezi nízkými břehy. Na středním toku tvoří hluboké údolí, v němž vytváří četné peřeje především na úseku mezi Pervomajskem a vesnicí Aleksandrovka. Nejznámější se nazývají Migejské a Bogdanovské. Poté vtéká do Černomořské nížiny. Ústí do Dněperského limanu Černého moře u města Nikolajev.\n\nZdrojem vody jsou převážně sněhové srážky. K nejvyššímu pravidelnému vzestupu hladiny dochází od konce února do začátku května, k poklesu naopak od června do února. Průměrný průtok vody ve vzdálenosti 132 km od ústí činí 82 m³/s, maximální dosahuje 5320 m³/s, minimální klesá k 2,6 m³/s.Zamrzlá je téměř pravidelně v období od listopadu do února, načež rozmrzá v polovině března. Mineralizace vody dosahuje 0,9 g/l.\n\nVyužívá se na zavlažování. V ústí je rozvinutý rybářský průmysl, který zpracovává candáty, štiky, hlaváče, a plotice Heckelovy. Na řece leží města Chmelnyckyj, Chmilnyk, Vinnycja, Hajvoron, Pervomajsk, Voznesensk a v ústí Nikolajev. Vodní doprava je rozvinutá nad a pod Vinnycjí a od Voznesensku. Na řece byly vybudovány vodní elektrárny.\n"}
{"id": "176845", "url": "https://cs.wikipedia.org/wiki?curid=176845", "title": "Škoda 8Tr", "text": "Škoda 8Tr\n\nŠkoda 8Tr je typ československého trolejbusu. Byl vyráběn od poloviny 50. do počátku 60. let 20. století podnikem ZVIL v Plzni a později od roku 1960 v Ostrově nad Ohří.\n\nTrolejbus 8Tr byl konstrukčně odvozen z předchozího typu 7Tr. Mechanicky se se svým předchůdcem prakticky shodoval, odlišnosti byly zejména v elektrické části vozu. Jednalo se tedy o dvounápravový trolejbus se samonosnou karoserií. Celokovová vozová skříň byla zvnějšku oplechovaná, v interiéru byla obložena překližkou. Cestujícím sloužily dvoje (pouze u některých vozů určených pro export) nebo troje čtyřkřídlé skládací dveře na pravém boku karoserie. Na rozdíl od typu 7Tr měly trolejbusy 8Tr v interiéru již pouze příčně umístěné sedačky.\n\nVozy 8Tr poháněl jeden trakční motor (první dvě výrobní série obdržely motor shodný jako u typu 7Tr, od 3. série byl do trolejbusů montován motor inovovaný). Rozdílnost od vozů 7Tr spočívala především v dočasném upuštění od polosamočinného elektrického řízení trakčních obvodů při rozjezdu a elektrickém brzdění.\n\nPrototyp trolejbusu 8Tr byl vyroben v roce 1956. Po svém dokončení byl nejprve vystavován v Káhiře (z tohoto důvodu měl speciálně zesílenou tepelnou izolaci). Následně se v letech 1956 a 1957 účastnil porovnávacích zkoušek dvounápravových a třínápravových trolejbusů v Praze. V roce 1957 byl předán do Mariánských Lázní, kde byl zařazen do pravidelného provozu (obdržel evidenční číslo 7). Zde jezdil do roku 1975, kdy byl odprodán do Plzně. Zde po evidenčním číslem 99/II jezdil do roku 1978. Poté byl vyřazen a odprodán do Boru u Tachova. Ve druhé polovině 80. let byl přesunut do obce Racov, sešrotován byl v roce 2000.\n\nV letech 1956 až 1961 bylo vyrobeno ve dvanácti výrobních sériích celkem 742 vozů.\n\nVýčet měst, kam byly dodány trolejbusy 8Tr, není úplný. Chybí zde některé rumunské provozy.\n\nJde o přehled dodaných nových vozů (přímo z výroby). Trolejbusy si různé dopravní podniky prodávaly, takže počet měst, kde je (nebo byl) v provozu typ 8Tr, je vyšší.\n\nPoslední trolejbusy 8Tr v Československu dojezdily v roce 1982 v Ostravě.\n\n"}
{"id": "176848", "url": "https://cs.wikipedia.org/wiki?curid=176848", "title": "Lojovice", "text": "Lojovice\n\nLojovice jsou částí obce Velké Popovice v okrese Praha-východ. V katastrálním území Lojovice leží i části Dub, Dubiny, Krámský a Křivá Ves.\n\nVes je poprvé zmiňována v roce 1318. Starousedlíků je dnes minimum, stěhuje se sem však mnoho nových obyvatel, zejména Pražanů. Nové domy vyrůstají především v jihovýchodní části vesnice. Jde však o individuální výstavbu – tedy žádné satelitní městečko. V Lojovicích je mimo to řada chat a rekreačních chalup. Ve vsi působí myslivecké sdružení „Tetřev“, Sbor dobrovolných hasičů a fotbalový klub Sokol Lojovice, účastník IV. třídy OFS Praha-východ.\n\nLojovice jsou dostupné autobusy Pražské integrované dopravy č. 461 od železniční stanice stanice Strančice (trať Praha – Benešov).\n\nVýznamnou stavbou je zámek přebudovaný z bývalé tvrze, začátkem 20. století v majetku rodu Ringhofferů (zakladatelé strojírenského závodu na Smíchově, výroba kolejových vozidel – později n. p. Tatra Smíchov). Zámek byl po dlouhá léta využíván pro léčbu drogově závislých a to výlučně pro ženy – oficiální pobočka protialkoholní záchytné stanice u Apolináře. Zámek byl restituován a léčebna zrušena v zákonné lhůtě po deseti letech po uplatnění restituce.\n"}
{"id": "176852", "url": "https://cs.wikipedia.org/wiki?curid=176852", "title": "TMB", "text": "TMB\n\nZkratka TMB může mít více významů:\n"}
{"id": "176854", "url": "https://cs.wikipedia.org/wiki?curid=176854", "title": "Melvillův ostrov (Austrálie)", "text": "Melvillův ostrov (Austrálie)\n\nMelville, anglicky \"Melville Island\", je ostrov, který leží 80 km severně od Darwinu ve východní části Timorského moře. Je součástí australského Severního teritoria. Ostrov je společně s Bathurstovým ostrovem domovem domorodců kmene Tiwi. Proto se jim také říká Tiwi Islands. Ostrovy vznikly před 6000 lety vlivem zvyšující se vodní hladiny.\n\nOstrov pro Evropany objevil Abel Tasman v roce 1644, i když není vyloučeno, že sem již před ním připluli Portugalci. Britský objevitel Phillip Parker King, který břehy ostrova detailně prozkoumal (1818), ho pojmenoval po Robertu Dundasovi, 2. vikomtu Melville. V roce 1824 byla zřízena na ostrově Melville pevnost \"Fort Dundas\". Vydržela ovšem jen pouhých pět let. Koncem 19. století začaly být na ostrov organizovány lovecké výpravy za účelem střílení buvolů. Začátkem 20. století zde byla ustavena katolická misie. V roce 1978 zde byla vytvořena \"Tiwi Land Council\".\n\nPodstatně se liší od typických australských domorodců. Tito lidé jsou vyhlášeni svým nepřátelstvím vůči veškerým návštěvníkům ostrova. \"Tiwiové\" se během pouhých dvou generací s obdivuhodnou lehkostí přeměnili z lovců a sběračů na tržní společnost. Dnes již vyrábějí vlastní zboží a pořádají organizované zájezdy. Rada \"Tiwi Land Council\" nepřipouští individuální turistiku na ostrovy. Na ostrovy smí pouze turisté ostrovní společnosti \"Tiwi Tours\". Zájezdy jsou zaměřené na nákupy místního zboží a výrobků.\n\n"}
{"id": "176855", "url": "https://cs.wikipedia.org/wiki?curid=176855", "title": "Konětopy", "text": "Konětopy\n\nNázev Konětopy má více obcí nebo částí obcí:\n"}
{"id": "176858", "url": "https://cs.wikipedia.org/wiki?curid=176858", "title": "Olynthos", "text": "Olynthos\n\nOlynthos (řec: Ὄλυνθος \"Olinthos\" (pojmenovaný podle \"olunthos\", ovoce divokého fíkovníku), lat: Olynthus) je antické město. Nachází se na řeckém poloostrově Chalkidiki asi 2,5 km od moře na dvou kopcích, severním a jižním. Moderní město leží na malé náhorní plošině na západní straně řeky Olynthios naproti ruinám starověkého města.\n\nPrvní doklady osídlení jsou z neolitu. Archaické osídlení je známo od 7. století př. n. l. na jižním kopci. Město bylo uspořádáno podle volného systému městského plánování. Roku 479 př. n. l. bylo zničeno perskými vojsky. Krátce nato započala jeho obnova.\n\nPo anoikismu obyvatelstva několika okolních měst v roce 432 př. n. l. byl osídlen i severní kopec. Zde bylo postaveno nové město podle hippodamovského systému, obehnané hradbami. Stavitelé vybudovali široké ulice, kolem nichž stály velké výstavné domy s mozaikovými podlahami a omítnutými stěnami. To vše ukazuje na značnou prosperitu města.\n\nKoncem klasického období se město pokusilo odolávat rozpínavým tendencím makedonského krále Filipa II. Z tohoto období jsou známy tři Démosthenovy řeči, ve kterých nabádal Athéňany, aby Olynthu poskytli pomoc. Roku 348 př. n. l. bylo ale město pobořeno a vypáleno makedonskými vojsky.\n\nPravděpodobné místo Olynthosu bylo identifikováno již v roce 1902. Vykopávky začaly v roce 1928. Prof. David Moore Robinson z Johns Hopkins University je prováděl v letech 1928, 1931, 1934 a 1939. Vykopávky odhalily více než pět hektarů Olynthu a část Mecyberna (přístavu Olynthos). \n\nNeolitické osídlení se nachází na okraji jižního svahu a bylo datováno do 3. tisíciletí př. n. l. Tyto domy byly postaveny z kamenných kvádrů a měly jednu nebo dvě místnosti. Nalezená keramika byla typická pro toto období, které zahrnuje monochromatické keramické vázy. Konec tohoto venkovského osídlení nastal náhle asi kolem 1. tisíciletí př. n. l.  \n\nArchaické město bylo postaveno na základě územního plánování a rozšířilo se po celém jižním kopci. Dvě cesty vedly podél východního a západního okraje kopce a protínaly je ulice křížem. Na jižní straně byly obchody a malé domky, zatímco administrativní část byla umístěna v severní části kopce, kde byla nalezena i agora a děkanství.\n\nKlasické město bylo založeno na mnohem větším severním kopci, na jeho východním svahu. Vykopávky, které se týkají pouze 1/10 z celkové rozlohy města, odhalily hippodamovský systém. Dvě velké cesty široké 7m, spolu s vertikálními a horizontálními ulicemi, rozdělovaly městskou oblast do městských bloků. Každý z nich měl deset domů o dvou podlažích a zpevněné dvory. Za velmi významné jsou považovány bohaté vily, kde byly nalezeny jedny z prvních podlahových mozaik v Řecku.\n\n"}
{"id": "176860", "url": "https://cs.wikipedia.org/wiki?curid=176860", "title": "Sekáč", "text": "Sekáč\n\nPojem sekáč je nejednoznačný a může mít následující významy:\n\n\n"}
{"id": "176863", "url": "https://cs.wikipedia.org/wiki?curid=176863", "title": "Sídliště Lužiny", "text": "Sídliště Lužiny\n\nSídliště Lužiny je část sídlištního komplexu Jihozápadní Město v městské části Praha 13 na katastrálním území Stodůlky. Stojí jižně od Centrálního parku a západně od jeho východního zakončení, severně od jižního oblouku Jeremiášovy ulice a východně od Oistrachovy ulice. Na sídlišti se nacházejí stanice metra Lužiny a Luka.\n\nZe statistického hlediska je sídliště tvořeno třemi základními sídelními jednotkami:\nV každé z částí se nachází jeden velký komplex základní školy mimo rondely a jeden až dva menší pavilony ZŠ uvnitř rondelů, dále se na sídlištích nacházejí mateřské školy, restaurace, parkoviště a další objekty.\n\nSídliště je tvořeno především panelovými domy, které jsou uspořádány do rondelů podobně jako na sídlišti v Plzni-Košutce Rondel tvoří půlkruh (případně dva vnořené půlkruhy), ve kterém je klidová zóna s dětským pískovištěm, hřištěm a zelení. Urbanistický koncept spočíval na začleňování výrazně vyšších domů u stanic metra (Sluneční náměstí, Nové Butovice (nedokončené)) a postupném přechodu k nižším domům směrem od metra k (tehdy) volné krajině.\n\nU stanice metra Lužiny je obchodní centrum Lužiny s městskou knihovnou, minipivovarem Lužiny, lékařskými ordinacemi a poštou. Obchodní centrum se stavělo 15 let (kolaudace až v roce 1992, dokončení díla o pět let později). Podle původní koncepce obou architektů měl každý obchod mít svoji venkovní atypickou výzdobu naznačující sortiment. Vzhledem k možnostem nabídky materiálu v letech před rokem 1989 nebylo možno realizovat podle původních představ.\n\nV roce 2014 prošlo kompletní rekonstrukcí a přestavbou, kdy stávající konstrukce byla obnažena až na pouhý betonový skelet, opraveny veškeré podlahy a infrastruktura. Zastřešením atria došlo k vyššími komfortu pro občany. Architekty původní i současné podoby OC Lužiny je Alena Šrámková a Ladislav Lábus. Spolu s rekonstrukcí OC Lužiny byly opraveny dvě přilehlé plochy východním a západním směrem, které byly po rekonstrukci centra taktéž opraveny jako parkovací plochy pro rezidenty návštěvníky centra. V interiéru obchodního centra se nacházejí i dvě zrestaurované sochy Muž a Jinoch Olbrama Zoubka, jejichž opravu financovalo obchodní centrum, a které před rekonstrukcí stály v zuboženém stavu v exteriéru.\n\nNa metru Luka se nachází dvě obchodní centra. To první přes ulici od metra pochází z 80.let a skládá se z malých provozoven a druhé přímo u metra zůstalo nedostavěné z roku 1988 do roku 2008, kdy budovu odkoupil soukromý investor a dílo s nákladem cca 200 mil dokončil. Přitom musel vyměnit veškeré střešní konstrukce z důvodu zamoření azbestem.\n\nSeverně od sídliště se v údolí Prokopského potoka nachází Centrální park se dvěma retenčními nádržemi (bezejmenná N1 Stodůlky a N2 Stodůlky neboli Nepomucký), vytvořený v 90. letech 20. století. Přes údolí a park vede na sídliště Nové Butovice most metra linky B, zprovozněný v roce 1994. Na svém západním okraji Oistrachovou ulicí sousedí sídliště Lužiny se sídlištěm Stodůlky. Součástí parku je i venkovní fitness posilovna, potůček, lesík a několik dětských hřišť.\n\nZajímavostí je Keltský stromový kalendář, který se nachází v Centrálním parku na sídlišti.\n\nNa stodůleckém katastrálním území stála ještě v roce 1870 samota zvaná Na Lužinách. V poslední čtvrtině 19. století se zde začalo stavět a vznikla osada Lužiny. Osada měla na přelomu století 34 domy a 266 obyvatel. K Praze byly Lužiny připojeny společně s obcí Stodůlky v roce 1974. Vilová část Lužin stojí severně od Centrálního parku, jejím centrem je náměstí Na Lužinách.\n"}
{"id": "176870", "url": "https://cs.wikipedia.org/wiki?curid=176870", "title": "Snědek", "text": "Snědek\n\nSnědek (\"Ornithogalum\") je rod jednoděložných rostlin z čeledi chřestovité. Někteří autoři zastávají užší pojetí a vyčleňují z rodu \"Ornithogalum\" ještě další menší rody, např. \"Loncomelos\" Rafin. – česky snědovka a \"Honorius\" S.F. Grey – česky snědovec. Tento článek pojednává o rodě snědek v širším pojetí (\"Ornithogalum\" s.l.), včetně výše zmíněných menších rodů.\n\nJedná o vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou po několika v přízemní růžici, jsou jednoduché, přisedlé, s listovými pochvami. Čepele listů jsou celokrajné, většinou čárkovité až kopinaté, často s bílým středním pruhem, žilnatina je souběžná. Květy jsou oboupohlavné, jsou v květenstvích, zpravidla v hroznech nebo v chocholících. Na bázi květních stopek jsou listeny, které jsou často bělavé či membránovité. Okvětí se skládá z 6 okvětních lístků ve 2 přeslenech (3+3), které jsou volné, zpravidla bílé, zelenavé či nažloutlé. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJe známo asi 100-150 druhů (asi záleží na pojetí), které jsou rozšířeny v Evropě, v západní Asii a v Africe, jinde se vyskytují pouze adventivně.\n\nV ČR roste zhruba 7 druhů z rodu snědek (\"Ornithogalum\"). Na sušších místech teplých oblastí je běžný snědek Kochův (\"Ornithogalum kochii\"). Vzácnější je snědek chocholičnatý (\"Ornithogalum umbellatum\"), který však na Moravě skoro chybí. Snědek rozkladitý (\"Ornithogalum divergens\") se kdysi vyskytoval na Znojemsku, nyní patří v ČR mezi nezvěstné druhy. Silně ohroženým druhem (C2) je snědek jehlancovitý neboli snědovka jehlancovitá (\"Ornithogalum brevistylum\", syn.: \"Loncomelos brevistylus\"), která v ČR roste pouze v Bílých Karpatech. Rovněž výskyt druhu snědek pyrenejský neboli snědovka pyrenejská (\"Ornithogalum pyrenaicum\", syn.:\" Loncomelos pyrenaicus\") je omezen jen na Hostýnské vrchy a okolí a Bílé Karpaty. V ČR se vyskytuje pouze snědek pyrenejský kulatoplodý (\"Ornithogalum pyrenaicum\" subsp. \"sphaerocarpum\") a patří mezi kriticky ohrožené druhy. Výskyt snědku hřebenitého neboli snědovce hřebenitého (\"Ornithogalum boucheanum\", syn.: \"Honorius boucheanus\") je v ČR omezen pouze na jižní Moravu. Snědek nicí neboli snědovec nicí (\"Ornithogalum nutans\", syn.: \"Honorius nutans\") je v ČR nepůvodní, pochází z JV Evropy, ale často se pěstuje na zahrádkách a zplaňuje.\n\nVybrány byly hlavně druhy vyskytující se v Evropě.\n\n\nKvětena ČR: 8 nebo 9 díl\n\n\n \n"}
{"id": "176871", "url": "https://cs.wikipedia.org/wiki?curid=176871", "title": "Sophia Lorenová", "text": "Sophia Lorenová\n\nSophia Lorenová, rodným jménem Sofia Villani Scicolone (* 20. září 1934 Řím) je italská filmová herečka, která se v 60. letech 20. století stala hvězdou světové kinematografie, stejně tak byla považována za sexuální symbol.\n\nPřestože byla nucena získat francouzské občanství, aby se mohla vdát, pro svět filmových fanoušků se stala symbolem italského filmu. V roce 1960 získala Oskara za svou roli v De Sicově filmu \"Horalka\". Jejím nejčastějším filmovým partnerem byl známý italský herec Marcello Mastroianni. V roce 1991 také obdržela Oscara za celoživotní herecké dílo.\n\nNarodila se v září 1934 v Římě jako nemanželské dítě a získala jméno svého otce Sofia Scicolone. Její matka Romilda se brzy bez Sophiina otce Ricarda vrátila ke svým rodičům do Pozzuoli, kde s početnou rodinou strávily i válku.\n\nHerečka a její o čtyři roky mladší sestra Maria prožívaly dětství v těch nejchudších poměrech rybářské vesnice, na nějakou dobu byla celá rodina nucena vyhledat útočiště u příbuzných v Neapoli, kde zažili přítomnost německých i amerických vojáků. Sophia se po válce učila hrát na piano, její sestra zpívala a babička provozovala rodinnou kavárnu.\n\nStala se terčem posměchu nejen kvůli svému nemanželskému původu, ale i kvůli vyhublé postavě (měla přezdívku \"„Párátko“\"). Před světem utíkala do biografu, kde dokázala prosedět celý den. Toužila se stát herečkou, ale nejen kvůli slávě a bohatství, nýbrž aby mohla projevovat emoce a realizovat se tvůrčím způsobem.\n\nVe čtrnácti letech byla vybrána v soutěži krásy mezi 12 princezen moře. Brzy na to odjela s matkou do Říma, aby si zahrála otrokyni ve filmu \"Quo Vadis\" (1951). V Římě zůstala i po dokončení filmu a pracovala jako modelka pro časopisy. V soutěži Miss Řím, kde skončila druhá, si ji všiml o 20 let starší producent Carlo Ponti. Pomohl jí získávat menší roličky a po natočení filmu \"Pýcha a vášeň\" s Cary Grantem a Frankem Sinatrou přišly skutečně velké role.\n\nČasto byl problém najít pro Sophii Loren (pseudonym zvolený kvůli západnímu publiku) vhodnou roli, protože zcela odpovídala představám o italské ženě, její filmový charakter byl omezený, alespoň v Hollywoodu. Nechtěla hrát podřadné role, proto USA brzy opustila, i když zde třeba natočila dobrý snímek \"Houseboat\" s Cary Grantem a získala dobré kontakty i přátelství. Jedním z jejích celoživotních přátel se stal právě Cary, který jí nabízel i manželství. Odmítla, protože věřila v budoucnost vztahu s Carlem Pontim. Ten byl však ženatý a italská církev neumožňovala rozvod. Byla to právě Pontiho první manželka, která později navrhla, aby si všichni tři změnili občanství na francouzské a ve Francii se legálně rozvedli. Ponti se pak oženil s Lorenovou.\n\nMezi její přínosy světové kinematografii patří mnoho filmů režiséra Vittoria de Sicy, za jehož \"Horalku\" získala v roce 1962 Oscara jako herečka v hlavní roli (první v neanglicky mluveném filmu).\n\nDále hrála v filmech s Marcellem Mastroiannim (např. \"Manželství po italsku, Včera, dnes, zítra, Slunečnice\", objevila se i po boku Clarka Gablea, Paula Newmana, Petera O'Toola, Richarda Burtona, Marlona Branda nebo Gregoryho Pecka. Hrála také v posledním filmu Charlieho Chaplina \"Hraběnka z Hongkongu\", během jehož natáčení se spřátelili. Ačkoli neměla žádné herecké vzdělání, byla to právě její přirozená živočišnost, kterou režiséři i diváci vyhledávali.\n\nJe vdovou po italském filmovém magnátovi Carlu Pontim (1912–2007), který působil jako producent v italském filmu. Zažili společně hned dvě svatby. První svatba v září 1957 byla anulována kvůli nezapsanému rozvodu Carla Pontiho s jeho předchozí ženou. Podruhé byli řádně sezdáni 9. dubna 1966.\n\nBolestnou ránou do soukromého života byly dva potraty, které prodělala, než se jí narodili synové Carlo (nar. 1968) a Edoardo (nar. 1973).\n\nJe tetou italské političky Alessandry Mussoliniové – Sophiina sestra Anna Maria si vzala Romana Mussoliniho, nejmladšího syna diktátora Benita Mussoliniho.\n\nŽije v Kalifornii, po smrti Pontiho sama, a herectví se nevěnuje, i když společenských akcí se občas účastní. I přes svůj vysoký věk se stala titulní tváří kalendáře Pirelli na rok 2007.\n\n\n\n"}
{"id": "176875", "url": "https://cs.wikipedia.org/wiki?curid=176875", "title": "Přemysl II. Velkopolský", "text": "Přemysl II. Velkopolský\n\nPřemysl II. Velkopolský (14. října 1257, Poznaň – 8. února 1296, Rogoźno) byl polský král z dynastie Piastovců. Byl synem velkopolského knížete Přemysla I. a Alžběty Vratislavské, dcery slezského knížete Jindřicha II. Pobožného.\n\nPřemyslův otec, který zemřel již 4. června 1257, tj. před narozením syna, pocházel z velkopolské větve rodu Piastovců, matka pak z větve slezské. Přemysl II. byl jejich posledním dítětem a jediným synem, tudíž dědicem vévodství. Měl čtyři sestry. Zatímco Konstancie byla zasnoubená s příslušníkem braniborského rodu Askánců Konrádem IV., Eufrosina, Anna a Eufemie vstoupily do kláštera. Poručníkem nezletilého Přemysla se stal jeho strýc, mladší bratr Přemysla I. Boleslav, zvaný Pobožný, kníže poznaňský.\n\nBoleslav vládl ve Velkopolsku společně s Přemyslem I. od roku 1241, po smrti Jindřicha II. Pobožného, knížete vratislavského, krakovského a velkopolského, v bitvě u Lehnice. Roku 1247 si však bratři zemi rozdělili. Vztahy mezi nimi se zkalily natolik, že v letech 1250–1253 Přemysl I. mladšího bratra věznil.\n\nCelkem bylo Velkopolsko děleno mezi bratry třikrát, naposledy roku 1253. Přemysl I. získal západní část (poznaňský úděl) a Boleslav východní část (kališsko-hnězdenský úděl). Přemysl střežil hranice země na straně Slezska, Branibor a Pomoří, kdežto Boleslav chránil zemi na straně přivrácené ke Kujavsku. Přemysl se postaral i o jejich sestry – provdal je za knížata slezská. Salomeu roku 1249 za Konráda I. Hlohovského a Eufemii roku 1251 za Vladislava Opolského. Země se za jeho vlády nacházela v příznivých poměrech, neboť sousedé – Slezsko, Malopolsko a Kujavsko - byli oslabeni.\n\nPo smrti bratra Boleslav Pobožný vládl v obou údělech. Roku 1258 řešil pokus o vzpouru – část rytířů totiž byla příznivci Kazimíra Kujavského, kdežto část proslezská chtěla povolat na trůn spíše Boleslava Rogatku nebo Vladimíra Opolského. Udržel však jednotu země. Byl velkým příznivcem církve, které vydával privilegia, jeho stoupencem byl hnězdenský arcibiskup Pełka. Podporoval i kolonizaci neosídlených území. Velkopolsko již roku 1243 uzavřelo obchodní smlouvu s Řádem německých rytířů. Roku 1264 vydal Boleslav privilegium pro Židy. Za jeho vlády se Velkopolsko stalo nejuspořádanějším polským údělem své doby, čímž byl položen základ pro obnovu země. Roku 1268 byl povolán velmoži a rytíři Kujavska na tamní trůn, vrátil ho však později Siemomyslovi, vyhradil si jen řízení zahraniční politiky.\n\nBoleslav měl od roku 1256 za manželku Helenu, švagrovou Boleslava Stydlivého, vládce Krakova, dceru krále Uher. Měl ale jen tři dcery a tak vláda byla určena jeho synovci Přemyslovi II. Ten byl zatím vychováván poznaňskými kněžími - kustodem a letopiscem Baszkou, biskupem Bogufalem, podle některých později i arcibiskupem Janem Świnkou.\n\nV té době se největším nepřítelem Velkopolska stal rod Askánců, vévodů Braniborských. Jejich výboje směřovaly hlavně do Pomořan. Dobyli i Gdaňsk, na což Boleslav reagoval roku 1272 tím, že město obsadil, zbořil opevnění, vyhnal braniborskou posádku a navrátil přístav Mstivojovi II., vládci nejvýchodnějšího pomořského knížectví.\n\nV květnu 1272 je pak doložena účast Přemysla II. na výpravě Boleslavově do zanotečské oblasti markrabat braniborských. Spor o oblast byl dlouhodobější. Sestra Přemysla II. Konstancie dostala věnem roku 1260 část kastelanie santocké, oblast byla však v letech 1265-1266 celá Branibory dobyta. Poté následovaly dlouhodobé drobné srážky, jejichž součástí byla i výprava, na níž byl účasten Přemysl a během níž za asi pět dní byly dobyty dva hrady – Strzelec a Drzen. Zrovna v té době bylo Braniborsko zmítáno vnitřními spory, kdežto velkopolskému vojsku asi poskytli pomoc Pomořané.\n\nSpojenectví s Pomořany bylo upevněno 1. července roku 1275 sňatkem Přemysla II. s Lutgardou, dcerou Jindřicha řečeného Poutník, vévody vyšeměřského a Anastázie, dcery Barnima, vévody Slavie, který se konal v Štětíně. Nevěstě bylo v té době asi dvanáct let. Sňatek byl dojednán Boleslavem a byl snad podmínkou toho, aby Přemysl dostal vlastní úděl. Akce zaměřená proti Braniborsku vedla k jejich protiútoku na Pomoří, jehož vládce Mstivoj II. se v září 1273 usmířil s Askánci. Podmínky byly lepší než předtím – stal se sice leníkem Askánců, zůstalo mu však město Gdaňsk. Roku 1274 pak Braniboři vypálili Poznaň.\n\nV té době do Slezska, země hraničící s Velkopolskem, zasahoval vliv českého krále Přemysla Otakara II. Slezsko bylo však rozdrobené. K roku 1277 Hlohovsko ovládal Konrád I. a jeho synové, Lehnicko Boleslav řečený Rogatka, Vratislavsko od roku 1266 Jindřich IV. Probus, Opolsko pak Vladislav. Jindřich Vratislavský a Vladislav Opolský byli stoupenci Přemysla Otakara. Naproti tomu Boleslav Stydlivý, vládce Krakovska, byl spojencem nepřátel Přemysla – Uher. S Velkopolskem hraničilo Vratislavsko a Hlohovsko.\n\nBoleslav Pobožný, příbuzný uherského krále, byl v táboře uherském, počátkem 70. let však přešel do tábora českého. Boleslav Rogatka chtěl získat část Vratislavska a Jindřicha IV. zajal. Přemysl Otakar mu vytáhl na pomoc, převzal sám vládu ve Vratislavsku a za pomoci vratislavských velmožů vytvořil koalici v čele s velkopolským knížetem Přemyslem II. Ten byl sice 24. června u Stolzce (Frankensteinu) Boleslavem Rogatkou poražen, ale Přemysl Otakar Rogatku přesto donutil diplomatickou cestou Jindřicha IV. vydat, ten se ovšem zavázal vydat třetinu svého dědického podílu po svém strýci Vladislavovi, arcibiskupu Salzburskému na Vratislavsku. Tím byla posílena pozice českého krále proti Rudolfovi Habsburskému, na sjezdu v Opavě téhož roku dojednal smlouvu o vzájemné pomoci. Na jeho stranu se přidal i dosud prouherský Boleslav Stydlivý.\n\nV téže době Boleslav Pobožný dobyl Santok a upevnil hranice notečské proti braniborské marce. Pomoc mu poskytl Mstivoj II., jenž potřeboval jeho spojenectví na ochranu proti Řádu německých rytířů, jeho strýcové Ratibor a Sambor totiž darovali řádu své úděly na východ od jeho země, ze západu pak byl ohrožován Askánci, neboť Vislav Rujanský prodal roku 1277 zemi słavenskou s hrady a městem Rügenwalde, které však Mstivoj II. ovládl silou. Roku 1278 došlo k bitvě na Moravském poli, které se Přemysl II. Velkopolský nezúčastnil, jeho strýc Boleslav však snad na pomoc Přemyslu Otakarovi II. přišel.\n\nDne 13. dubna roku 1279 Boleslav Pobožný, kníže kališský umírá a zem je sjednocena v rukou jeho synovce Přemysla II., neboť Boleslav neměl mužských potomků. Přemysl se stal jedním z nejmocnějších knížat polských, vedle Jindřicha IV. Vratislavského a Leška Černého, od roku 1279 vládce Malopolska. Postupně provdal své sestřenice – nejstarší Alžbětu za Vladislava, zvaného pro svou malou výšku Lokýtek, syna Kazimíra Břeštsko-kujavského a Konstancie a bratra Leškova, mladší Alžbětu pak za Jindřicha Lehnického, syna to Boleslava Rogatky. jen nejmladší Anna zemřela neprovdána.\n\nJindřich IV. Vratislavský roku 1281 zajal Konráda Hlohovského, Jindřicha Lehnického a Přemysla, ten mu musel vrátit zemi Rudskou, kterou od něho získal roku 1277 Boleslav Pobožný, když byl v těžkém postavení, ostatní mu museli slíbit sloužit s 30 kopiníky po 5 let. Zajatcům táhlo na pomoc vojsko z Velkopolska, ale neuspělo.\n\nNa severu byl zatím pro své spory s Řádem o zemi gniewskou Mstivoj II. nucen spolupracovat s Velkopolskem, které bylo nejsilnějším sousedem, se kterým nebyl ve sporu. 15. února 1282 odkázal celé své knížectví Přemyslu Velkopolskému při setkání obou knížat v Kępně. Obě území byla oddělena řekou Notečí, bažinami a pralesy. Získání území řádem tak bylo pozdrženo do roku 1309, kdy o ně v bojích přišel Vladislav Lokýtek.\n\nRoku 1283, ve věku asi 22 let, umírá Přemyslova první manželka Lutgarda, pohřbená 15. prosince. Manželství bylo neplodné a vzhledem k tomu, že v listinách té doby o ní není zmínek, vztah manželů asi nebyl kladný. Pozdější kronikář Jan Długosz píše, že byla zavražděna na popud Přemyslův. Pravdou je, že po její smrti je Přemysl nápadně štědrý k církvi – dává arcibiskupovi J. Świnkovi prsten, roku 1283 zakládá klášter dominikánek v Poznani, kterému daruje vsi Piątków, Rudnicę a Zaparcice, činí nadaci špitálu sv. Ducha v Kališi, obdarovává církev hnězdenskou a poznaňskou. Přesto ani pak se o ní v listinách nezmiňuje, neporoučí jako po smrti druhé manželky Rixy, aby se církev za její duši modlila.\n\nRoku 1284 s podporou církve a měst potlačuje Přemysl II. povstání šlechtice Zaremby.\n\nDne 11. října 1285 uzavírá kníže Přemysl sňatek s švédskou princeznou Rixou, dcerou sesazeného švédského krále Valdemara I. a jeho ženy Sofie, princezny dánské. Přes moře v souvislosti se sňatkem cestoval protonotář Thilon, aby zastoupil Přemysla při obřadu. Z manželství se 1. září 1288 narodila jediná dcera Eliška Rejčka, později manželka českého a polského krále Václava II. a českého krále a rakouského vévody Rudolfa III., která zemřela 19. října 1335. Její matka Rixa umírá někdy před rokem 1293.\n\nRoku 1287 uzavřel spolek s Bohuslavem IV. Pomořanským – Volgatským (Štětínským) a Mstivojem II. namířený proti Braniborsku a obnovený roku 1291.\n\nZatím doba spěla k sjednocení země. První se o to pokusil Lešek Černý, který roku 1279 získal Malopolsko a spojil ho s Sieradskem a částí Łęczycka. Potlačil dvojí povstání malopolských velmožů, podporoval města, ale roku 1288 zemřel. Již roku 1287 však zemi odkázal na popud arcibiskupa Śvinky Jindřichovi IV. Vratislavského, který pak byl měšťany povolán na trůn. Již roku 1278 získal Kladsko, roku 1280 uznal lenní svrchovanost Rudolfa Habsburského, dlouho válčil s biskupem vratislavským Tomášem II. Roku 1279 vykoupil zemi Krosenskou, přechodně ovládl zemi Wieluňskou, zastavenou Braniborsku, získal lenní svrchovanost knížat Lehnice a Hlohova. O Malopolsko bojoval s płockým knížetem Boleslavem a pak s Vladislavem Lokýtkem, podporovaným z Rusi. Roku 1289 ovládl Krakov, ale než došlo ke korunovaci, roku 1290 zemřel.\n\nVratislavsko odkázal hlohovskému Jindřichovi III., který měl později zdědit i úděly zatím bezdětného Přemysla II., Přemyslu odkázal Malopolsko, který měl dát 100 hřiven zlata na vybudování kláštera při chrámu sv. Václava v Krakově, Kladsko mělo být vráceno českému králi Václavu II., a ten měl chránit ostatní dědice. Václav II. však uplatňoval nárok na celé dědictví, neboť předtím uzavřel s Jindřichem dědickou smlouvu a také proto, že Rudolf Habsburský, jeho tchán, mu roku 1290 předal všechna léna uprázdněná smrtí Jindřichovou.\n\nKrakov obsadil Přemysl II. 23. června 1290, svoji moc pak rozšířil podstatně do srpna, Sandoměřsko získal Vladislav Lokýtek. Václav II. zatím roku 1289 přijal lenní hold od bytomského knížete Kazimíra a pak roku 1291 od těšínského knížete Měška a opolského Boleslava, se kterými uzavřel spojeneckou smlouvu. V Malopolsku ho podporoval zejména krakovský velmož Jindřich z Vošova, purkrabí hradů Skała, Słavków a Nowého Zamku u Krakova. Přemysl II. měl málo sil na válku, a tak roku 1291 podstoupil Václavu II. nároky na Malopolsko, zůstaly mu však korunovační klenoty. Václav II. tak získal titul „Dux Cracoviae et Sandomiriae“. Lokýtkovi však zůstalo Sandoměřsko a neteř Fenenu provdal za krále Uher Ondřeje III.\n\nV této době Přemyslu II. zůstala možnost expanze do Gdaňského pomoří. Roku 1290 se setkal s Mstivojem II. a pomořskou šlechtou, a byl uznán za jejich lenního pána a dědice. Dohodou Václavu II. odstoupil za finanční odškodnění a zprostředkování sňatku s Markétou, dcerou markraběte Albrechta III., Malopolsko. Tím měla být posílena velkopolská hegemonie v Gdaňském Pomoří, ač se Askánci svých nároků nezřekli.\n\nVojsko Václava II. zatím bylo v Sandoměři zastaveno Vladislavem Lokýtkem a Uhry a bylo uzavřeno příměří. Roku 1292 zatím Václav II. dobyl Sandoměř, zatlačil Lokýtka do Sieradzu, kde byl zajat s bratrem Kazimírem a musel učinit 28. září lenní slib. Roku 1293 se však Přemysl II. spojil s Vladislavem proti Václavu II. a po smrti svého spojence Mstivoje II. 25. prosince 1294 připojil ke svým državám Pomořansko.\n\nZatímco český král Václav II. rozšiřoval svoji moc, hnězdenský arcibiskup Jan Śvinka, který se obával rozvoje krakovského centra, korunoval v červnu 1295 se souhlasem papežské kurie v Hnězdně Přemysla II. Velkopolského za polského krále. Korunovace se vztahovala teritoriálně jen na velkopolskou državu, podle názoru Prahy jen na Kališsko (ani ne na Poznaňsko), podle papežského pověření však na celé Polsko, a byla tak formálně zcela legitimní. Václav II. se však necítil být ohrožen ve své vládě.\n\nDne 8. února 1296 byl Přemysl II. přepaden na královském dvorci v Rogožně, jeho družina byla pobita a vládce odvlečen, pro smrtelné zranění však opuštěn. Královna Markéta se poté vrátila do Braniborska i s Přemyslovou dcerou z druhého manželství Rejčkou. Za viníka vraždy jsou většinou považováni braniborští Askánci, mohli to však být Zarembové, nebo Nałeczové, nejspíše se však jednalo o všeobecné spiknutí, kdy šlechta měla umožnit krále zajmout a odvléci do Braniborska. Cílem bylo získat Gdaňské Pomoří, možná dokonce získat vládu ve Velkopolsku - Eliška Rejčka byla totiž zasnoubena za syna Oty V. Dlouhého. Vyskytly se i úvahy o zapojení Václava II.\n\nPřemysl svá území odkázal Jindřichovi Hlohovskému, ale velkopolští velmoži a rytíři zvolili raději za krále Vladislava Lokýtka. Jindřich si však vynutil roku 1296 odstoupení západní části Velkopolska až po Odru a Vartu, čímž byl zdiskreditován polský sjednocovací program a usnadněno pronikání Václava II. do Polska.\n\n1) manželka Ludgarda (sňatek 1. července 1275 ve Štětíně, † 12. prosince 1283), dcera knížete meklenburského Jindřicha I. Poutníka – manželství bylo bezdětné\n\n2) manželka Rixa Švédská (sňatek 11. října 1285), dcera Valdemara I., krále švédského\n\n\n3) manželka Markéta Braniborská (sňatek 1293), dcera Alberta III., markraběte braniborského – manželství bylo bezdětné\n\n"}
{"id": "176880", "url": "https://cs.wikipedia.org/wiki?curid=176880", "title": "Taganskaja (stanice metra v Moskvě)", "text": "Taganskaja (stanice metra v Moskvě)\n\nTaganskaja ( ) je stanice Moskevského metra. Jedná se o podzemní přestupní stanici v centru města; protínají se zde linky Kolcevaja a Tagansko-Krasnopresněnskaja. Každá z těchto linek má vlastní nástupiště; ta se nacházejí ve dvou úrovních a jsou propojena přestupní chodbou.\n\nNa Kolcevské lince je stanice trojlodní ražená, se zkrácenou délkou střední lodě a přestupní chodbou vyvedenou z prostředku nástupiště kolmo k jeho ose ven. Podpírají ji masivní pilíře (založení stanice je 53 m pod zemí), s velkým povrchovým vestibulem ji spojuje eskalátorový tunel. Hlavními ozdobnými prvky na nástupišti jsou mozaiky z keramických dlaždic, vyobrazující hrdiny Rudé armády; na slepém konci středního tunelu stanice je též umístěn velký reliéf se sovětskými vojáky. Stanice byla otevřena jako jedna z prvních na okružní lince 1. ledna 1950.\n\nTato část stanice je mělčeji založena, 36 m hluboko; též se jedná o nástupiště trojlodní ražené pilířové. Vychází odsud přestupní chodby do druhé části stanice a na Kalininskou linku, do stanici Marksistskaja. Architektonicky je tato část stanice – kromě toho, že je novější; funguje od 31. prosince 1966 – mnohem strožší; uplatnil se více modernistický přístup. Obklad stěn za nástupištěm tvoří dlaždice, stěn střední lodě a pilířů pak mramor v různých barvách. Severním směrem za stanicí se nacházejí odstavné koleje, které sloužily až do roku 1971, než byla linka prodloužena.\n\n"}
{"id": "176882", "url": "https://cs.wikipedia.org/wiki?curid=176882", "title": "Chester Nimitz", "text": "Chester Nimitz\n\nChester William Nimitz (24. února 1885, Fredericksburg, Texas, USA – 20. února 1966, ostrov Yerba Buena v Sanfranciské zátoce, Kalifornie, USA) byl americký admirál a v letech 1945–1947 i nejvyšší velitel amerického vojenského námořnictva.\n\nNámořní akademii v Annapolisu absolvoval v roce 1905. Po službě na Filipínach byl v roce 1909 přeřazen k ponorkám. V roce 1912 se stal velitelem atlantické ponorkové flotily a o rok později absolvoval stáž v Německu, kde se věnoval hlavně studiu naftových ponorkových motorů. Během první světové války působil v hlavním štábu ponorkového loďstva.\n\nOd roku 1941 byl nejvyšším velitelem tichomořského loďstva. V červnu roku 1942 dosáhl důležitého vítězství v bitvě u Midwayských ostrovů a v srpnu téhož roku řídil vylodění na Guadalcanalu. V letech 1943 – 1944 byl velitelem dalších vyloďovacích operací v Tichomoří (viz Válka v Tichomoří).\n\nV roce 1944 dosáhl spolu s admirály Leahym a Kingem nejvyšší námořnické hodnosti v amerických námořních silách – stal se pětihvězdičkovým admirálem (angl. \"Fleet Admiral\"), která v americkém vojenském systému de facto označovala velkoadmirála. Po druhé světové válce nebyla už nikdy tato nejvyšší hodnost použita.\n\nV roce 1945 se spolu s Douglasem McArthurem zúčastnil kapitulace Japonska. V témže roce též nahradil ve funkci vrchního velitele americké floty (angl. \"Commander in Chief of the US Fleet\") Ernesta Kinga. Tuto funkci zastával do roku 1947, kdy odešel do důchodu.\n\nNa konci roku 1965 prodělal mozkovou mrtvici zkomplikovanou zápalem plic, v lednu 1966 byl propuštěn z nemocnice a večer 20. února 1966 zemřel na ostrově Yerba Buena v Sanfranciské zátoce.\n\nV 70. letech byla nová americká nukleární letadlová loď pojmenována na jeho počest USS \"Nimitz\" a podle ní i následující třída letadlových lodí nese označení \"třída Nimitz\".\n\nV roce 1976 ve snímku \"Bitva o Midway\" jeho postavu ztvárnil americký herec Henry Fonda. V roce 2019 ve snímku \"Bitva u Midway\" jeho postavu ztvárnil americký herec Woody Harrelson.\n\n"}
{"id": "176885", "url": "https://cs.wikipedia.org/wiki?curid=176885", "title": "Jiří Korn", "text": "Jiří Korn\n\nJiří Korn (* 17. května 1949 Praha) je český muzikálový a popový zpěvák, baskytarista, tanečník, moderátor a herec.\n\nHudební kariéru zahájil v šedesátých letech 20. století ve skupině Rebels (hit „Šípková Růženka“). V sedmdesátých letech byl dva roky členem Olympicu, kde jako hráč na basovou kytaru také zpíval, např. píseň „Únos“. Po skončení tohoto angažmá zahájil sólovou kariéru. V osmdesátých letech své písně spojil i s televizním cyklem \"Možná přijde i kouzelník\". V devadesátých letech došlo k proměně Kornovy kariéry v taneční a kritiky i více oceňovanou hudbu, a stal se členem vokálního kvarteta 4TET.\n\nÚčinkoval v několika filmech (např. ve filmu \"Honza málem králem\"), od devadesátých let spojil kariéru s muzikály (\"Bídníci\", \"Dracula\", \"Monte Cristo\" atd.); vystupoval i v ledové revui \"Mrazík\".\n\nHraje kulečník, a to na úrovni celostátního přeborníka. Bývalá manželka Kateřina Kornová je herečka, moderátorka, která vlastní kadeřnický salón.\n\n\n\n\n\n\n\n\n\n\n"}
{"id": "176896", "url": "https://cs.wikipedia.org/wiki?curid=176896", "title": "Adamantium", "text": "Adamantium\n\nAdamantium je fiktivní kov z komiksového multivesmíru Marvelu. Adamantium se pokládá za nezničitelné a chemický proces, kterým se vyrábí, je extrémně náročný a velmi drahý. Adamantium se nejvíce proslavilo jako kov, který vyztužuje kostru Wolverina, jednoho z X-Menů.\n\nAdamantium se vyrábí smícháním několika chemikálií: přesný recept je tajemstvím vlády Spojených států amerických. Po smíchání je možné adamantium tvarovat zhruba 8 minut, pokud teplota směsi zůstává kolem 815 stupňů Celsia. Poté ztuhne a jeho extrémně stabilní molekulární struktura zabraňuje ve změně jeho tvaru, i pokud se opět zahřeje nad teplotu tání.\n\nAdamantium bylo vyrobeno v rámci výzkumu štítu Kapitána Ameriky (ten je ale složen z Vibrania). Vibranium je vzácný přírodní kov, který pochází z hory na území státu Wakanda. Adamantium bylo vyvinuto při snaze amerických armádních vědců uměle sloučit vibranium.\n\nOdolnost adamantia postačuje i na přímý úder jadernou zbraní, existují ale silnější prostředky schopné ho poškodit.\n\nAdamantium je patrně feromagnetické – silně reaguje na magnetismus.\n\nKromě „pravého“ adamantia se vyskytují i nepravé varianty, vzniklé například chybou nebo šetřením při výrobě. Nepravé adamantium může být pořád velmi odolné (odolnější než titanová ocel), ale nemá onu téměř nezničitelnost pravého adamantia.\n\nNepravé adamantium bylo vymyšleno hlavně proto, aby autoři vysvětlili zničení nebo poškození předmětů z adamantia v některých komiksech.\n\nAdamantium je použito jako klíčová složka vybavení některých postav, včetně následujících předmětů:\n\n"}
{"id": "176901", "url": "https://cs.wikipedia.org/wiki?curid=176901", "title": "Sedmiúhelník", "text": "Sedmiúhelník\n\nSedmiúhelník (sedmihran) je rovinný geometrický útvar, mnohoúhelník se sedmi vrcholy a sedmi stranami. Jeho vrcholy leží na obvodu opsané kružnice a strany jsou tangentami (tečnami) kružnice vepsané.\n\nSoučet velikostí vnitřních úhlů konvexního sedmiúhelníku je přesně 900° (5π).\n\nPravidelný sedmiúhelník je v podstatě složen ze sedmi shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nPro pravidelný sedmiúhelník platí vzorce:\n\nkde r je poloměr kružnice opsané sedmiúhelníku, a je délka jeho strany.\nKonstrukce za použití pravítka a kružítka je pouze přibližná, neexistuje způsob, jak konstrukci udělat pomocí těchto nástrojů úplně přesně.\n\nPostup:\n\n"}
{"id": "176902", "url": "https://cs.wikipedia.org/wiki?curid=176902", "title": "Valentine (tank)", "text": "Valentine (tank)\n\nValentine byl nejpočetnějším britským tankem v období druhé světové války.\n\nMk. III Valentine byl vyvinut na základě předchozího typu Cruiser Mk II ve výrobním závodě Vickers-Armstrong v roce 1938. Konstrukční tým se pokusil kombinovat nízkou hmotnost rychlých tanků (cruiser tank) a silnější pancéřování tanků pěchotních (infantry tank). Výsledkem bylo poměrně malé vozidlo se stísněným prostorem osádky a věží pro dva muže. Ačkoliv pancéřování bylo slabší, než u předchozího typu pěchotního tanku Matilda II a tank měl nízký výkon motoru, nový typ byl mnohem levnější a jednodušší na výrobu. Zkušební testy proběhly úspěšně v květnu 1940 a tank byl přijat do výzbroje pod označením Infantry Tank Mk. III Valentine.\nSériová výroba probíhala až do dubna 1944 a tento typ se stal nejpočetnějším britským tankem druhé světové války. Celkem bylo vyrobeno ve Velké Británii 6855 kusů a dalších 1420 kusů v Kanadě. V rámci programu \"Lend lease\" bylo do Sovětského svazu exportováno 3782 těchto tanků.\n\nPrvní bojové nasazení tohoto tanku se uskutečnilo na severoafrickém bojišti v listopadu 1941 v rámci operace Crusader. Postupně nahrazoval ve výzbroji předchozí typ pěchotního tanku Matilda II. Byl široce používán v průběhu bojů v Severní Africe, kde si získal oblíbenost pro svou spolehlivost a dobrou pancéřovou ochranu. Společným nedostatkem všech britských tanků tohoto období byl nevyhovující dvouliberní kanón (2-pdr OQF) ráže 40 mm, který neumožňoval palbu tříštivo-trhavým střelivem a postupně přestávala dostačovat i jeho průbojnost proti nepřátelským tankům. Z důvodu malých rozměrů věže byla otázka přezbrojení na výkonnější kanón poměrně těžko řešitelná. Ačkoliv byly později vyvinuty verze s kanónem ráže 57 mm (6-pdr OQF) a 75 mm (OQF 75 mm), v tom čase už byly k dispozici v dostatečných počtech dokonalejší tanky. Další nevýhodou byla pouze dvoumístná věž. Třímístná věž s místem pro nabíječe byla použita pouze u některých verzí s dvouliberním kanónem, u dalších verzí s výkonnějšími kanóny byl nabíječ opět zrušen.\nDo roku 1944 byl Valentine u bojových jednotek na evropském bojišti postupně nahrazen novými typy tanků, hlavně pěchotním tankem Churchill a středním tankem M4 Sherman nebo Cromwell.\nNa dálněvýchodním bojišti byl v omezeném počtu nasazen až do konce války v létě 1945.\n\nV Sovětském svazu byl Valentine v použití od bitvy o Moskvu v roce 1941 až do konce války. Byl nasazen hlavně na jižní frontě.\n\n\nPrvní sériová verze tanku s nýtovanou dvoumístnou věží. Hlavní výzbroj tvořil kanón 2-pdr OQF ráže 40 mm. Doplňková výzbroj 7,92 mm kulomet Besa spřažený s kanónem. Osádku tvořil řidič, střelec a velitel plnící rovněž úlohu nabíječe kanónu. Vyrobeno celkem 350 kusů této verze.\n\n\nTato verze používala vznětový motor AEC A 190. Pro zvýšení dojezdu byla v levé části motorového prostoru instalována přídavná palivová nádrž. Vyrobeno celkem 700 kusů této verze.\n\n\nZvětšená věž a počet členů osádky zvýšen na 4 přidáním nabíječe. Síla bočního pancíře snížena z 60 na 50 mm kvůli úspoře hmotnosti.\n\n\nVerze Valentine II vybavená americkým vznětovým motorem GMC 6004 a převodovkou americké výroby.\n\n\nVerze Valentine III s americkým vznětovým motorem GMC 6004 a převodovkou americké výroby.\n\n\nVerze Valentine IV vyráběná v Kanadě, která využívala některé díly kanadského a amerického původu. Čelní pancéřové pláty odlévané namísto nýtovaných. Zpočátku použit 7,92 mm spřažený kulomet Besa, další výroba vyzbrojena kulometem Browning 0.30cal ráže 7,62 mm\n\n\nVerze Valentine VI vyráběná v Kanadě. Některé drobnější změny a nová radiostanice.\n\n\nVerze Valentine VII vyráběná v Kanadě. Odnímatelné přídavné nádrže, nové pásy a chrániče světlometů\n\n\nVerze Valentine III vyzbrojená výkonnějším kanónem 6-pdr OQF ráže 57 mm. Spřažený kulomet byl odstraněn a počet členů osádky snížen na 3 muže zrušením nabíječe. Síla bočního pancéřování opět zeslabena.\n\n\nVerze Valentine V vyzbrojená 57 mm kanónem 6-pdr OQF a s podobně zeslabeným pancéřováním jako Valentine VIII. V průběhu výroby montována vylepšená verze vznětového motoru GMC 6004.\n\n\nNová věž a zvýšený výkon motoru. Znovu montován spřažený 7,92 mm kulomet Besa. Svařovaná konstrukce.\n\n\nVerze Valentine X s novým kanónem OQF 75 mm a zvýšeným výkonem motoru. Sloužil jako velitelský tank.\n\n\nValentine V, IX a XI uzpůsobené k plavání jako obojživelný tank a použity k výcviku osádek před vyloděním v Normandii.\n\n\nMobilní dělostřelecká pozorovatelna nebo velitelský tank s atrapou kanónu a výkonnější radiostanicí.\n\n\nVěž nahrazena světlometem\n\n\nBezvěžová modifikace s výbušným odminovačem (řetězy). Použita pouze k výcviku.\n\n\nModifikace s odminovačem. Nebyla bojově použita.\n\n\nModifikace s odminovačem. Několik kusů bojově použito.\n\n\nBezvěžový mostní tank. Vyrobeno několik desítek kusů, z nichž některé byly dodány do SSSR.\n\n\nPouze 2 zkušební prototypy s různou výzbrojí zkoušeny v roce 1942.\n\n\nStíhač tanků s výzbrojí 76,2 mm kanónu OQF 17-pdr\n\n\nSamohybná kanónová houfnice OQF 25-pdr ráže 87,6 mm\n\n"}
{"id": "176903", "url": "https://cs.wikipedia.org/wiki?curid=176903", "title": "Deskriptivní geometrie", "text": "Deskriptivní geometrie\n\nDeskriptivní geometrie je věda o zobrazení prostorových útvarů do roviny (průmětny). Podstatou deskriptivní geometrie je jednoznačný vztah mezi zobrazovaným objektem a jeho průmětem (jedním nebo více). Zjednodušeně řečeno jde o zobrazování trojrozměrných útvarů na dvojrozměrnou nákresnu. Nejzákladnější objekty, se kterými pracuje, jsou body, přímky, roviny a úhly. Praktické využití našla deskriptivní geometrie všude tam, kde je třeba technicky přesně zakreslit různé prostorové útvary (strojírenství, architektura…).\n\nPočátky deskriptivní geometrie úzce souvisí s počátky stavebnictví. Stavby, které měly být postaveny, bylo totiž nutné předem vyrýsovat do kamene. Proto bylo nutné nalézt způsob zobrazení trojrozměrných útvarů na dvojrozměrný prostor. Zároveň však mělo být umožněno na obrazech útvarů provádění jistých planimetrických konstrukcí tak, aby získané výsledky bylo možno opět přenášet zpět na útvary v prostoru.\n\nLineární promítací metody byly používány již v Chaldeji (2300 př. n. l.) a starém Egyptě (1200 př. n. l.). Můžeme se o tom přesvědčit na reliéfu z Uru, na oválu z chrámu v Luxoru nebo na řezu chrámovou římsou z Edfu z pozdní doby ptolemajovské. Jednalo se v podstatě o pravoúhlé promítání na jednu průmětnu. Toto promítání, které se blíží svým pojetím dnešnímu kótovanému promítání bylo použito při stavbách pyramid, akvaduktů, chrámů, průplavů, silnic a dalších.\n\nDalší vývoj zobrazovacích metod si vyžádal vývoj malířství. Pro správné provedení malby zobrazovaného předmětu se začala od 15. století používat lineární perspektiva. Jejími průkopníky byli např. Fillippo Brunelleschi a Leon Battista Alberti. Teprve poté dochází k rozvoji rovnoběžného promítání, a to nejdříve kosoúhlého. To bylo využíváno především ve vojenství, a to hlavně k zobrazování celých měst nebo jejich významných částí.\n\nZa zakladatele deskriptivní geometrie v dnešním slova smyslu je považován Gaspard Monge (1746–1818), který v díle \"Géometrie descriptive\" (1799) popsal kolmé promítání na dvě kolmé průmětny. Dříve rozptýlené a na empirismu založené metody sjednotil a na jednoduchých geometrických základech založil novou promítací soustavu, nazvanou po něm Mongeovo promítání. Nastává velmi prudký rozvoj této vědní disciplíny v celé střední Evropě. Z Čechů se deskriptivní geometrii věnovali např. R. Skuherský, B. Procházka, F. Kadeřávek, J. Sobotka a další.\n\nTechnická praxe vyžaduje v současnosti potřebu zobrazování prostorových útvarů. Přes současný bouřlivý rozvoj výpočetní techniky se stále v neztenčené míře používají ve strojírenství nebo stavebnictví plány obsahující obrazy trojrozměrných útvarů v rovině. Deskriptivní geometrie umožňuje technikům porozumět těmto výkresům zobrazených objektů, je potřebná i pro představu budoucího inženýrského díla a jeho začlenění do okolí.\n\nZnázornění trojrozměrných objektů je možné provést dvojím způsobem:\n\nDeskriptivní geometrie má také zvláštní význam při rozvíjení prostorové představivosti, schopnosti „prostorového vidění“ a v tříbení logického myšlení.\n\nObsahem deskriptivní geometrie je axiomatika, planimetrie, stereometrie, zobrazovací metody a konstruktivní geometrie křivek a ploch.\n\n\n\n\nZobrazovací metody nám ukazují, jak obráceně lze z rovinného obrazu prostorového útvaru odvodit vlastnosti útvaru. (např. jeho polohu v prostoru, rozměry atd.) Tyto metody budeme moci uvést jen tehdy, pokud také obráceně každému obrazu v rovině budeme umět přiřadit jednoznačně jeho vzor v prostoru. Rozlišujeme:\n\n\n\n"}
{"id": "176904", "url": "https://cs.wikipedia.org/wiki?curid=176904", "title": "Singly na prvním místě v roce 1994 (USA)", "text": "Singly na prvním místě v roce 1994 (USA)\n\nJedničky hitparády Hot 100 za rok 1994 podle časopisu Billboard.\n"}
{"id": "176905", "url": "https://cs.wikipedia.org/wiki?curid=176905", "title": "Hlad", "text": "Hlad\n\nHlad je pocit (nepodmíněná fyzická reakce organismu), vyvolaný nedostatkem potravy. Hlad je důležitým signálem, sdělující tělu potřebu příjmu potravy a energie z ní. Chuť k jídlu je pouze psychický stav.\n\nHlad vzniká, když hladina glukózy v krvi poklesne pod určitou hranici. Potřeba přijímat potravu je ovšem ovlivněna také signály z trávicí soustavy a působením některých hormonů, svou roli hraje také psychické rozpoložení, stav pozornosti aj., takže pocit hladu se dostavuje u různých jedinců s různou rychlostí a intenzitou a je také různě snášen – někteří lidé snášejí pocit hladu dobře, u někoho se dostavují změny nálady jako podrážděnost nebo rozmrzelost. Při delším hladovění dochází k odbourávání zábran a zásad (kanibalismus z nouze), mohou je provázet halucinace či paranoia.\n\nŘídícím orgánem ovládajícím hlad je část mozku zvaná hypothalamus, který sleduje obsah glukózy v krvi. Je-li jeho správné fungování narušeno, mluvíme o poruchách příjmu potravy. Ty mají psychosomatický charakter – může se jednat o ignorování potřeby jíst, přejídání se nebo periodický nadměrný a nedostatečný příjem potravy, vyvolaný špatnou nebo zpožděnou indikací sytosti.\n\nPocit hladu se u člověka dostavuje již po několika hodinách od posledního nasycení. Zdravý člověk může přežít okolo 50 dní bez jídla při dostatku tekutin (při tzv. irské hladovce v roce 1981 v severním Irsku byl zaznamenán případ člověka hladovějícího 74 dnů). Tělo je schopno zpracovávat látky z posledního příjmu potravy zhruba tři dny, poté při upotřebení energie přechází z glukózy na proces zvaný ketóza, ve kterém játra začínají odbourávat, zpracovávat a spotřebovávat tělesný tuk. Po třech týdnech se tělo přepíná do „režimu hladovění“ – v této fázi bere energii ze svalů a vnitřních orgánů; dochází i k úbytku kostní dřeně, který začíná ohrožovat život.\n\nŘešení hladu ve světě je dlouhodobý úkol. Zvyšování produkce potravin v rozvojových zemích je nedostatečné. Roku 1976 UNESCO ocenilo dokonce návrh levné výroby bílkovin z ropy, který uvedl Alfred Champagnat. Zemědělská lobby však prosadila svou výrobu. Později biopaliva zvedla cenu potravin, což způsobuje společenské krize.\n\nNa světě zemře každý den přibližně 25 000 lidí hlady a to převážně v chudých rozvojových zemích. Podíl lidí trpících hladem (vyjádřený například pomocí GHI - Global Hunger Index) však dlouhodobě klesá.\n\n\n\n"}
{"id": "176907", "url": "https://cs.wikipedia.org/wiki?curid=176907", "title": "Tetraethylolovo", "text": "Tetraethylolovo\n\nTetraethylolovo je organokovová sloučenina, která se používala jako antidetonační přísada do motorových benzínů. V dnešní době je nahrazováno ferrocenem.\n\nZa běžných podmínek jde o bezbarvou kapalinu. Zpomaluje hoření benzínu, a proto se používalo ke zvyšování oktanového čísla automobilových benzínů. Jde o těkavou toxickou látku dobře rozpustnou v tucích, která snadno proniká kůží, ale také se rychle a prakticky úplně vstřebává ze vzduchu v plicích. V játrech se metabolizuje na toxické trietylolovo.\n\nSlitina Na+Pb reaguje s chlorethanem za vzniku tetraethylolova, olova a chloridu sodného.\nDalší možností výroby je působení suchého chloridu olovnatého na Grignardovo činidlo. Chlorid olovnatý se dá snadno vyrobit rozpouštěním kovového olova v kyselině dusičné, z níž je možno poté olovnaté kationty Pb vysrážet kyselinou chlorovodíkovou, nebo nasyceným roztokem chloridu sodného. Grignardovo činidlo připravíme například vařením jodethanu s hořčíkovími pilinami v bezvodém diethyletheru (pochopitelně pod zpětným chladičem, opatřeným chlorkalciovým uzávěrem, kvůli zamezení přístupu vzdušné vlhkkosti do reakční směsi).Jodethan se dá připravit mnoha způsoby, třeba rozkladem jodidu fosforitého ethanolem.\n\nReakce:\n\nTetraethylolovo se spaluje za vzniku oxidu uhličitého, vody a olova\n\n"}
{"id": "176909", "url": "https://cs.wikipedia.org/wiki?curid=176909", "title": "Zelów", "text": "Zelów\n\nZelow (polsky Zelów, česky někdy psáno Zelov) je město v Lodžském vojvodství v Polsku. Má 8074 obyvatel (2008) a rozlohu 10,75 km².\n\nZelow založili v roce 1802 čeští pobělohorští exulanti. Před druhou světovou válkou zde ještě žilo kolem 6000 krajanů hovořících česky. Po válce bylo Československu hromadně vráceno cca 3500 Čechů, ostatní odešli do Německa, protože v Zelowě mohli zůstat jen lidé polské národnosti. Dnes se k české národnosti v Zelowě hlásí asi 500 obyvatel, češtinu však ovládá pouze starší generace (viz Česká menšina v Polsku).\n\nČeští obyvatelé Zelowa a okolí se podíleli na založení českých evangelických osad Michalovka na nynější ukrajinské Volyni, Alexandrovka a Bohemka na jižní Ukrajině.\n\nV Zelowě působí evangelický reformovaný sbor, který je dnes součástí Reformované církve v Polsku (\"Kościół Ewangelicko-Reformowany w RP\"), ale úzce spolupracuje s Českobratrskou církví evangelickou a spolkem Exulant v České republice. Sbor v letech 1982–2010 vedli manželé Mirosław a Wiera Jelinek. Oba jsou potomci českých exulantů a hovoří česky. Bohoslužby probíhají v evangelickém kostele z roku 1803 a jsou vedeny v polštině. V půdních prostorách kostela je Muzeum Českých bratří. Sbor provozuje mateřskou školu J. A. Komenského. Při sboru působí dětský soubor hrající na zvonky – Zelowské zvonky (\"Zelowskie Dzwonki\").\n\n\n\n"}
{"id": "176910", "url": "https://cs.wikipedia.org/wiki?curid=176910", "title": "Buková hora", "text": "Buková hora\n\nBuková hora je jméno, které nese více míst:\n\n\n\n\n"}
{"id": "176911", "url": "https://cs.wikipedia.org/wiki?curid=176911", "title": "Osmiúhelník", "text": "Osmiúhelník\n\nOsmiúhelník je rovinný geometrický útvar, mnohoúhelník s osmi vrcholy a osmi stranami.\n\nSoučet velikostí vnitřních úhlů konvexního osmiúhelníku je 1080° (6π).\n\nNa pravidelný osmiúhelník lze například nahlížet jako by byl složen z osmi shodných rovnoramenných trojúhelníků, jejichž úhly při základně mají velikost formula_1 a při vrcholu formula_2. Jde tedy o příklad středové souměrnosti. \n\nPro pravidelný osmiúhelník lze definovat tyto pojmy:\n\n\nTím je určena vazba na Pythagorovu větu:\n\nNavíc s vědomostí, že i goniometrické výrazy úhlu lze vyjádřit přesně:\n\n\n\n\n\nKonstrukce pravidelného osmiúhelníku pomocí kružítka a pravítka v 18 krocích:\n\n"}
{"id": "176912", "url": "https://cs.wikipedia.org/wiki?curid=176912", "title": "Butovice", "text": "Butovice\n\nButovice mohou být:\n\n"}
{"id": "176915", "url": "https://cs.wikipedia.org/wiki?curid=176915", "title": "Devítiúhelník", "text": "Devítiúhelník\n\nDevítiúhelník je rovinný geometrický útvar, mnohoúhelník s devíti vrcholy a devíti stranami.\n\nSoučet velikostí vnitřních úhlů konvexního devítiúhelníku je přesně 1260° (7π).\n\nPravidelný devítiúhelník je v podstatě složen z devíti shodných rovnoramenných trojúhelníků, jehož úhly při základně mají velikost formula_1 a při vrcholu formula_2.\n\nPro pravidelný devítiúhelník platí vzorce:\n\n\nkde r je poloměr kružnice opsané devítiúhelníku, a je jeho strana.\n\nPro pravidelný devítiúhelník platí také tyto vzorce:\no=9*a\n\nkde a je délka strany\nr=(a/2)/tan(π/9)\nS=9/2 * a * r = 9 * r² * tan(π/9) = 9/4 * a² /tan(π/9) = 9/4 * a² * cotg(π/9) = 9/2 * R² * sin(2π/9)\nR = √( (a/2)² + r² )\n\nR² * cos²(π/9) = r²\n\nPravidelný devítiúhelník není možné sestrojit pouze za pomocí pravítka a kružítka. Dá se však sestrojit s odchylkou úhlů takto:\n\n\n"}
{"id": "176917", "url": "https://cs.wikipedia.org/wiki?curid=176917", "title": "Velká Ohrada", "text": "Velká Ohrada\n\nVelká Ohrada je čtvrť na jihu pražské městské části Praha 13 v katastrálním území Stodůlky, severně od Dalejského potoka. Historickým jádrem je zástavba původní vesnice, jejímž centrem je Ohradské náměstí. \n\nVelká Ohrada vznikla jako nevelká osada koncem 18. století na východě katastrálního území Řeporyje. V roce 1859 zde stálo 14 domů a žilo tu 110 obyvatel. V druhé polovině 19. století vznikla severovýchodně od ní další osada – Malá Ohrada, původně nazývaná Ohradská osada (tento název se užíval do roku 1870).\n\nObě Ohrady byly z Řeporyjí v době komunistického režimu překatastrovány ke Stodůlkám a v jejich rámci byly 1. července 1974 připojeny k Praze.\n\nVýchodně od vlastní Velké Ohrady se rozkládá panelové sídliště Velká Ohrada, postavené v letech 1988–1993. V oblasti Velké Ohrady vzniklo i několik novějších obytných souborů: Nové Stodůlky a Rezidence Dalejský park na západní straně, domy bytového družstva Rotavská a obchodní centrum Lidl na severní straně od staré Velké Ohrady, obytný celek v oblasti ulice Klausova jihovýchodně od sídliště Velká Ohrada a v roce 2011 dvojvěžák Rezidence Prague Towers severně od sídliště Velká Ohrada, při Malé Ohradě. Součástí sídliště je také obchodní centrum, které je zrekonstruované, nalézá se zde mimo jiné fitness centrum, nonstop bar a restaurace. V roce 2000 byl na sídlišti Velká Ohrada dopaden z vězení uprchlý vrah Jiří Kajínek.\n\nUlice Velké Ohrady jsou pojmenovány po známých českých lékařích (např. Janského, Přecechtělova).\n\nUlicemi podél severního a západního okraje sídliště Velká Ohrada vedou od Jeremiášovy ulice a od zastávky Píškova autobusové trasy (na severní straně Tlumačovskou ulicí do otočky Nad Malou Ohradou, na západní straně Červeňanského ulicí mezi Velkou Ohradou a sídlištěm Velká Ohrada přes zastávky Červeňanského a Ohradské náměstí do otočky Velká Ohrada), některé linky u sídliště končí a jiné projíždějí obratiště závlekem. \n\n"}
{"id": "176921", "url": "https://cs.wikipedia.org/wiki?curid=176921", "title": "Plovatka bahenní", "text": "Plovatka bahenní\n\nPlovatka bahenní (\"Lymnaea stagnalis\") je druh sladkovodního plže z čeledi plovatkovití (Lymnaeidae). Běžně se vyskytuje v evropských rybnících. Živí se vodními rostlinami a rostlinnými zbytky.\n\nPlovatka bahenní má ulitu pravotočivou, protáhle vejčitou, 45 až 60 mm vysokou a 20 až 30 (34) mm širokou, s vrcholem protaženým do špičky. Její ulita je zbarvená do hněda, nebo až do černa. Její tělo má slabě nafialovělou barvu. Živí se řasami a částmi zahnívajících rostlin. Je hermafrodit a každý jedinec klade vajíčka. Vajíček je 200 – 300. Plovatky žijí 2 – 5 let (Piechocki 1979). Protože plovatka dýchá tzv. vodními plícemi, má vyvinut zvláštní kornoutovitý dýchací otvor (pneumostom), který vystrkuje nad hladinu. Přitom se plovatka zdržuje na spodní straně tenké vrstvy slizu na povrchu hladiny, chodidlem vzhůru. Může však stlačit vzduch v plicní dutině a klesnout ke dnu. V době sucha si vytváří ochranu před vyschnutím zvláštní záklopku.\n\nHolarktický druh\n\n\nBiotop: pomalu tekoucí toky a mnoho typů stojatých vod. Jedná se o široce rozšířený druh a proto bývá také chován v akváriích, ale okusuje vodní rostliny.\n\nVideo z Youtube: plovatka na hladině\n"}
{"id": "176923", "url": "https://cs.wikipedia.org/wiki?curid=176923", "title": "Alannah Myles", "text": "Alannah Myles\n\nAlannah Myles (* 25. prosince 1958, Toronto, Kanada) je kanadská zpěvačka a skladatelka. Její píseň „Black Velvet“ se stala celosvětovým hitem.\n\nAlannah vyrůstala v Torontu a Buckhomu. Její rodina vlastnila velkou farmu, kde se také naučila jezdit na koni. Svou první píseň napsala v osmi letech a nazvala ji Ošklivé zelíčko na zahradě. Píseň poté věnovala své sestře, se kterou se často škádlily.\n\nNa rodinné farmě začala také její hudební kariéra. Prodala svého koně, aby si mohla koupit svou kytaru a mohla tak hrát po různých klubech a kavárnách.\n\nKdyž jí bylo osmnáct začala vystupovat v jižním Ontariu. Posléze se setkala s Christopherem Wardem, se kterým vytvořila skupinu a přezpívali spolu písně například od Arethy Franklin, Boba Segera a The Pretenders.\n\nPodařilo se jim se zviditelnit a některé písně, které zpívali jako kapela později zpívala Alannah na svých albech.\n\nV roce 1989 vydala svou nejslavnější píseň „Black Velvet“, která dobyla téměř všechny přední příčky hitparád. I debutové album bylo velmi úspěšným, nejvíce se mu dařilo v rodné Kanadě.\n\nV únoru 2005 spolu se švédskou skupinou K2 se zúčastnila semifinále \"Melodianfestivalu\", který vybíral skupiny pro soutěž Eurovize. Jejich píseň „We Got It All“ ale propadla a skončila sedmá z osmi.\n\n\n\n"}
{"id": "176926", "url": "https://cs.wikipedia.org/wiki?curid=176926", "title": "Desetiúhelník", "text": "Desetiúhelník\n\nDesetiúhelník je rovinný geometrický útvar, mnohoúhelník s deseti vrcholy, deseti stranami a třicetipěti úhlopříčkami.\n\nSoučet velikostí vnitřních úhlů konvexního desetiúhelníku je přesně 1440° (8π).\n\nPravidelný desetiúhelník je v podstatě složen z deseti shodných rovnoramenných trojúhelníků, jejichž úhly při základně mají velikost formula_1 a při vrcholu formula_2.\n\nr je poloměr a a je strana desetiúhelníku.\n\nObvod:\nminimální průměr:\nobsah:\n\nObvod:\n\nObsah:\n\nn je počet všech trojúhelníků, na které se daný desetiúhelník rozdělí.\n\nSestrojením os pětiúhelníka, které protnou kružnici opsanou pětiúhelníku, vzniknou vrcholy, které spolu s vrcholy pětiúhelníka tvoří desetiúhelník.\n\n"}
{"id": "176928", "url": "https://cs.wikipedia.org/wiki?curid=176928", "title": "Šibuja", "text": "Šibuja\n\nŠibuja (: 渋谷区; \"Šibuja-ku\") je zřejmě nejrušnější ze 23 čtvrtí Tokia: nachází se zde velké množství obchodních domů, sídel firem, ale také restaurací (včetně asi jediné české restaurace v Tokiu), barů, hudebních klubů apod., díky čemuž je Šibuja proslulá svým nočním životem. Je to také centrum módy, touto čtvrtí se promenuje mnoho mladých lidí v často až extravagantním oblečení. Ačkoli je Šibuja především zábavní a obchodní čtvrtí, najdeme zde i školy. Stejnojmenné nádraží, které je hlavním dopravním uzlem čtvrti, leží na lince Jamanote.\n\nV Šibuji bylo k roku 2008 registrováno 208 371 obyvatel, celková rozloha čtvrti činí 15,11 km² a průměrná hustota je tak 13 540 obyvatel na km².\n\nNachází se zde řada známých a turisty oblíbených míst, jako je šintoistická svatyně Meidži, jedna z největších v Tokiu, která stojí uprostřed parku Jojogi. K této svatyni vede třída Omotesandó, nachází se poblíž stanice Haradžuku a je známa množstvím obchodů se značkovým oblečením, což tuto oblast činí centrem mladých Japonců a jejich amerikanizované kultury.\n\nZnámá křižovatka Center Gai (センター街; \"sentá gai\") se nachází přímo před nádražím Šibuja a je údajně nejfrekventovanější křižovatkou na světě. Kromě čtyř standardních přechodů jsou zde ještě dva přechody diagonální, v daných intervalech je zastaven automobilový provoz ve všech směrech a masa chodců přechází najednou, často ignorujíc vyznačené přechody. Před hlavním východem z nádraží také stojí socha psa Hačikó, který mezi lety 1924 - 1935 den co den ve stejný čas čekal před nádražím na svého pána, i přes to, že ten zemřel již roku 1925. Získal si přezdívku „Věrný pes Hačikó“ a roku 1934 byla na jeho počest odhalena bronzová socha, která je dodnes využívána jako orientační bod a místo setkání především pro cizince: sochu psa Hačikó zná každý a tak se toto místo během víkendových odpolední stává nejvíce multikulturním bodem v Tokiu.\n\n"}
{"id": "176929", "url": "https://cs.wikipedia.org/wiki?curid=176929", "title": "Churchill (tank)", "text": "Churchill (tank)\n\nTank Churchill byl jedním z nejvíce rozšířených britských tanků druhé světové války. Britové užívali koncepci založenou na dvou kategoriích tanků - pěchotních, které měly podporovat pěchotu a útočit na obranné pozice nepřítele, a křižníkových, které měly bojovat s obrněnými prostředky nepřítele. Pěchotní tanky měly slabší výzbroj, ale mohutnou pasivní .Osádka tanku Churchil ,byla 5 vojáků na vozidlo.\n\nTank byl vyzbrojen kanónem ráže 40 mm, později ráže 57 mm, což však ani v jednom případě nestačilo na moderní stroje protivníka. Oproti jiným pěchotním tankům měl poměrně dobrou úroveň pancéřování. Jeho silnou stránkou byla i dobrá průchodnost terénem. Dlouhý podvozek také umožňoval překonávat velké zákopy. Jeho velkým mínusem však byla rychlost, která se v terénních podmínkách pohybovala kolem 10 km/h. Velká byla i spotřeba benzínu v terénu - až 610 litrů na 100 km.\nPěchotní tanky Churchill byly poprvé nasazeny do boje 19. srpna 1942 při spojenecké diverzní akci u francouzského Dieppe, dále byly užívány na africkém bojišti, zejména během bojů v Tunisku. Výzbroj šestiliberním dělem optimalizovaným pro boj proti obrněným cílům však byla nedostatečná, takže na ně tankisté nouzově montovali 75mm kanóny z poškozených amerických tanků, schopné vystřelovat účinnější tříštivotrhavou munici v boji proti nepancéřovaným cílům. Churchilly se zúčastnily bojů v Itálii, byly dodávány do Sovětského svazu. Bojů na západní frontě se účastnily až do samého konce druhé světové války v roce 1945. Posledního bojového nasazení se typ dožil (ve variantě samohybného plamenometu Churchill Crocodile) ve stavu squadrony C, 7th Royal Tank Regiment v době korejské války v roce 1950.\n\n\n\n"}
{"id": "176932", "url": "https://cs.wikipedia.org/wiki?curid=176932", "title": "Valcha", "text": "Valcha\n\nSlovo valcha má více významů:\n\n\nMístní názvy:\n"}
{"id": "176941", "url": "https://cs.wikipedia.org/wiki?curid=176941", "title": "Time", "text": "Time\n\nTime je americký týdeník a jeden z nejznámějších světových časopisů. První číslo vyšlo v roce 1923 a jeho zakladatelem byl Američan Henry Luce. Time vychází kromě americké ještě v několika verzích a to v evropské (\"Time Europe\"), asijské (\"Time Asia\"), kanadské (\"Time Canada\") a australské.\n\nCharakteristickým rysem časopisu \"Time\" jsou červené okraje na titulní straně.\n\nČasopis \"Time\" každý rok vybírá osobnost roku, která podle jeho redakce nejvíce ovlivnila uplynulý rok. Mezi osobnostmi, které časopis vybral, patří například Ronald Reagan, George W. Bush, Bill Gates, Bono, Adolf Hitler, Josif Stalin, Rúholláh Chomejní, Vladimir Putin (2007) a Barack Obama (2008). V roce 1999 označil \"Time\" Alberta Einsteina za osobnost století.\n\nV roce 1938, v době předmnichovské krize, byli na obálce i dva Češi: 30. května to byl armádní generál Jan Syrový a 3. října pak neznámý podporučík čs. armády J. Denemark, který narukoval během totální mobilizace.\n\n"}
{"id": "176942", "url": "https://cs.wikipedia.org/wiki?curid=176942", "title": "Josef Florian", "text": "Josef Florian\n\nJosef Florian (9. února 1873 Stará Říše – 29. prosince 1941 Stará Říše) byl katolicky orientovaný myslitel, literát, vydavatel, překladatel z francouzštiny a angličtiny.\n\nJosef Florian pocházel z rodiny venkovského tesaře z vesničky Stará Říše u Jihlavy. Maturitu složil na reálce v Telči. Krátce působil na obecní škole v Kostelní Myslové a potom odešel na vysokoškolská studia. Nejprve na techniku a odtud přešel na filozofickou fakultu. Po studiích nastoupil jako středoškolský profesor přírodopisu do Náchoda, kde se seznámil s radikální filosofií francouzského myslitele Léona Bloye. Pod jeho vlivem opustil pedagogickou dráhu a po patnácti letech se vrátil do rodného kraje. Usadil se ve Staré Říši, kde se projevila naplno jeho svéráznost. Oženil se a svých dvanáct dětí neposílal do školy, ale vzdělával je podle svých metod doma sám.\n\nVydával díla středověkých i novodobých myslitelů, teologickou, nábožensko-esejistickou, filosofickou i vědeckou literaturu, ale též českou beletrii (K. J. Erben, J. Zeyer, J. Deml, J. Durych, K. Schulz) i beletrii překladovou (G. K. Chesterton, F. Jammes, W. B. Yeats, R. M. Rilke, F. Kafka, G. Trakl, S. Anderson, A. Remizov, V. Rozanov). S ohromnou zarputilostí se pustil do překladů a vydávání krásných knih. Sám přeložil více než 60 děl, především z francouzštiny (L. Bloy, J. A. Barbey d’Aurevilly, M. Schwob, Auguste Villiers de l'Isle Adam, A. Maurois, G. Marcel a M. Blondel), úzce spolupracoval s překladatelem a editorem A. L. Střížem.\n\nKolem jeho vydavatelství se soustředil okruh předních českých autorů. Jeho vydavatelské dílo dosáhlo úctyhodných rozměrů. Bývá udávano přes čtyři sta titulů, z toho 140 samostatných knih, 131 sborníků a 27 výborů poezie. Mezi ilustrátory jeho knih patřili Josef Váchal, Bohuslav Reynek, Josef Čapek, Florianův syn Michael a mnoho dalších. Florianovy knihy byly zařazeny do edic \"Studium\" (1904–1912), \"Nova et vetera\" (1912–1921), \"Kursy\" (1912–1946), \"Nejmenší revue\" (1930), \"Archy\" (1926–1948), \"Dobré dílo\" (1912–1948). Poslední edice \"Dobré dílo\", tvořila vrchol práce \"nakladatelství\" nejen počtem 150 svazků, ale také zaměřením na vrcholná díla české i světové beletrie. Výbor jeho vzpomínek byl vydán posmrtně v tisku \"Okolo našich\" (1945). Díla vycházející v jeho nakladatelství v letech 1912 - 1925 tiskl v moravské tiskárně Kryl a Scotti v Novém Jičíně. Tu v roce 1909 založil Ferdinand Scotti a Karel Kryl, dědeček známého zpěváka a básníka Karla Kryla. Výjimku tvořilo období od podzimu 1915 do jara 1919, kdy tiskárna nefungovala, protože oba tiskaři sloužili v rakouské armádě na frontách první světové války.\n\nZemřel po návratu z třebíčské nemocnice doma 29. prosince 1941. Zajímavé jsou i osudy jeho dětí, které šly většinou v otcových stopách a zájem o umění přešel i na některá z jeho vnoučat. Vynikl grafik Michael, dále řezbář, malíř, restaurátor Jan, také varhaník, tvůrce betlémů, ilustrátor Metoděj, malířka Marie, která se provdala za malíře Ottu Stritzka a varhanice a malířka Anna.\n\n\n"}
{"id": "176943", "url": "https://cs.wikipedia.org/wiki?curid=176943", "title": "Priéné", "text": "Priéné\n\nAntické město Priéné (řecky: \"Πριήνη\") se nachází v maloasijské Kárii (dnešní Turecko) na jižních svazích hory Mykalé (dnes Teloneia). Založili jej Iónové v 9. století př. n. l. v době velké řecké kolonizace, ale existují i známky dřívějšího osídlení. Pausániás tvrdí, že jeho obyvatelé byli Thébané smíšení s Ióny, a že zakladateli města byli Filotás, syn Pénelaův, a Aipytos, syn Neileův (Pausaniás 7.2.10). V první polovině 6. století př. n. l. město velmi prosperovalo, ale bylo vypáleno a zničeno Peršany.\n\nV polovině 4. století př. n. l. zde bylo vystavěno nové město založené na hippodamovském uspořádání. Němečtí archeologové, kteří zde kopou od 19. století, se domnívají, že vzniklo přesunutím z jiného dosud neobjeveného místa. Proti tomu se zase objevily argumenty, že podle antických pramenů město Priéné po celou dobu své existence leželo na stejném místě. Jiní badatelé tvrdí, že za jeho novou výstavbou stojí Athéňané či halikarnasský král Mausólos.\n\nKonec osídlení města nelze přesně určit. Většina domů byla pravděpodobně zničena ohněm v 2. polovině 2. století př. n. l. a již nikdy nebyla znovu obydlena. Velká část nálezů pochází právě z této destrukční vrstvy. Jiné části města, hlavně veřejné budovy, byly znovu osídleny v římském období. Navazující byzantské osídlení trvalo po celou dobu existence této říše.\n\nCelé město o rozloze 37 ha bylo obehnáno mohutnými hradbami. Zastavěno však bylo pouze 15 ha. Bylo postaveno podle hippodamovského systému pravoúhlých ulic. Uprostřed stál chrám Athény Polias, jehož stavitelem byl architekt Pytheos.\n\n"}
{"id": "176944", "url": "https://cs.wikipedia.org/wiki?curid=176944", "title": "Centurion (tank)", "text": "Centurion (tank)\n\nTank Centurion byl britský hlavní bojový tank v poválečném období. Jeho vývoj začal během války, výroba však začala až počátkem roku 1945 a je považovaná za jednu z nejzdařilejších poválečných konstrukcí. Vzhledem k tomu se stroj vyráběl až do roku 1962, přičemž bylo vyrobeno 4 423 tanků všech variant. První tanky byly vyzbrojeny sedmnáctiliberním kanónem (ráže 76,2 mm), ale ten byl od třetí verze nahrazen dvacetiliberním kanónem (ráže 83,8 mm) a u posledních variant kanónem L7 ráže 105 mm. S kanónem byl spřažen 7,62mm kulomet a podobný kulomet byl lafetován u velitelské věžičky. Dále byl na tanku instalován zastřelovací kulomet ráže 12,7 mm a 2 × 6 výmetnic dýmových granátů. Některé z variant postavené na podvozku Centurionu slouží dodnes.\n\nTank Centurion byl dodán k bojovým jednotkám až v květnu 1945 a do bojů druhé světové války již nezasáhl. Účastnil se však mnoha konfliktů – války v Koreji, bojů o Suezský průplav, konfliktů mezi Indií a Pákistánem, v izraelsko-arabských válkách, ve vietnamské válce, v občanské válce v Angole, ve válce o Falklandy a dokonce i ve válce v Perském zálivu.\n\n"}
{"id": "176945", "url": "https://cs.wikipedia.org/wiki?curid=176945", "title": "Hjalmar Schacht", "text": "Hjalmar Schacht\n\nDr. Hjalmar Horace Greeley Schacht (22. ledna 1877 Tingleff – 3. června 1970 Mnichov) byl německý ekonom, bankéř a politik. V roce 1918 spoluzakládal Německou demokratickou stranu. V době Výmarské republiky působil jako měnový komisař a prezident Říšské banky (od roku 1923 do roku 1930). Patřil mezi tvrdé kritiky reparací, jež muselo Německo splácet po 1. světové válce. Ačkoliv nikdy nebyl členem NSDAP (měl nicméně status čestného člena), výrazně se podílel na financování této strany, zvláště v letech 1930 až 1932. Měl podíl na Hitlerově nástupu k moci, když se stal jedním z iniciátorů petice průmyslníků, která byla určená prezidentovi Hindenburgovi, a jež žádala Hitlerovo jmenování kancléřem. Od března 1933 znovu působil jako šéf Říšské banky, v letech 1935 až 1937 jako ministr hospodářství nacistické vlády a ministr bez portfeje v letech 1937 až 1943. Jako ministr hospodářství prosazoval snížení výdajů na armádu a zmenšení zásahu státu do ekonomiky.\n\nV létě 1938 nesouhlasil s plánem kancléře Adolfa Hitlera vojensky zaútočit na Československo, a začal se stýkat s podobně smýšlejícími důstojníky a politiky. Dohodli se, že pokud by byl rozkaz k útoku opravdu vydán, provedou státní převrat a Hitlera sesadí. K válce ani převratu nedošlo, protože se Československá vláda 30. září 1938 rozhodla přijmout podmínky Mnichovské dohody.\n\nZatímco Schacht byl vychvalován za svou roli v německém \"ekonomickém zázraku\" (veřejné zakázky), sám se stavěl negativně vůči Hitlerově politice vyzbrojování Německa, neboť to narušovalo německou ekonomiku. Jeho názory ho přivedly ke sporům s Hitlerem a především s Hermannem Göringem. V lednu 1939 byl propuštěn z funkce prezidenta Říšské banky. Zůstal jako ministr bez portfeje a pobíral stejný plat až do konečného propuštění z vlády v lednu 1943.\n\nV roce 1944 byl Schacht zatčen gestapem po pokusu o atentát na Hitlera 20. července 1944, protože údajně měl kontakt se spiklenci. Následně byl internován až do konce Třetí říše v koncentračních táborech Ravensbrück, Flossenbürg a v závěru války i v Dachau. V posledních dnech války byl jedním ze 134 speciálních vězňů, kteří byli přepraveni SS do \"Alpské pevnosti\" do Niederdorfu v Jižním Tyrolsku, kde byli 30. dubna 1945 ponecháni svému osudu.\n\nByl jedním z obžalovaných v Norimberském procesu, z něj ale v říjnu 1946 vyšel osvobozen.\n\nV roce 1953 založil soukromý bankovní dům v Düsseldorfu. Mimo jiné radil rozvojovým zemím v oblasti ekonomického rozvoje.\n\nJeho rodiče dali Hjalmarovi jako druhé a třetí jméno „Horace Greeley“ podle amerického nakladatele a politika Horace Greeleyho.\n\n"}
{"id": "176947", "url": "https://cs.wikipedia.org/wiki?curid=176947", "title": "James Van Allen", "text": "James Van Allen\n\nJames Alfred Van Allen ( Mount Pleasant, stát Iowa – Iowa City, Iowa) byl americký vědec zkoumající vesmír. Jsou podle něj pojmenovány Van Allenovy radiační pásy.\n\nAbsolvoval studium fyziky pevných látek a nukleární fyziky na Iowské univerzitě (University of Iowa). Od roku 1940 pracoval v Carnegieho institutu, odtud odešel na Univerzitu Johna Hopkinse na zdejší Laboratoř aplikované fyziky.\n\nBěhem druhé světové války byl u námořnictva jako dělostřelecký důstojník. Po válce se do Laboratoře aplikované fyziky (APL) vrátil a roku 1946 byl pověřen vedením vědeckého týmu využívajícího ukořistěné německé rakety V-2 k výzkumu atmosféry. Od roku 1951 vedl katedru fyziky na Iowské univerzitě a zde vyvíjel přístroje pro americké družice.\n\nPoté, co prosadil, aby na družicích Explorer 1 a Explorer 3 byly umístěny Geigerovy počítače pro detekci kosmického záření, byly po něm pojmenovány v těchto experimentech objevené Van Allenovy radiační pásy. V roce 1960 se stal společně s dalšími americkými vědci Osobností roku časopisu Time. Později se podílel na vývoji přístrojů meziplanetárních sond.\n\n"}
{"id": "176949", "url": "https://cs.wikipedia.org/wiki?curid=176949", "title": "Rabování", "text": "Rabování\n\nRabování je nekontrolované braní cizích věcí a zboží během katastrofické události či občanských nepokojů včetně války v období anarchie, kdy státní složky dohlížející na pořádek nejsou schopny nebo ochotny zasáhnout, popřípadě mají rozkaz nezasahovat. Dopouští se ho buď jednotlivé osoby či větší počet lidí, někdy i organizovaných, případně také armádní či politické jednotky. Jedná se o speciální formu krádeže, která je prováděna v čase nouze, při snížené obranyschopnosti napadených majitelů. Účel rabování může být stejný jako u běžné krádeže (nezákonné sebeobohacování), může jít ale i o získání základních komodit pro přežití.\n\nSpolečnost se proti rabování chrání přísnými tresty, které jsou udělovány osobám, které jsou z rabování usvědčeny. Bývají výrazně přísnější než tresty za krádež v běžných podmínkách, ve stavu nejvyšší nouze je někdy vyhlášen i trest smrti za rabování.\n\nV historii bylo rabování spojeno s válečným obdobím, kdy se postupující armády dopouštěly rabování na obyvatelstvu zemí, přes které táhly. Jejich účelem bylo obohatit se nad rámec svého žoldu. Rabování bylo někdy používáno vojevůdci jako forma kolektivního trestu pro obyvatelstvo nebo odměny pro armádu či jako způsob znehodnocení území při ústupu vlastní armády. V mnoha starověkých a středověkých bitvách neukázněnost vítězící armády, která se nechala příliš brzy strhnout k rabování, vedla nakonec ke ztrátě vyhrané bitvy (viz např. bitva u Näfels).\n\nNěkolik málo případů rabování bylo zaznamenáno při povodních v Česku v polovině srpna 2002, zejména v některých pražských čtvrtích.\n\nZnámé rabování proběhlo na Slovensku v roce 2004, kdy romští občané začali rabovat supermarkety jako reakci na snížení sociálních dávek. Obhajovali se tím, že rabují proto, aby zabezpečili jídlem rodiny.\n\nV roce 2005 proběhlo masivní rabování obchodů v americkém městě New Orleans zasaženém hurikánem Katrina, kde převážně chudé afroamerické obyvatelstvo začalo využívat nefunkčnosti státních složek.\n"}
{"id": "176951", "url": "https://cs.wikipedia.org/wiki?curid=176951", "title": "Bartoušov (Jičíněves)", "text": "Bartoušov (Jičíněves)\n\nBartoušov je jedna ze šesti vesnic spadajících pod obec Jičíněves v okrese Jičín. Žije zde trvale asi 70 obyvatel.\n\nVesnicí prochází silnice I. třídy č. 32 a železniční trať Nymburk - Jičín, na které jsou dokonce dvě zastávky: starší zastávka s nákladištěm \"Bartoušov\" a dodatečně zřízená \"Bartoušov zastávka\" blíže vsi.\n\nPrvní písemná zmínka o obci pochází z roku 1318.\n\n\n"}
{"id": "176952", "url": "https://cs.wikipedia.org/wiki?curid=176952", "title": "Kaloň malajský", "text": "Kaloň malajský\n\nKaloň malajský (\"Pteropus vampyrus\") nazývaný také kaloň jedlý nebo upír jedlý je největší žijící aktivně létající savec na světě.\n\nKaloň malajský je rozšířen v jihovýchodní Asii od Thajska přes ostrovy Indonésie až na Filipíny.\n\nKaloň malajský je noční živočich. Den přespává v mnohdy početných koloniích na stromech tropického pralesa.\n\nKaloň malajský je na rozdíl od našich netopýrů býložravý a jeho potravu tvoří květy a tropické ovoce (např. chlebovník). V místech svého rozšíření mohou početné kolonie kaloňů tvořit významné škody na ovocných plantážích.\n"}
{"id": "176953", "url": "https://cs.wikipedia.org/wiki?curid=176953", "title": "Bathurstův ostrov (Austrálie)", "text": "Bathurstův ostrov (Austrálie)\n\nBathurstův ostrov ( ) je ostrov, který leží 60 až 80 km severně od Darwinu ve východní části Timorského moře. Je součástí Australského Severního teritoria. Ostrovy vznikly před 6 000 lety vlivem zvyšující se vodní hladiny.\n\nOstrov je společně s Melvillovým ostrovem domovem domorodců kmene Tiwi. Proto se jim také říká Tiwi Islands. Hlavním městem a administrativním centrem je Nguiu založené belgickou misií.Ostrov byl pojmenován po britském ministru kolonií lordu Bathurstovi.\n\n\n"}
{"id": "176957", "url": "https://cs.wikipedia.org/wiki?curid=176957", "title": "Leukippos z Milétu", "text": "Leukippos z Milétu\n\nLeukippos z Milétu (řecky ) (500–440 př. n. l.) byl starořecký filozof. Jako Démokritův předchůdce a učitel je zakladatelem atomismu.\n\nNarodil se koncem 6. století př. n. l. v Mílétu, nebo v Abdérách, kde i zemřel. Vyjma toho, že byl Démokritovým předchůdcem a učitelem, není o jeho životě nic bližšího známo.\n\nŽádné z děl, které by bylo možno připsal Leukippovi, se nezachovalo. Podle titulů známe asi 7 knih. U některých z více než sedmdesáti, které jsou přiřčeny Démokritovi, je možné Leukippovo spoluautorství. Ani tyto knihy se nedochovaly. \n\nVe starověku byla nejvíce ceněna kniha \"Megas Diakosmos\", neboli \"Velké uspořádání světa\", připisovaná jak Leukippovi, tak Démokritovi, nebo oběma současně. Dále také \"Peri Nou\", angl. \"On Mind\". \n\nLeukippovy myšlenky přešly do práce jeho slavnějšího následníka Démokrita. Dnes je téměř nemožné určit nějaké názory, v nichž by se oba filozofové neshodli. Následkem toho byla Leukippova práce natolik zastíněna Démokritovým věhlasem, že Epikúros pochyboval (podle Diogéna Laertského) o jeho existenci. Nicméně Aristotelés a Theofrastos z Lesbu vysloveně jmenují Leukippa jako původce atomismu.\n\nZ Leukippova a Démokritova učení je nejvýznamnější tzv. atomická teorie (atomismus). Vznikla přehodnocením učení předchozích materialistických filozofů. \n\nPodle ní existuje na světě nejen bytí, jež není jedno, ale mnohé, ale i nebytí neboli prázdno. Bytí je hmota, která se skládá z velkého množství jednolitých malých částeček, které se pohybují v prázdnu, neboli prostoru. Jsou to nejjednodušší části hmoty, nelze je dále dělit, nevznikají ani nezanikají a nepodléhají žádným vlivům.\nVznik a zánik věcí, jejich změny a různorodost je důsledkem vzájemného spojování a oddělování těchto částeček. \n\nTyto malé částečky nazval Leukippos atomy, podle řeckého slova \"atomos\" - \"nesmírně malý\", \"nedělitelný\".\n\nLeukippos a Démokritos si, vyvozeno z kontextu, zřejmě představovali tento proces jako mechanické seskupování a přeskupování, nemysleli si, že by tento proces řídila nějaká bytost. \n\nZachovala se jen jediná Leukippova myšlenka, vyjádřená jeho vlastními slovy:\n\nFormuloval tedy \"zákon kauzality\" - nic nevzniká náhodou, vše má svůj důvod, na což navázal Démokritos.\n\n\n\n"}
{"id": "176961", "url": "https://cs.wikipedia.org/wiki?curid=176961", "title": "Mistr Eckhart", "text": "Mistr Eckhart\n\nMistr Eckhart (1260, Waldenfels u Gothy – 1327, Avignon) byl německý teolog, filosof a dominikán, známý především jako mystický spisovatel a představitel platonizující metafyziky. Jeho německá kázání, určená zejména řeholnicím, měla velký vliv na městskou zbožnost pozdního středověku i na vývoj německého jazyka.\n\nEckhartovo jméno se někdy uvádí rozšířené jako \"Johannes Eckhart\", popř. ještě s přídomkem \"von Hochheim\". Jméno Johannes však není doloženo a přídomek „z Hochheimu“ po otci Eckhart jako řeholník nikdy nepoužíval. V Eckhartově době nebyl německý pravopis ještě zdaleka ustálen, a tak se v dobových pramenech objevují i varianty \"Eckart\", \"Eckehart\" i \"Eychardus\".\nO Eckhartově mládí víme velmi málo: narodil se na hradě Waldenfelsu u Tambachu, asi 20 km od Gothy, kde byl jeho otec Eckhart z Hochheimu správcem. Někdy po roce 1275 vstoupil do kláštera dominikánů v Erfurtu () a studoval patrně na řádovém učilišti v Kolíně nad Rýnem. V Erfurtu se pak věnoval hlavnímu poslání svého řádu, totiž kázání, a to hlavně řeholnicím, jimž musel kázat německy. Jeho zachovaná německá kázání jsou patrně jejich zápisy.\n\nZ roku 1298 pochází jeho první spis, \"Kniha naučení\", kde se uvádí jako novicmistr, kněz pověřený výchovou noviců. V letech 1300 až 1302 přednášel na řádové koleji v Paříži a získal titul magistra. Roku 1303 se stal představeným „saské“ provincie svého řádu, která zahrnovala celé severní Německo až do Pobaltí a měla přes sto klášterů, které představený musel navštěvovat. 1307 se stal představeným nově zřízené české provincie s asi 25 kláštery a usadil se v Praze. Roku 1311 byl ustanoven představeným řádu pro celé Německo, zároveň ale povolán podruhé do Paříže, což bylo výjimečné vyznamenání. V roce 1313 se vrátil jako zástupce představeného do Štrasburku a od roku 1323 přednášel na řádovém učilišti v Kolíně nad Rýnem.\n\nKolínský arcibiskup tehdy ostře pronásledoval některé beghardy, příslušníky zbožných laických komunit hlavně ve flanderských a německých městech. S jejich mystickými názory se Eckhart setkal i v ženských klášterech a z jeho kázání je patrné, že mu nebyly cizí. Zejména v německých městech probíhal tehdy spor mezi faráři a řeholníky kvůli nejasným kompetencím, jehož ozvuky jsou patrné i v kázáních Mistra Jana Husa. Na stížnosti farářů a biskupů ustanovil papež roku 1323 dva vážené mnichy a pověřil je kontrolou německých klášterů; jedním z nich byl Eckhart. Ti pak za různé přestupky trestali představené klášterů sesazením nebo i vyloučením z řádu.\n\nDva z takto postižených dominikánů patrně u kolínského arcibiskupa žalovali na Eckharta, že káže bludné názory. Obžalovací spis z roku 1326 uvádí 108 vět, vybraných většinou z Eckhartových německých kázání, které byly blízké beghardské mystice. Eckhart sepsal obšírnou obhajobu, ale jako mistr pařížské univerzity arcibiskupovi nepodléhal a odvolal se k papeži. Ve slavnostním prohlášení v kolínském kostele prohlásil, že nic nesprávného neučil, ale pokud by to někdo prokázal, že sám veřejně odvolává.\n\nRoku 1327 odešel do Avignonu, aby se tam osobně hájil. Z procesu se zachoval posudek jiného významného teologa a filosofa, františkána Williama Ockhama, Eckhartovi krajně nepříznivý a dokonce posměšný. V konečném posouzení bylo vybráno 28 Eckhartových vět, které soudci pokládali za podezřelé nebo bludné, a papežskou bulou z 27. března 1329 odsouzeno. Mezitím ale Eckhart zemřel a byl pochován ve štrasburském kostele. Jeho dílo bylo sice odsouzeno, ale mimo hranice kolínského arcibiskupství se zachovalo překvapivě mnoho rukopisů, hlavně jeho kázání.\n\nEckhartovo poměrně rozsáhlé dílo se skládá jednak z latinských teologických spisů, které měly blíže scholastickému myšlení a nebyly příliš vlivné, a z daleko vlivnějších spisů německých: čtyř traktátů a přes 100 kázání, která se hojně opisovala a četla. Jedním z jejich pilných sběratelů a čtenářů byl Mikuláš Kusánský. Roku 1521 pak tato kázání poprvé vyšla pod jménem Eckhartova následovníka Jana Taulera.\n\nPrvním Eckhartovým spisem je nejspíše \"Kniha naučení\", soubor krátkých promluv o věcech náboženského a klášterního života, patrně záznamy promluv k novicům v erfurtském klášteře. Mírným a laskavým tónem zde Eckhart poučuje a pobízí mladé mnichy k náboženské horlivosti a k askezi. Z jeho pařížských pobytů se zachoval záznam tří přednášek a disputací. Z doby jeho působení v Praze patrně pocházejí dva německé traktáty, \"Kniha božské útěchy\" a \"O ušlechtilém člověku\", psané pro uherskou královnu Anežku, která právě ovdověla. Z jeho kolínského působení pochází patrně několik učených disputací a šest zachovaných latinských komentářů k biblickým knihám, které měly tvořit část rozsáhlého \"Trojdílného spisu\", Eckhartovy \"Summy\", z níž se jinak zachoval jen úvod.\n\nČesky vyšel málo spolehlivý překlad několika textů a úryvků ve výkladové knize K. Weinfurtera (1934), a rozsáhlý výbor z Eckhartova díla v knize Jana Sokola \"Mistr Eckhart a středověká mystika\" (všechny traktáty, 22 kázání a ukázky z latinských spisů).\n\nZ Eckartových následovníků vynikl už zmíněný kazatel Jan Tauler a dominikán Heinrich Suso (Seuse), kteří se s ním ovšem nikdy nesetkali. Kromě toho se zachoval soubor pozoruhodných lidových „legend“, které svědčí o jeho popularitě. Významnou roli v tradování Eckhartova díla sehrál Mikuláš Kusánský, který je pilně četl a využíval jeho motivy (což ovšem musel činit s opatrností, aby nebyl nařčen z šíření bludného učení). Na Eckhartovu zbožnost v mnohém navázalo hnutí hluboké vnitřní zbožnosti Devotio moderna, jehož kořeny jsou v dnešní Belgii a Holandsku, ale také v Praze, kde dva jeho zakladatelé pobývali a studovali. Z tohoto prostředí pochází anonymní německý spis \"Theologia deutsch\", který se velmi zalíbil Martinu Lutherovi a dočkal se mnoha vydání.\n\nNa Eckharta pak výslovně navazovali tak rozmanití myslitelé, jako byl Jakob Böhme, Hegel, Schelling, Heidegger a Erich Fromm. Počátkem 20. století se v Německu objevilo několik pokusů o nacionalistický výklad, který se s jeho postoji ovšem zcela míjel, nacistům už Eckhart nevyhovoval vůbec. Od sedmdesátých let 20. století zažívá Eckhart vlnu popularity, ale také vážného zájmu vědců i věřících, kteří u něho hledají, co jim jinde chybí.\n\n\n\n"}
{"id": "176963", "url": "https://cs.wikipedia.org/wiki?curid=176963", "title": "Jan Duns Scotus", "text": "Jan Duns Scotus\n\nBlahoslavený Jan Duns Scotus (asi 1266, Duns, Skotsko – 8. listopadu 1308, Kolín nad Rýnem) byl skotský mnich, františkán, teolog a filosof, jeden z představitelů pozdní scholastiky. Bývá přezdíván též \"doctor marianus\", neboť byl velkým obhájcem učení o neposkvrněném početí Panny Marie, či \"doctor subtilis\" (přesný, precizní). Dne 20. března 1993 jej Jan Pavel II. prohlásil za blahoslaveného.\n\nO životě Dunse Scota víme jen málo. Podle jeho přízviska se soudí, že se narodil v obci Duns ve Skotsku blízko anglických hranic. Někdy kolem roku 1280 vstoupil do františkánského řádu, studoval filosofii a v letech 1288–1293 teologii v Oxfordu. Roku 1291 byl vysvěcen na kněze a po ukončení studia přednášel v Oxfordu a patrně i v Cambridgi. Roku 1299 patrně napsal svůj první komentář k \"Sentencím\" Petra Lombarda a řadu komentářů k Aristotelovi. Roku 1302 přednášel \"Sentence\" v Paříži, na tehdy vedoucí univerzitě, roku 1303 musel však město opustit, protože se spolu s dalšími mnichy postavil na stranu papeže proti králi Filipu IV., který chtěl od kněží vybírat daně. Roku 1304 se vrátil, získal titul magistra a roku 1306 nebo 1307 byl \"magister regens\", tj. zhruba dnešní profesor teologie na františkánské fakultě v Paříži. Z této doby pochází řada jeho disputací. Roku 1307 přešel na františkánské učiliště v Kolíně nad Rýnem, kde následujícího roku zemřel, patrně na mor. Je pohřben v tamním minoritském kostele.\n\nRozsáhlé Scotovo dílo (26 svazků) tvoří nehotové rukopisy, poznámky a záznamy z přednášek, které asi nebyly určeny k publikaci. Tyto spisy byly dále doplňovány a opravovány, takže je dnes obtížné určit, co je Scotův původní text. První souborné vydání vyšlo v Lyonu 1639 a bylo nahrazeno až kritickým vydáním, které začalo vycházet po roce 1950. Po období mimořádného vlivu v 16. a 17. století se Scotovo dílo těší zvýšené pozornosti až ve 20. století.\n\nMezi nejstaršími spisy jsou komentáře k Aristotelovi a k Porfyriovi (\"Parva logicalia\") a \"Quaestiones subtilissimae de metaphysica Aristotelis\" (odtud možná i jeho přízvisko „doctor subtilis“). Nejdůležitější spis, \"Ordinatio, je \"nedokončenou revizí Scotova oxfordského komentáře k \"Sentencím\". Zhruba v téže době vznikaly \"Collationes\", sbírka 46 kratších disputací; pozdní spis je \"De primo principio\" s obšírným důkazem Boží existence a \"Quaestiones quodlibetales\", přednášky na rozmanitá témata.\n\nScotus je první představitel pozdní scholastiky. V období vrcholné scholastiky Tomáš Akvinský harmonizoval Aristotela s křesťanstvím, tento pokus o syntézu však byl terčem kritiky ze dvou stran. Na jedné to byli radikální aristotelici a averroisté (Siger Brabantský a j.), kteří si všímali rozporů mezi Aristotelem a křesťanskou teologií, na druhé františkánští autoři jako Bonaventura, kteří se více drželi Augustina a novoplatoniků. Scotus se obrací proti averroistům a Aristotelovi, kterého důkladně znal, na druhé straně na rozdíl od Bonaventury soudí, že k přirozenému poznání světa není třeba zvláštního Božího osvícení.\n\nVůle podle něho není podřízena rozumu, ale rozum naopak slouží vůli tím, že jí poskytuje potřebný předmět. Teologie je praktická nauka, která se řídí Boží láskou a vůlí a vede tak člověka na životní cestě.\n\nPoznání začíná – stejně jako u Tomáše – smysly, rozum (\"intellectus\") se však na ně neomezuje. Scotus rozlišuje abstraktivní poznání, které vede k pojmům a definicím, a intuitivní poznání, které věci chápe vcelku a holisticky, může však skutečně poznat i jednotlivou a nahodilou věc. Intuitivní poznání je bezprostřední náhled, který teprve také umožňuje reflexi a poznání sebe.\n\nPoznání je podmíněno principy logiky, smyslovou zkušeností, ale také záměrem, intencí poznávajícího, což jsou složky, které nelze dokazovat. V logice rozlišuje Scotus mezi intenzí a extenzí pojmu. Pro moderní badatele je zajímavý také tím, že se důkladně zabýval otázkami možnosti, chtění, záměrů a tedy modální logikou, i když ji nijak neformalizoval.\n\nVědění předpokládá abstrakci, hledá příčiny a může postupovat deduktivně nebo induktivně.\n\nDuns Scotus vypracoval nové pojetí jsoucna: zatímco Tomáš mluvil o jsoucnu jako o tom, co jest (\"id quod est\"), Scotus k němu připojil sféru možnosti: jsoucno je to, čemu neodporuje být (\"id cui esse non repugnat\"). Jsoucnost chápal univočně (jednoznačně), což znamená, že všemu, co je, přináleží stejným způsobem: stvořeným věcem i Bohu; Tím zároveň popřel tomistickou nauku o \"analogii entis; \"popíral též reálnou distinkci mezi bytností (\"essentia\") a bytím (\"esse\").\n\nJsoucno je tak vlastně převedeno na esenci konstituovanou vzájemně si neodporujícími určeními. Proto Scotus zavádí nauku o disjunktivních určeních jsoucna: dříve než na deset aristotelských kategorií se jsoucno např. dělí na konečné a nekonečné, neboť nekonečné jsoucno (\"ens infinitum\", Bůh) se kategoriím vymyká.\n\nScotus byl filosofický realista a soudil, že i univerzální existuje dřív než je poznáno a není tedy produktem našeho myšlení. Člověk toto univerzální (\"natura communis\", společná přirozenost) poznává abstrakcí z jednotlivého. Nominalismus sice obšírně vyvrací, svým rozlišováním však připravuje půdu, na niž naváže později Ockham.\n\nZákladem Scotovy etiky je svobodná vůle, což je bezprostředně evidentní skutečnost. Člověk se pohybuje mezi sklonem k příjemnému a sklonem ke spravedlivému (zde Scotus navazuje na Anselma z Canterbury), mezi nimiž se rozhoduje; jen pokud se však rozhodne pro dobro a spravedlnost, jedná dobře. Svobodné jednání je sice nahodilé, ale není iracionální. Vůle sama je slepá a rozhodování tak nutně vyžaduje rozum, za takové jednání pak člověk také nese plnou odpovědnost. Vůdčím principem etiky i morálky je zřejmá skutečnost, že Boha je třeba milovat; odtud se odvozují všechny další zásady a příkazy. Jen tři první přikázání Desatera jsou evidentní, všechna ostatní jsou z Boží vůle a mohla by znít i jinak: proto mohl Bůh Abrahamovi přikázat, aby zabil syna Izáka.\n\nOproti svým předchůdcům zdůraznil Scotus v theologii především Boží svobodu: Bůh je všemohoucí a absolutně svobodný, proto nic z toho, co tvoří, netvoří nutně, nýbrž kdyby chtěl, mohl vytvořit úplně jiný svět; náš svět je pro Boha pouze jeden z možných světů. Protože svět pochází z neomezené Boží vůle, nemůžeme rozumovou spekulací nahlédnout „důvody“ stvoření.\n\nDále se Scotus podílel na vypracování nauky o neposkvrněném početí Panny Marie, kterou Bůh z dědictví hříchu (s přičiněním Ježíšovým ex hoc) svým rozhodnutím vyňal.\n\nPřestože v současnosti (po etablování novotomismu) je nejznámějším scholastikem Tomáš Akvinský, v pozdním středověku a raném novověku byl Scotus podstatně vlivnější. Scotova nauka se v jeho řádu stala normou, vznikla tak škola skotistů. Skotismus ovlivnil „druhou scholastiku“, F. Suáreze, Arriagu, dále Leibnize a zprostředkovaně Kanta. Z filosofů nedávné minulosti se o Scotovi s úctou vyjadřoval Charles Peirce a na téma Scotovy nauky o kategoriích se habilitoval Martin Heidegger.\nZ básníků byl Scottovým dilem ovlivněn například anglický básník Gerald Manley Hopkins. Viděl v něm bratrsky známý hlas: \"Kdykoliv pohlédnu na nějaký jedinečný jev nebes či moře, myslím na Dunse Scotta\"\n\n\n\n"}
{"id": "176966", "url": "https://cs.wikipedia.org/wiki?curid=176966", "title": "Islám v Lotyšsku", "text": "Islám v Lotyšsku\n\nIslám v Lotyšsku představuje velmi minoritní náboženství.\n\nJedná se především o Tatary a Turky, kteří v zemi dnes žijí. Většina z nich se zde však ocitla proti své vůli; mnozí muslimové v zemi jsou potomci válečných zajatců z rusko-tureckých válek v 19. století. Majoritní Lotyši jim většinou říkají \"Jižané\".\n\nV roce 1902 vznikla oficiálně muslimská kongregace, která byla uznána vládou. V zemi spravovala oficiálně jednu modlitebnu. Mnoho místních muslimů však časem vstoupilo do Ruské armády; po ukončení svých služeb již zůstali v Moskvě. V roce 1917 však byli zbylí lotyšští muslimové oficiálně z bezpečnostních důvodů – vzhledem k tomu, že země byla ve válce s Osmanskou říší a oni byli právě tureckého původu – zatčeni a odvezeni opět do Moskvy. Po skončení občanské války se mnoho z nich do svého předchozího domova v Lotyšsku vrátilo; jednalo se ale stále o lidi mnoha národností. Zdejší muslimská komunita pak existovala až do druhé světové války.\n\nV Sovětských časech, které začaly v pobaltí v roce 1940, prožíval islám – stejně jako pravoslavné křesťanství i jiná náboženství – období, kdy byl z oficiálních míst potlačován. Po roce 1991 a po ustanovení skutečné náboženské svobody mohli zdejší muslimští představitelé plně rozvinout své aktivity; plánují například výstavbu první místní mešity. O zdejší malou komunitu, která dnes čítá zhruba jen 5 000 členů (10 % z nich však je nábožensky aktivních) však projevují zájem zahraniční muslimské státy a organizace.\n\n"}
{"id": "176967", "url": "https://cs.wikipedia.org/wiki?curid=176967", "title": "Saljut 2", "text": "Saljut 2\n\nSaljut 2 byla vesmírná stanice vypuštěná 4. dubna 1973 z kosmodromu Bajkonur. Nejednalo se o stanici stejného programu jako Saljut 1, ale byla součástí vojenského programu stanic Almaz. Označení Saljut 2 mělo zakrýt skutečný účel stanice. Ta měla ověřit možný vojenský přínos těchto stanic. Podle tehdejšího oficiálního vyjádření účelem letu bylo propracovat palubní systémy při bezpilotním letu. Označení dle katalogu COSPAR je 1973-017A. Program letu nebyl dodržen, stanice zanikla.\n\nAlmaz 101-1, pro veřejnost označený jako Saljut 2, s pomocí rakety Proton odstartoval v dubnu 1973. Dosáhl dráhu 207–249 km nad Zemí, následovaly dvě korekce na povely řídícího střediska, po nichž stanice získala dráhu vyšší, 258 až 279 km. Poté začaly zkoušky systémů a na Zemi se připravovala první posádka, Pavel Romanovič Popovič a Jurij Petrovič Arťuchin. Stanice prováděla automatické snímkování povrchu Země s pomocí kamer Agat a ASA-34.\n\nDne 14. dubna došlo k náhlému poklesu tlaku ve stanici po poruše nádrže s dusíkem, pravděpodobně porušené nosnou raketou Proton. Následně popraskaly stěny stanice, přestaly fungovat orientační systémy lodi, došlo k její rotaci a přehřívání. Dva dny poté přestalo fungovat i radiové spojení. Neovládaný Saljut 2 /Almaz 101-1 vstoupil znovu do atmosféry 28. května 1973, kde nad Pacifikem shořel 55 dní po startu.\n\n\n"}
{"id": "176972", "url": "https://cs.wikipedia.org/wiki?curid=176972", "title": "Pobřeží", "text": "Pobřeží\n\nPobřeží je přilehlá oblast styku mezi pevninou a oceánem, která je v mapách zakreslována jako linie.\n\nRozlišují se dva základní typy, a to klifové pobřeží a plážové pobřeží, jež se od sebe liší stavbou a vertikální členitostí.\n\nKlifové pobřeží je tvořeno skalními tvary, které tvoří ostrý přechod mezi oceánem a pevninou a které se nazývají klify (v širším významu útesy). Vlivem abrazní činnosti vody je pevnina postupně zatlačována a horninový materiál je odnášen vodou. Vznikají různé specifické tvary jako suky, skalní brány či abrazní mořské terasy.\n\nPlážové pobřeží se vyznačuje tím, že mořská voda zde ukládá materiál, který abrazní činností odnáší jinde. Vznikají tak rozsáhlé oblasti vyplaveného písku, který se formuje do pláže. Vlivem odnosu větru dochází ke vzniku písečných dun.\n\nPobřeží se dále dělí na menší dílčí jednotky, které jsou specifické pro lokální oblasti:\n\n\n\n"}
{"id": "176975", "url": "https://cs.wikipedia.org/wiki?curid=176975", "title": "Horace Greeley", "text": "Horace Greeley\n\nHorace Greeley (3. února 1811 – 29. listopadu 1872) byl americký vydavatel, politik a zakladatel Republikánské strany a bojovník proti otrokářství. Jím založený list New York Tribune byl v období od čtyřicátých do sedmdesátých let 19. století nejvlivnějšími americkými novinami.\n\nGreeley byl také neúspěšným kandidátem na úřad prezidenta v roce 1872. Získal 44 procent hlasů (jeho rivalem byl Ulysses Simpson Grant).\n\nRodiče pozdějšího ředitele německé Reichsbank Hjalmara Schachta (1877–1970) dali svému synovi jako druhé a třetí jméno „Horace Greeley“.\n\nGreelymu je připisován výrok \"„Go West, young man“\" („Běž na Západ, mladý muži“), vybízející k osidlování západu USA.\n\n"}
{"id": "176979", "url": "https://cs.wikipedia.org/wiki?curid=176979", "title": "Polymorfie", "text": "Polymorfie\n\nPolymorfie (dříve mnohotvarost) je schopnost látek krystalovat ve více krystalových strukturách. Konkrétní krystalovou strukturu polymorfní látky nazýváme polymorf. Polymorfie prvků se nazývá alotropie. Polymorfie se zahrnutím rozpouštědla v krystalové mřížce se nazývá solvatomorfie. Výrazy jako dimorfie nebo trimorfie se používají ke zdůraznění, že mohou existovat pouze dvě respektive tři krystalové formy.\n\nPolymorfy se mohou vzájemně přeměňovat při určitých teplotách a mívají rozdílné fyzikálně-chemické vlastnosti, zejména body tání, rozpustnost a charakteristicky difraktují v rentgenovém záření.\n\nKrystalizace je ovlivněna faktory jako vliv rozpouštědla, přesycení, čistota, teplota a tlak, intenzita míchání, které můžou ale nemusí rozhodovat, ve které polymorfní formě bude látka krytalizovat.\n\nPrvní pozorování polymorfie se přičítá Fridrichu Wöhlerovi a Justu von Liebigovi, když v roce 1832 zkoumali benzamid a z chladnoucího nasyceného roztoku jim nejprve krystalizovaly jehličky, které se postupně přeměňovaly na klencové krystalky.\n\nPolymorfie se velmi těžko předpovídá a nelze nijak prokázat, že látka netvoří další polymorfy. V roce 2006 byl objeven nový polymorf maleinové kyseliny po 124 letech od její první krystalografické analyzy.\n\nPatentová ochrana léčiv je vázaná na technologii a konkrétní polymorf léčivé látky, definovaný práškovým difraktogramem. Jiná společnost si může patentovat jiný polymorf a místo náročných klinických testů stačí pouze dokázat ekvivalentní biodostupnost a neexistenci nových vedlejších účinků léčiva. Proto patentování léčiva většinou předchází screening.\n\nVyužívá se pro horninotvorné minerály, jejichž distribuce a forma může být funkcí teploty a tlaku.\n\nJedna sloučenina tak během polymorfie vytváří jiné krystaly např: CaCO vytváří aragonit a kalcit a nebo podobně železo - hořčík se chová v pyroxenech, či granátech.\n\n"}
{"id": "176980", "url": "https://cs.wikipedia.org/wiki?curid=176980", "title": "Jan Knap", "text": "Jan Knap\n\nJan Knap (* 8. července 1949, Chrudim) je český malíř.\n\nV letech 1968 – 1969 studoval architekturu na Stavební fakultě VUT v Praze. V roce 1969 odešel do Brazílie. V roce 1971 studoval u profesora Gerharda Richtera na Akademii výtvarných umění v Düsseldorfu.\n\nOd roku 1972 žil a pracoval v New Yorku, roku 1979 s Milanem Kuncem a Peterem Angermannem zakládá skupinu Normal. Krátký čas sloužil v americké armádě, zkoušel se prosadit jako ilustrátor, věnoval se abstraktní malbě, myl okna a dělal číšníka. V letech 1982 – 1984 studoval teologii v Římě. V letech 1984 – 1989 žil a pracoval v Kolíně nad Rýnem, v letech 1989 – 1992 v Modeně.\n\nOd roku 1992 žije a pracuje v České republice.\n\n\n"}
{"id": "176992", "url": "https://cs.wikipedia.org/wiki?curid=176992", "title": "Harry Stack Sullivan", "text": "Harry Stack Sullivan\n\nHarry Stack Sullivan (21. února 1892 – 15. ledna 1949) byl americký psychiatr a psycholog. Spolu s Karen Horneyovou představitelem neopsychoanalýzy v proudu tzv. kulturní psychoanalýzy. \n\nHarry Stack Sullivan se narodil 21. února 1892 ve městě Norwich ve státě New York, v USA. Sullivan pocházel z chudé rolnické rodiny irských imigrantů a byl jediným dítětem v rodině, které nezemřelo v mládí. Vyrůstal v nekatolické komunitě, což vedlo postupně k sociálnímu odloučení jeho, i rodiny, od ostatního kolektivu. Možná právě díky tomu se začal v pozdějším věku věnovat psychiatrii. V roce 1917 obdržel Sullivan titul v lékařství na škole Chicago College of Medicine and Surgery. Jeho hlavní přínos spočíval v rozvoji tzv. Kulturní psychoanalýzy. Rozhodující význam v mentálním vývoji je přikládán mezilidským vztahům v dětství, společenským podmínkám a tlakům. Tento směr charakterizuje odklon od původního biologismu – vlivu pudů, které vyzdvihoval ve svých pracích Sigmund Freud – namísto něho se kulturní psychoanalýza soustředí spíše na společenské a zvykové vlivy působící na člověka. Proto také bývá někdy označována jako humanistická psychoanalýza.\n\nSullivan byl jedním ze zakladatelů institutu William Alanson White Institute v New Yorku, který je dnes považován za nejvýznamnější v oboru studia psychoanalýzy – školí se zde psychoanalytici, jejichž práce obsahuje nové postupy, které se postupem času zapracovávají do standardní psychoanalytické praxe. Rovněž také přispěl k vydávání časopisu Psychiatry, který se objevil v roce 1937. Mezi lety 1936 a 1947 pak Sullivan vedl školu Washington School of Psychiatry v hlavním městě USA.\n\nVysokou reputaci si získal experimentální léčbou schizofrenie v nemocnici Sheppard Pratt Hospital, kde působil v letech 1925–29. Zaměstnal speciálně vyškolené pracovníky, kteří spolupracovali s pacienty a zároveň nad nimi vykonávali dozor; sestry a doktoři neměli do oddělení přístup vůbec. Pacienti postupně tak ke svému personálu získali vztah. Tím se Sullivan pokoušel rozbít fiktivní svět, kteří tito odloučení schizofrenikové vytvářeli, a zároveň pracoval tak i na jejich možném návratu do normálního života. Sullivan zde dospěl k názoru, že vlastnosti jednotlivce jsou určené vztahy ve společnosti a nikoliv předem vrozenými proporcemi. Vyhýbal se vnímání člověka jako jedinečné, individuální a nezměnitelné entity a preferoval jej jako výsledek mezilidských vztahů a vývoje v kulturním prostředí.\n\n14. ledna 1948 po návratu z jednání výkonné rady Světové federace pro duševní zdraví, Sullivan v Paříži zemřel. Pohřben byl na národním hřbitově v Arlingtonu, poblíž Washingtonu, kde jsou pochovány všechny významné osobnosti americké historie.\n\nZabýval se zejm. psychoterapeutickou problematikou z hlediska interpersonálních vlivů na osobnost. Podle Sullivana dítě prožívá neustále tenzi (= napětí), jejíž intenzita se pohybuje mezi euforií a stavem hrůzy. Zdroje tenze:\nTzv. self-systém je podle něj produktem zkušeností s lidmi, umožňuje vyhnout se extrémně nepříjemné úzkosti. Právě negativní zkušenosti pocházející ze vztahů v dětství způsobují zkreslené vidění i vztahů v dospělosti, což má za následek další psychické problémy.\n\nSpolu s Clarou Thompson, Karen Horneyovou, Erichem Frommem, Erikem H. Eriksonem a Friedou Fromm-Reichmannovou Sullivan položil základy pro porozumění indivituality člověka na základě jeho mezilidských vztahů s ostatními účastníky. Postupně rozvíjel teorii, na základě které jsou hlavně kulturní síly zodpovědné za duševní poruchy. V jeho pracích je nezbytné rozlišit význam slov „interakční“ a „intrapsychický“. Díky studiu jevu, kdy se jedinec snaží dosáhnout svého uspokojení v společenských interakcích a aktivitě s ostatními, dokázal Sullivan charakterizovat osamělost jako jednu z nejbolestivějších lidských zkušeností. Dále také rozšířil aplikaci a využití psychoanalýzy, která tak nyní mohla být využita pro léčbu pacientů s těžkými duševními chorobami, konkrétně například pro schizofrenii.\n\nCharakteristickou v Sullivanově práci byla snaha sloučit různé disciplíny a jejich postupy k sobě. Jeho zájmy se pohybovaly od evoluce až ke komunikaci, od studia až k společenským organizacím. Kladl důraz hlavně na mezilidské vztahy. \n\nSullivanova práce na mezilidských vztazích se stala základem mezilidské psychoanalýzy, tedy obory psychoanalytické teorie a takové metody léčby, která dává důraz na podrobné prozkoumání vzorců chování pacientů s ostatními lidmi, s kterými přicházejí denně do styku.\n\nPřestože Sullivan nepublikoval během svého života mnoho, ovlivnil generace profesionálních psychologů. K tomu také přispěla jeho činnost v Chestnut Lodge ve Washingtonu, kde pořádal přednášky. Leston Havens o Sullivanovi prohlásil, že jeho práce měla významný vliv na rozvoj znalostí psychoanalýzy ve Spojených státech.\nSullivan sice své závěry a výzkumy nepublikoval, nicméně jeho myšlenky byly vydány knižně, a to až po jeho smrti, v roce 1982. Kromě toho vyšel také i psychologův životopis. \n"}
{"id": "176994", "url": "https://cs.wikipedia.org/wiki?curid=176994", "title": "Sea Launch Commander", "text": "Sea Launch Commander\n\nSea Launch Commander (označována jako ACS \"Assembly and Command Ship\") je speciálně upravená velitelská loď a současně i řídící centrum plovoucího kosmodromu Sea Launch. Loď byla postavena norskou loďařskou firmou Kværner v govanské loděnici ve městě Glasgow, Skotsko. Domácím přístavem je Long Beach v Kalifornii.\n\nV roce 1997 byly pro loď zakoupeny z Ruska speciální technologie umožňující starty raket a jejich sledování. 12. prosince 1996 byla loď spuštěna na vodu. 13. července 1998 loď poprvé vplula do domovského přístavu v Kalifornii po plavbě Panamským kanálem.\n\nLoď je 201 metrů dlouhá, 32,3 metru široká a o výšce 34 metrů s totálním výtlakem 34 000 tun. Loď pohání pohon, který se skládá ze dvou motorů o tahu 1 000 koní, výroba elektřiny je zajišťována čtyřmi pomocnými agregáty. Loď má kapacitu pro 240 osob : posádka, technický personál a členová řídícího centra. Na lodi je také VIP kajuta pro hosty a zdravotnické centrum pro případ úrazu.\n\nLoď byla navržena jako montážní plavidlo pro kompletaci raket, které se skládají v podpalubí. Současně může loď mít na palubě až tři rakety Zenit.\n"}
{"id": "176998", "url": "https://cs.wikipedia.org/wiki?curid=176998", "title": "Xerofyty", "text": "Xerofyty\n\nXerofyty jsou rostliny přizpůsobené fyziologickými a morfologickými vlastnostmi růstu a rozmnožování pro obývání suchých stanovišť, takže jim nevadí občasný nebo trvalý vodní stres. Přizpůsobení bývá velmi různé, například od snížené listové plochy až po bezlistost, snížená transpirace, výkonný kořenový systém, růstová periodicita unikající obdobím sucha.\n\nMezi xerofyty patří například kaktusy, sukulenty a další. Jejich přizpůsobení spočívá ve zdužnatělých stoncích a listech obsahujících ohromné zásoby vody. Dalším přizpůsobením je CAM metabolismus.\n\n"}
{"id": "177001", "url": "https://cs.wikipedia.org/wiki?curid=177001", "title": "Nové Údolí", "text": "Nové Údolí\n\nNové Údolí () je zaniklá osada na území obce Stožec v okrese Prachatice, 3,5 km jižně od Stožce v údolí Studené Vltavy na severním úpatí Třístoličníku u česko-bavorských hranic, v nadmořské výšce 815 – 855 m.\n\nNa začátku své existence dostala osada název \"Spitzberg\", který byl brzy nahrazen jménem \"Neuthal\". V češtině se na začátku 20. století obci říkalo Nová Ves. Později však převládlo jméno Nové Údolí.\n\nNové Údolí vzniklo jako dřevařská osada v roce 1795. Na podzim roku 1910 sem byla od Černého Kříže postavena železniční trať, která přes celnici v Haidmühle pokračovala do Pasova. V témže roce zde bylo 34 domů a 271 obyvatel – z toho 259 německé národnosti. V období první republiky v obci byla stanice četnictva a finanční stráže, dva ubytovací hostince, schwarzenberská lesovna, škola, obchod, hasičská zbrojnice, taneční parket a železniční stanice.\n\nPo druhé světové válce a vysídlení německých obyvatel přišli do Nového Údolí noví osadníci, v roce 1948 však byli vystěhováni a byla zbudována železná opona. Trať do Bavorska byla fyzicky přerušena, když bylo několik desítek metrů kolejí na české straně vytrháno. Železniční trať z Černého Kříže zůstala sice zachována, ale osobní vlaky od 70. let končily jízdu nuceně ve Stožci, za nímž byla trať přehrazena vraty a zatarasena výkolejkou, a do Nového Údolí jezdily jen kontrolované manipulační vlaky se dřevem. Proto byl na německé straně 18 km dlouhý úsek železnice z Haidmühle do Jandelsbrunnu v roce 1974 rozebrán. V 80. letech byla po přestěhování roty Pohraniční stráže do nových kasáren ve Stožci zbourána kamenná kasárenská budova, která byla v Novém Údolí původně postavena pro četnickou stanici.\n\nZ původních budov se v Novém Údolí dochovala jediná stodola. Provoz osobních vlaků do Nového Údolí byl na české straně obnoven 30. června 1990. V roce 1994 byl založen spolek Pošumavská jižní dráha, který symbolicky obnovil koleje až přímo na státní hranici (v délce 105 m) a v květnu 1997 zde otevřel minimuzeum šumavských lokálek umístěné v historickém železničním voze. V roce 1999 tu byla postavena Chata Nové Údolí. Bývalá osada se nachází na trase Šumavské pěší magistrály, proto zde Správa Národního parku Šumava vybudovala jedno ze šesti nouzových nocovišť umožňující přespání v přírodě.\n\n\n"}
{"id": "177008", "url": "https://cs.wikipedia.org/wiki?curid=177008", "title": "Ilimerizace", "text": "Ilimerizace\n\nIlimerizace je mechanický přesun především jílových částic (tedy menších než 0,001 mm) prosakující vodou z horní části půdy do střední části profilu. Podmínkami procesu ilimerizace jsou určité chemické vlastnosti půdy. Jedná se jednak o slabě až středně kyselé prostředí o pH v rozsahu 6,5-5,5 a dále o dostatečnou přítomnost iontů Fe, Al a organických kyselin. \n\nTento proces je charakteristický pro půdy listnatých lesů mírného pásu na sypkých, středně těžkých sedimentech nížin. V určitém období probíhá i v subtropickém a tropickém pásu.\n"}
{"id": "177018", "url": "https://cs.wikipedia.org/wiki?curid=177018", "title": "Syndrom skupinového myšlení", "text": "Syndrom skupinového myšlení\n\nSyndrom skupinového myšlení (angl. \"groupthink\") je způsob myšlení jednotlivců, úmyslně odpovídající zachování shody ve skupině. Skupinové myšlení v zájmu shody skupiny potlačuje nezávislost rozhodování jedince a jeho samostatnost, dochází k tlaku na uniformitu a sebecenzuře. Soudržnost a solidarita ve skupině se stává důležitější než reálné zvažování faktů. Groupthink může způsobit, že skupina (typicky výbor nebo velká organizace) učiní špatná nebo nerozumná rozhodnutí, o kterých by každý člen mohl individuálně usoudit, že nejsou moudrá.\n\nIrving Janis analyzoval řadu rozhodnutí americké zahraniční politiky z let 1940 až 1970 a dospěl k závěru, že v mnoha případech se objevilo skupinové myšlení. Groupthink ovlivnil hlavně neúspěšný pokus o invazi amerických jednotek na Kubu v Zátoce sviní, dále také bombardování v Pearl Harbor, vietnamskou válku.\n\nGroupthink skupiny souhlasí se sledováním cílů, s nimiž jednotliví členové nesouhlasí. To fascinuje výzkumníky na poli sociálních věd, protože se zdá, že tyto teorie by mohly vysvětlit chování jednotlivců a skupin v mnoha společenských kontextech. Například invaze v Zátoce sviní se jeví jako archetyp groupthink jevu. Výzkumníci poznamenávají, že rozhodnutí vykonat tuto katastrofální vojenskou kampaň předcházela téměř jednomyslná dohoda prezidenta J. F. Kennedyho a jeho poradců. Tito poradci byli téměř bez výjimky velmi podobní prezidentovi: bohatí, bílí muži z privilegovaných rodin a mající univerzitní vzdělání. Generál David M. Shoup, tehdejší velitel námořní pěchoty, předpovídal neúspěch a obrovský počet obětí při invazi a žádal prezidenta, aby se do ní nepouštěl. Shoupova odborná rada byla poradci ignorována a skupinové rozhodnutí zahájit invazi skončilo s katastrofálními výsledky.\n\nVšechny skupiny by měly vyžadovat taková opatření, díky nimž by se tomuto syndromu vyhnuly. Napomáhá tomu zahrnutí jednotlivců s různorodými zázemími do rozhodovacího procesu a ostře sebekritický pohled jednotlivců. Různorodější skupiny jsou tak schopny činit lepší rozhodnutí než skupiny homogennější. \n\nTento fenomén se však netýká jenom politických rozhodnutí, ale může se vyskytnout v mnoha různých situacích. Podle Janise může nastat vždy, když jsou splněné podmínky, které pravděpodobně groupthink povzbudí:\n\n\nSociální psycholog Clark Mccauley definoval tři příčiny vzniku skupinového myšlení:\n\n\nJeho osm symptomů svědčících o syndromu skupinového myšlení:\n\n\nJeho sedm příznaků rozhodnutí ovlivněného skupinovým myšlením:\n\n\n\nMechanismus, kteří konzultanti managementu doporučují jako prevenci syndromu skupinového myšlení, má umisťovat zodpovědnost a autoritu pro rozhodnutí do rukou jediné osoby, která učiní rozhodnutí soukromě s možností obrátit se na jiné pro radu. Jiní radí, že jednotlivec, který vzal roli odporování s některými návrhy, tzv. ďáblův advokát, způsobuje, že je více pravděpodobné, že jiní jednotlivci předloží své vlastní myšlenky, poukáže na chyby v jiných a redukuje stigma spojené s tím, který na sebe vzal negativní postoje.\n\nAnonymní odezva přes krabici návrhů nebo online rozhovor byla přijatá jako užitečný lék na syndrom skupinového myšlení. Zápor nebo nesouhlasné názory v návrzích mohou být představovány bez nějaké identifikace jedince jinými. Tak je chráněn sociální kapitál skupiny.\n\nDalší možností je, že každý účastník ve skupině si vylosuje kartičku. Na dvou je napsáno, že mají “nesouhlasit”, ostatní jsou prázdné. Osoby musí nesouhlasit, jestliže to kartička určí (jako ďáblův advokát), nikdo nemůže vědět, jestli jiná osoba vysloví nesouhlas, protože také přijala kartičku s označením “nesouhlasit” nebo proto, že vyslovuje pravdivě svůj názor. Také, stejně jako v případě ďáblova advokáta, existuje možnost, že osobní převzetí této role podporuje způsob pohledu na problém, který by daný člověk neměl, kdyby nebyl v této roli, což podporuje tvořivé a kritické myšlení.\n\nAlternativou syndromu skupinového myšlení je formální shoda rozhodovacího procesu, který pracuje nejlépe ve skupině, jejíž cíle jsou spíše kooperativní než soutěživé, kde je možné vybudování důvěry a kde účastníci jsou ochotní se učit a používat pomocné znalosti.\n\n\n"}
{"id": "177021", "url": "https://cs.wikipedia.org/wiki?curid=177021", "title": "Ladoňka", "text": "Ladoňka\n\nLadoňka (\"Scilla\") je rod jednoděložných rostlin z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.). Někteří autoři vylišují z rodu \"Scilla\" ještě menší rod \"Chionodoxa\" Boiss., česky ladonička. Tento článek pojednává o rodě ladoňka v širším pojetí (\"Scilla\" s.l.), včetně rodu \"Chionodoxa\".\n\nJedná o vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou po několika v přízemní růžici, jsou jednoduché, přisedlé, s listovými pochvami. Čepele listů jsou celokrajné, většinou čárkovité až kopinaté, žilnatina je souběžná. Květy jsou oboupohlavné, jsou jednotlivé nebo v květenstvích, zpravidla v hroznech nebo v chocholících. Na bázi květních stopek jsou listeny, někdy však listeny chybí. Okvětí se skládá z 6 okvětních lístků ve 2 přeslenech (3+3), které jsou volné nebo dole srostlé v krátkou trubku, zpravidla modré, vzácněji bělavé či fialové. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJe známo asi 50 druhů, které jsou rozšířeny v Evropě, v\nAsii a v severní Africe, jinde se vyskytují pouze adventivně.\n\nV ČR se přirozeně vyskytují pouze druhy z okruhu ladoňky dvoulisté (\"Scilla bifolia\" s.l.). Tento komplex se rozpadá na několik drobných druhů, v ČR roste (\"Scilla bifolia\" s. str.) s několika poddruhy a ladoňka vídeňská (\"Scilla vindobonensis\"). Pouze na Moravě roste druh ladoňka karpatská (\"Scilla kladnii\"). Mimo tento komplex v ČR často najdeme nepůvodní ladoňku sibiřskou (\"Scilla siberica\"), což je hojně pěstovaný druh a často zplaňuje. Podstatně méně často se pěstuje ladoňka příjemná (\"Scilla amoena\"). Běžná okrasná rostlina je také ladoňka bělomodrá neboli ladonička bělomodrá (\"Scilla luciliae\", syn.: \"Chionodoxa luciliae\"), která někdy také zplaňuje.\n\nVybrány byly hlavně druhy vyskytující se v Evropě.\n\n\nKvětena ČR: 8 nebo 9 díl\n\n\n \n"}
{"id": "177025", "url": "https://cs.wikipedia.org/wiki?curid=177025", "title": "Reiner", "text": "Reiner\n\nReiner má více významů:\n\n\n"}
{"id": "177026", "url": "https://cs.wikipedia.org/wiki?curid=177026", "title": "Reiner (křestní jméno)", "text": "Reiner (křestní jméno)\n\nKřestní jméno Reiner je původem německé.\n\n"}
{"id": "177027", "url": "https://cs.wikipedia.org/wiki?curid=177027", "title": "Henri Poincaré", "text": "Henri Poincaré\n\nJules Henri Poincaré (29. dubna 1854 Nancy – 17. července 1912 Paříž) byl francouzský matematik, fyzik, astronom a filosof, zakladatel konvencionalismu a člen Francouzské akademie (\"Académie française\").\n\nHenri Poincaré se narodil do vlivné rodiny. Jeho otec byl profesorem lékařství na univerzitě v Nancy (\"Université de Nancy\"). Velmi významným členem rodiny byl jeho bratranec Raymond Poincaré, který se stal v roce 1913 francouzským prezidentem a zůstal jím po celou dobu první světové války až do roku 1920. Raymond Poincaré se stal také členem Francouzské akademie.\n\nMilovaná mladší sestra Henriho, Aline, se provdala za filozofa Émila Boutroux.\n\nHenri byl vychován jako katolík, avšak v pozdějších letech se zřekl křesťanské víry a stal se ateistou. Dal to zřetelně najevo ve svém pojednání \"Dernières Pensées\" (\"Poslední myšlenky\"), které bylo publikováno 1. ledna 1913, tedy po jeho smrti.\n\nRoku 1905 dospěl současně s Einsteinem k základním principům speciální teorie relativity. Poincaré je významným představitelem kritiky vědy jako sebeuvědomění postupů vědy: zajímala ho především otázka původu základních vědeckých přesvědčení. Pohledem dnešních matematiků se Poincaré řadí mezi největší matematiky všech dob. Vytvořil důležité odvětví matematiky známé jako algebraická topologie. Díky značné šířce vědomostí v matematických oborech, mechanice vesmírných těles, fyzice a psychologii, je Poincaré nazýván posledním velkým univerzalistou vědy. Těžko říci zda to bylo výhodou, ale Poincaré raději vyvozoval výsledky přímo ze základních principů, spíše než by navazoval na dřívější práce jiných vědců nebo dokonce na své vlastní.\n\nPoincarého výzkumné zájmy zahrnovaly mnoho oborů matematiky, fyziky a filozofie vědy. Byl také jedinou osobou všech dob, která byla zvolena do všech pěti sekcí Francouzské akademie věd: geometrie, mechaniky, fyziky, geografie a navigace. V roce 1906 byl navíc prezidentem celé Akademie. Široký obzor jeho znalostí a jeho schopnost vidět souvislosti mezi zdánlivě velice vzdálenými oblastmi mu umožňovaly nahlížet na problémy z mnoha různých a často nových úhlů. Jeho práce ve fyzice obsahují závažné příspěvky k optice, elektřině, telegrafii, elasticitě, kosmologii, mechanice tekutin, kvantové teorii a speciální teorii relativity.\n\nPoincaré dosáhl později během své kariéry dalších výsledků o komplexních číslech a je považován za zakladatele nesmírně důležitého oboru analytických funkcí několika komplexních proměnných. V různých obdobích svého života také využíval svůj talent ke studiu teorie čísel a geometrie.\n\nPoincarého práce v matematickém oboru zvaném topologie. Právě v ní se zrodil pátý z problémů milénia, Poincarého domněnka. Ačkoli počátky topologie sahají až ke Gaussovi a dalším matematikům poloviny devatenáctého století, skutečně závažnou disciplínou se stala až v roce 1895, kdy Poincaré publikoval rozsáhlou studii \"Analysis Situs\", k níž v letech 1899 až 1904 připsal pět vysvětlujících dodatků (včetně Poincarého domněnky). V této jediné publikaci zavedl Poincaré prakticky všechny koncepty a klíčové metody, které se pak staly hnací silou oboru po následujících padesát let.\n\nV rámci topologie matematika studuje velice obecné vlastnosti povrchů a podobných matematických objektů. Jedním z největších Poincarého objevů bylo to, že nalezl způsob, jak využít algebraických technik k usnadnění tohoto studia.\n\nVelká část výzkumu v topologii se soustředí na troj- a nebo vícerozměrné objekty, a Poincarého chyba spočívala v předpokladu, že jistý naprosto zřejmý poznatek o dvojrozměrných objektech platí též pro objekty mající tři a více rozměrů.\n\nProsazoval ideu toho, že zákony vědy jsou dohody (konvence), které mají sloužit k co nejvhodnějšímu a užitečnému popisování příslušných jevů, a že fakta jsou hranice těchto konvencí.\n\n\n"}
{"id": "177029", "url": "https://cs.wikipedia.org/wiki?curid=177029", "title": "František Oldřich Kinský", "text": "František Oldřich Kinský\n\nFrantišek Oldřich XI. kníže Kinský ze Vchynic a Tetova (německy Franz Ulrich Johannes Clemens Christophorus Antonius Bonaventura Maria 11. Fürst Kinsky von Wchinitz und Tettau) (7. října 1936, Vídeň – 2. dubna 2009, Buenos Aires) byl člen rodu Kinských, který od roku 2001 žádal po České republice navrácení majetku za zhruba 40 miliard Kč, které měl vlastnit v době druhé světové války. Měl rakouské, argentinské a české občanství.\n\nJeho otec Ulrich Ferdinand Kinsky (Oldřich Ferdinand Kinský) byl československý občan německé národnosti, významný představitel Sudetoněmecké strany. Po odstoupení Sudet Německu se 20. listopadu 1938 stal na základě smlouvy s Německem německým občanem. Zemřel 19. prosince 1938 ve Vídni.\n\nJeho matka Mathilde, taktéž československá občanka německé národnosti, která se také stala německou občankou, vycestovala na německý pas 2. února 1940 i se synem do Argentiny, kde František Oldřich žil v Buenos Aires až do své smrti. Zde vlastnil firmu Argentina Wings S.A., která se zabývá honitbou, rybolovem a turistikou.\n\nFrantišek Oldřich Kinský se domáhal majetku, který měl vlastnit v době druhé světové války. Tvrdil, že ho zdědil po svém pradědovi Ferdinandu Bonaventurovi Kinském, který zemřel v roce 1904, a prastrýci Karlu Kinském, který zemřel roku 1919. Tento způsob dědictví byl ale v Československu zrušen už v roce 1924.\n\nÚstavní soud České republiky v listopadu 2005 rozhodl, že majetky zabavené před 25. únorem 1948 nelze podobným způsobem vymáhat. František Oldřich tím ztratil možnost se soudit v desítkách žalob o tento majetek. Městský soud v Praze 26. ledna 2007 rozhodl, že František Oldřich Kinský má také české občanství. Důsledky tohoto rozhodnutí na vymáhání majetku jsou nejasné.\n\n\n"}
{"id": "177030", "url": "https://cs.wikipedia.org/wiki?curid=177030", "title": "Křemičitany", "text": "Křemičitany\n\nKřemičitany (silikáty) jsou kyslíkaté sloučeniny křemíku. Jsou to látky vesměs nerozpustné ve vodě až na křemičitany alkalických kovů NaSiO (vodní sklo, kapalné sklo) a KSiO. Křemičitany vápenaté, hlinité a železité jsou rozpustné v kyselinách a jsou součástí přírodních minerálních surovin pro průmysl stavebních hmot. Všechny křemičitany lze rozpustit v koncentrovaných roztocích alkalických hydroxidů nebo za vysokých teplot v jejich taveninách. Křemičitany jako minerály jsou nerosty nekovového vzhledu a obvykle jsou součástmi hornin. Jsou to nejrozšířenější látky v zemské kůře.\n\n\nSpolu s křemenem patří křemičitany k nejrozšířenějším nerostům zemské kůry. Základní stavební jednotky křemičitanů jsou čtyřstěny (tetraedry) SiO (náboj 4−). Podle způsobu sdružování čtyřstěnů (tetraedrů) rozlišujeme 7 skupin silikátových minerálů:\nDo skupiny tektosilikátů jsou zahrnuty i přírodní modifikace SiO.\n\n\n\nOlivíny (Mg, Fe, Mn, Ni)SiO – pevné roztoky forsteritu MgSiO, fayalitu FeSiO, tefroitu MnSiO a liebenbergitu NiSiO; tetraedr; tvoří vyrostlice v tmavých horninách (čedič, gabro); tvrdost: 5 – 6; křehký, skelný; odrůda: chrysolit – drahokamová kvalita; Podkrkonoší, Doupov, Konstantinovy Lázně, Rudé moře, meteority, Německo a další; tvoří horninu – peridotit (olivínovec)\n\nGranáty vyskytují se často v přeměněných horninách; jsou podobné tvarem, ale mají různé složení: AB(SiO) ... A = Mg/Fe/Mn/Ca ... B = Al/Fe; existuje nepřehledné množství smíšených odrůd; granáty mají různé barvy kromě modré; krystaly hojnoploché, kulovité – kosočtverečný dvanáctistěn (dodekaedr) a čtyřiadvacetistěn (ikositetraedr); vyplavené nalézány ve štěrcích, jinak v přeměněných horninách – mramorech, rulách, chloritech, svorech\n\n\n\n\n\n\n\n\n\nSkupina epidotu má jak (SiO), tak (SiO) anionty\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "177032", "url": "https://cs.wikipedia.org/wiki?curid=177032", "title": "Giorgio Perlasca", "text": "Giorgio Perlasca\n\nGiorgio či Jorge Perlasca (31. ledna 1910 – 15. srpna 1992) byl italský obchodník, který za II. světové války působil v Maďarsku. Během svého pobytu v zimě 1944 se snažil zachraňovat maďarské Židy před posíláním do koncentračních táborů, když se vydával za španělského diplomata. Během svého působení zachránil více než pět tisíc Židů před smrtí během holocaustu.\n\nPerlasca se narodil v městě Como a vyrůstal ve městě Maserà. Během dvacátých let 20. století se stal stoupencem fašismu. Odjel bojovat jako dobrovolník do východní Afriky během druhé italsko-habešské války a následně do Španělské občanské války, kde obdržel listiny zaručující mu pomoc od kterékoliv španělské ambasády ve světě od Francisca Franca. Jeho přesvědčení ve fašismus pokleslo po uzavření aliance s nacistickým Německem a s platností protižidovských zákonů v roce 1938.\n\nBěhem II. světové války zajišťoval zásoby pro italskou armádu na Balkáně. Když nacisté začali okupovat Maďarsko v roce 1944, místo toho aby uprchl s ostatními diplomaty ze země (jelikož se Itálie vzdala spojencům), utekl na španělskou ambasádu v Budapešti, kde se okamžitě stal španělským občanem se jménem \"Jorge Pelasca\", díky svému statutu vojenského veterána z občanské války. Spolupracoval se španělským ambasadorem (Ángel Sanz Briz) a dalšími diplomaty z neutrálních států na záchraně Židů.\n\nV listopadu 1944 Sanz Briz tajně odjel do Švýcarska a maďarská vláda nařídila vyklidit budovu ambasády a okolních „bezpečných domů“, kde byli Židé ukrýváni. Perlasca v kritické chvíli tvrdil, že se ambasador brzy vrátí a že on ho zastupuje. V průběhu zimy se snažil aktivně pomáhat Židům, když jim poskytoval úkryt a ochranu. Také jim potvrzení na základě španělského zákona o poskytnutí občanství Židům Sfaradim.\n\nV prosinci 1944 Perlasca zachránil dva mladé chlapce před posláním do transportního vlaku před zraky vysokého německého důstojníka. Švédský diplomat Raoul Wallenberg, který byl svědkem této události, mu poté řekl, že tímto důstojníkem byl Adolf Eichmann.\n\nPo válce se mu podařilo uprchnout před Rudou armádou zpět do Itálie po strastiplné cestě přes Balkán a Turecko, kde začal žít normální život v ústraní aniž by svůj příběh zveřejnil či se s ním svěřil svojí rodině.\n\nV roce 1987 byl objeven přeživšími ženami, které pomohl zachránit, když byly ještě dětmi. Na základě novinových výstřižků o španělském diplomatovi po něm začaly pátrat. Byl objeven, jak žije v Padově v ústraní. Na sklonku svého života se rozhodl příběh zveřejnit a říci mladé generaci, co se dříve stalo.\n\nNásledně byl státem Izrael oceněn jako Spravedlivý mezi národy, k uznání se přidaly Španělsko, Itálie a Maďarsko. V Budapešti mu byl vystavěn pomník (viz foto).\n\nGiorgio Perlasca zemřel následkem srdečního infarktu v roce 1992. Pohřben je ve městě Maserà nedaleko Padova a podle jeho přání má na náhrobku vyryt nápis v hebrejštině \"spravedlivý mezi národy\". Jeho činy se staly námětem úspěšné knihy Banalita dobra, podle které byl později natočen film, který se v Česku vysílal pod názvem Perlasca (film).\n\n"}
{"id": "177036", "url": "https://cs.wikipedia.org/wiki?curid=177036", "title": "Reiner (příjmení)", "text": "Reiner (příjmení)\n\nPříjmení Reiner pochází ze slov \"ragin\" = \"rada\" a \"heri\" = \"vojsko\". V některých případech pochází z místního jména \"Rain\" (v Bavorsku 17×), případně je odvozeno z místního jména Ráj u Úšťku (německy \"Rein\"). Ženskou variantou je Reinerová.\n\n\n"}
{"id": "177038", "url": "https://cs.wikipedia.org/wiki?curid=177038", "title": "Michael Wittmann", "text": "Michael Wittmann\n\nMichael Wittmann (22. duben 1914 – 8. srpen 1944) byl vysoce vyznamenaný německý důstojník Waffen-SS v hodnosti SS-Hauptsturmführer (Kapitán). Wittmann je řazen mezi nejúspěšnější německé tankové velitele během druhé světové války. Je mu přiznáváno zničení 138 spojeneckých tanků a 132 protitankových děl a 118 jiných pancéřovaných vozidel a jiné vojenské techniky. Byl nazýván Černým baronem druhé světové války.\n\nNejznámějším se stal díky akci ze 13. června 1944, kdy se svým Tigerem číslo 222 zaútočil na jednotku 7. britské pancéřové divize u Villers-Bocage. Toho dne Wittmann zničil 27 nepřátelských vozidel, z toho 11 tanků. Zemřel v bitvě u Cintheaux 8. srpna 1944. Podle jedné z verzí byl Wittmannův Tiger číslo 007 zničen britským Shermanem Firefly od \"1st Northamptonshire Yeomanry\". Podle jiné verze se měl stát obětí kanadských Shermanů od \"The Sherbrooke Fusiliers Regiment\".\n\nWittmann postupoval spolu se třemi dalšími Tigery skrze otevřené polní prostranství k městečku Cintheaux. Netušil však že po jejich pravici asi na necelém kilometru vzdáleném kopci mají skvělou palebnou pozici britské tanky Sherman Firefly od \"1st Northamptonshire Yeomanry\", z druhé strany Wittmanovy pozice však čekalo za kamennou zdí ze strany od města několik kanadských tanků typu Sherman z \"The Sherbrooke Fusiliers Regiment\", které to měly k Wittmanovu Tigeru 007 pouhých 149 metrů. \n\nJe známa také verze, že Wittmanův tank byl zničen letadlem Typhoon. Našla se část rakety, nalezené ve stejných místech. Nicméně ten den v této oblasti neoperovalo žádné letadlo tohoto typu. Odhození věže přisuzované dříve raketě způsobila exploze munice v tanku po zásahu z kanadských pozic.\n\nZa své činy obdržel mnohá vyznamenání. Získal i Rytířský kříž Železného kříže s meči a dubovými ratolestmi. \n\n\n\n"}
{"id": "177040", "url": "https://cs.wikipedia.org/wiki?curid=177040", "title": "Pasivní kouření", "text": "Pasivní kouření\n\nPasivní kouření (známé také jako druhotné kouření, nedobrovolné kouření či vystavení tabákovému kouři - nebo ETS vystavení, anglicky \"secondhand smoke\") nastává, když kouř jedné osoby kouřící tabákové výrobky (či kuřákovy zplodiny) je vdechováno jinými. Současné vědecké důkazy ukazují, že pasivní vystavení tabákovému kouři způsobuje smrt, nemoci a (někdy i trvalá) chronická postižení vedoucí ke zdravotnímu postižení, mj. astma.\n\nPasivní kouření je jedním z klíčových problémů, které vede k zákazu kouření na pracovištích a veřejně přístupných vnitřních prostorách, včetně budování nekuřáckých restaurací.\n\nUsazené zplodiny jsou však dlouhodobě zdrojem zdraví nebezpečných látek - jedná se o tzv. \"thirdhand smoke\".\n\n"}
{"id": "177043", "url": "https://cs.wikipedia.org/wiki?curid=177043", "title": "Angelos Sikelianos", "text": "Angelos Sikelianos\n\nAngelos Sikelianos (1884–1951) byl novořecký básník a dramatik. Jeden z největších řeckých lyriků 20. století, dvakrát nominován na Nobelovu cenu za literaturu. Byl ovlivněn starověkými mystériemi, nádhernou řeckou přírodou a slavnou minulostí. Věřil, že staré antické hodnoty mohou nabídnout východisko i dnešní moderní civilizaci. Je též znám jako blízký přítel Nikose Kazantzakise.\n\nNarozen 15. března 1884 v sedmiostrovní Lefkádě. Jeho rodiče toužili mít ze syna právníka. Na jejich přání, po dokončení střední školy, tedy přichází roku 1900 do Athén studovat právo. Avšak nový životní styl v Athénách, který přinesl do jeho života zájem o poezii, mu nedovolil univerzitu dokončit. Nejprve psal pro Athénský týdeník Noumas, později, v r. 1909 mu vyšla jeho prvotina Vizionář (řecký název Alafroiskiotos, člověk lehkého stínu je narážkou na jeden verš Solomosovi básně Svobodní obléhaní). Často se nechával inspirovat Jónskou lyrickou tradicí, k sensualismu přistoupila filosofická, později až mysticky zaměřená reflexe.\n\nZemřel nešťastnou náhodou 9. června 1951 v Athénách poté, co omylem vypil Lysol (rozpouštědlo), místo doktorem předepsaného léku.\n\nUž rané období jeho tvorby (Lyrický život) vykazuje ráz jeho pozdějšího zralého díla, v němž převládne místo tradičního patnáctislabičného jambu volný verš. Vletech 1915–1917 uveřejnil Sikelianos 4 knihy básní pod společným názvem Prolog k životu (Svědomí mé země, Svědomí mého národa, Svědomí ženy, Svědomí víry), v roce 1947 připojil pátou knihu s názvem Svědomí mě tvorby. V těchto básních se zcela oddává hře smyslů a kouzlu slov, jeho poezie se stává oslavou života a řecké přírody. Touží po mystickém splynutí s ní a veškerenstvem. Autor vycházel ze starověkých řeckých mytologických tradic, zejména mysterijních kultů dionýzských, orfických a z platónské a pythagorejské filosofie.V duchu staré řecké tradice chápal poezii jako aktivitu věšteckou – proto zahaluje své myšlenky do dávných mýtů, či dokonce tvoří nové (Delfské slovo).\n\nV letech 1926–1932 usiloval Sikelianos o obnovení staré delfské tradice v novodobém smyslu. V Delfách, chtěl založit univerzitu jako vzdělávací centrum celého světa. Z této myšlenky vzešly v letech 1927 a 1930 dva delfské festivaly s představeními Aischylových tragédií a sportovními soutěžemi na delfském stadionu. Sikelianosovi se nepodařilo uskutečnit celou jeho představu, vláda podporovala jen umělecké program. na jehož základě pak vznikly festivali antického dramatu, kterých se ujala řecké turistická organizace (EOT), festivaly v Epidaueru a postupně i v dalších starověkých divadlech. Částečně navázala na Sikelianosovu myšlenku aktivita Evropského kulturního centra v Delfách jako pořadatele mezinárodních kongresů.\n\nSikelianos postavil celou svou činnost do služeb delfské myšlenky. Psal hlavně lyrické divadelní hry pro zamýšlené delfské festivaly, jeho texty však zůstaly převážně knižními dramaty (Poslední orfický dithyramb neboli dithyramb růže, Sibyla). Drama Sibyla napsal v roce 1940 pod dojmem hrozby italského útoku; Sibyla v něm jako symbol Řecka hlásá věrnost zděděné víře a právo na svobodu. Dalšími jeho veršovanými tragédiemi jsou Daidalos na Krétě (1946), Kristus v Římě (1947), Smrt Digenisova. Přestože se autor snažil sledovat jako vzor antickou tragédii, zejména Aischyla, zůstala jeho díla spíše lyricko-epickými básněmi bez dramatické gradace.\nV Sikelianosových dramatech se hlásí ke slovu i řecký mesianismus. V etických hodnotách helénismu, které chtěl svými díly šířit, viděl základnu lepší budoucnosti lidstva. V platónském duchu mělo nazírání pravdy a krásy vést k prapůvodním principům těchto hodnot; pojem helénismus mu splýval s pojmem humanismus. Podle Sikelianose mělo divadlo být druhem umění, které umožňuje komunikaci masy s věčným mýtem, v němž básník odhaluje obecné poselství pro veškeré lidstvo.\n\n"}
{"id": "177045", "url": "https://cs.wikipedia.org/wiki?curid=177045", "title": "Snake cube", "text": "Snake cube\n\nSnake cube (česky přibližně \"hadí kostka\", \"had\"), někdy také cubra, je hlavolam skládající se z 27 plastových nebo dřevěných kostiček spojených klouby do řetězce (had) tak, aby bylo možné jimi libovolně otáčet, přičemž cílem hlavolamu je vyplnit těmito kostičkami krychli o rozměrech 3×3×3 kostičky.\n\nKromě koncových kostiček, každá kostička má dva sousedy, přičemž příslušné dva klouby většinou leží na sousedních stěnách se společnou hranou. Takové kostičky tvoří ohyby (zatáčky). Naopak, několik málo kostiček má klouby umístěné na dvou protilehlých stěnách, čímž vznikají úseky tří sousedních kostiček ležících v přímce. Díky různým možným konfiguracím „zatáček“ a „přímých“ kostiček existuje více variant hlavolamu, přičemž pro některé varianty existuje i více řešení.\n\nVzhledem ke značným omezením (pouze 4 možnosti v každé zatáčce, přímé kostičky, omezené rozměry krychle) je tento hlavolam poměrně snadno a rychle řešitelný na počítači.\n\n"}
{"id": "177053", "url": "https://cs.wikipedia.org/wiki?curid=177053", "title": "Pierluigi Collina", "text": "Pierluigi Collina\n\nPierluigi Collina (* 13. února 1960) je bývalý mezinárodní fotbalový rozhodčí, který byl považován za jednoho z nejlepších na světě. Po ukončení kariéry v září roku 2005 se začal plně věnovat svému podnikání v oblasti finančnictví. Narodil se v italské Boloni, kde také na místní univerzitě vystudoval ekonomii. Je ženatý a má dvě dcery.\n\nCollina trpí nemocí zvanou alopecie, kvůli které přišel v mládí o vlasy i ostatní ochlupení.\n\nV roce 1977 začal navštěvovat kurz pro rozhodčí a během tří let rozhodoval nejvyšší regionální zápasy. V roce 1988 začal pískat zápasy \"série C1\" a \"C2\" a po třech letech i zápasy v Serii B a Serii A. V roce 1995 měl na svém kontě odpískáno 45 zápasů nejvyšší italské soutěže a byl zapsán do listiny rozhodčích FIFA. V roce 1996 se účastnil letní olympiády v Atlantě a od té doby každé velké akce asociace FIFA, UEFA a olympiády. Jeho poslední účinkování na velkém turnaji bylo na Euru 2004. Během následujících měsíců ještě pískal domácí soutěže a ve 46 letech kariéru ukončil. Důvodem byl věkový limit rozhodčích - FIFA - 45 let, Série A - rovněž, ovšem Collina dostal na poslední sezónu výjimku. Mezi nejvýznamnější zápasy v jeho kariéře patří finále MS v roce 2002 mezi Brazílií a Německem a finále Ligy mistrů 1999 mezi Manchestrem United a Bayernem Mnichov.\n\nV současnosti je členem komise rozhodčích UEFA a vede komisi rozhodčích italského fotbalového svazu.\n\n"}
{"id": "177055", "url": "https://cs.wikipedia.org/wiki?curid=177055", "title": "Slovenské povstání", "text": "Slovenské povstání\n\nSlovenské povstání může být:\n\n"}
{"id": "177056", "url": "https://cs.wikipedia.org/wiki?curid=177056", "title": "Povstání", "text": "Povstání\n\nPovstání nebo též rebelie (latinsky \"rebellio\") je forma boje proti vládnoucí vrstvě, či proti okupující armádě, kterého se účastí zpravidla větší část obyvatelstva. Boj může probíhat jak pomocí zbraní, tak i pomocí pasivních prostředků jako jsou stávky, sabotáže, či nespolupráce s vládnoucí vrstvou. Povstání je projev nespokojenosti nebo odporu.\n\nBěhem povstání stojí proti sobě často nesourodé skupiny obyvatelstva, kdy na jedné straně jsou armádní, či vládní složky a na straně druhé revoltující civilisti, kteří jsou jen sporadicky vybaveni ukořistěným materiálem a většinou nedisponují těžkou technikou.\n\nObčasným rysem povstání je spontánnost, se kterou propuká, jelikož není za jistých podmínek přímo nikým řízeno, ale je to stav blízký k anarchii. Oproti tomu je druhá část povstání, u kterých se jedná o předem připravené akce, jež mají za cíl organizované převzetí moci jinou skupinou. V takovýchto případech se používají termíny puč a revoluce v závislosti na způsobu převzetí vlády.\n\nNa konci druhé světové války došlo k mnoha povstáním proti okupujícím nacistům, ať už v Budapešti, na Slovensku, ve Varšavě, či v Praze. V době totality byly provedeny pokusy o vymanění se ze sféry vlivu komunismu, což vedlo k ozbrojenému povstání v Maďarsku v roce 1956, jež bylo krvavě potlačeno.\n\n\n"}
{"id": "177058", "url": "https://cs.wikipedia.org/wiki?curid=177058", "title": "Polesí (region)", "text": "Polesí (region)\n\nPolesí (: \"Palessje\"; : \"Polissja\"; : Polesje; ) je historický region ve východní Evropě. Jeho hranice nejsou přesně vymezeny; většinou se k němu počítá jih Běloruska s Pripjaťskými bažinami, úzký pás severní Ukrajiny, velmi malá část východního Polska, případně i Brjanská oblast v Rusku. Protékají jím velké řeky Pripjať, Dněpr a Desna.\n\nJak dává tušit název, velká část Polesí je pokryta lesy a bažinami, proto zde není mnoho velkých měst; nejvýznamnější jsou běloruský Brest, Pinsk, Mazyr a Homel, ukrajinský Černihiv, Korosteň a Černobyl, případně ruský Brjansk.\n\nV jeho západní části se mluví jazykem západní polesština, je to mix běloruštiny a ukrajinštiny.\n\nPolesí bylo (spolu se sousední Volyní) jedním z prvních regionů, kde se usadili Slované (hlavně Drevljané). Patřilo postupně pod Kyjevskou Rus, Litevské velkoknížectví, od roku 1569 do roku 1795 náleželo Polsku; poté bylo až do I. světové války celé ruské. V meziválečné době patřila západní část po Pinsk Polsku, východní pak Sovětskému svazu, který po roku 1945 získal i část západní. Od 60. do 80. let zde probíhaly necitlivé meliorace. V roce 1991 bylo Polesí rozděleno mezi nástupnické státy SSSR.\n\nPolesí (zejména jeho běloruská část) je regionem nejhůře poznamenaným Černobylskou havárií.\n\nÚzemí Západního Polesí o celkové rozloze 263 016 ha (48 024 ha v Bělorusku; 139 917 ha v Polsku a 75 075 ha na Ukrajině) bylo v roce 2012 zapsáno na seznam biosférických rezervací UNESCO.\n\n"}
{"id": "177066", "url": "https://cs.wikipedia.org/wiki?curid=177066", "title": "Reformatio in peius", "text": "Reformatio in peius\n\nReformatio in peius značí rozhodnutí k horšímu a jeho zákaz (\"prohibitio reformationis in peius\") omezuje rozhodnutí odvolacího soudu. Zásada zákazu reformationis in peius sice neplatí v trestním řízení při zrušení trestního příkazu, Ústavní soud ji však konkretizuje v rozhodnutí sp. zn. II. US 213/2000 tak, že uložení přísnějšího trestu nemůže být založeno na libovůli soudu, ale musí odpovídat zjištěným skutečnostem.\n\nNásleduje vysvětlující citace z judikátu Nejvyššího soudu: \n\n"}
{"id": "177074", "url": "https://cs.wikipedia.org/wiki?curid=177074", "title": "Práce", "text": "Práce\n\nSlovo práce může označovat:\n\n"}
{"id": "177102", "url": "https://cs.wikipedia.org/wiki?curid=177102", "title": "Elektronické mýtné", "text": "Elektronické mýtné\n\nElektronické mýtné je moderní způsob, jak se zpoplatňuje užívání pozemních komunikací pomocí elektronického sledování pohybu vozidel. Vozidla musejí být vybavena příslušnou palubní jednotkou.\n\nPoužívají se dva základní typy systémů:\n\nSystém elektronického mýtného může být kombinován se systémem poplatků hrazených pomocí dálničních známek a s financováním prostřednictvím silniční daně. Oba systémy lze využít i k dalším účelům, k nimž může posloužit sledování vozidel.\n\nVýběr poplatků za užívání dálnice systémem elektronického mýtného zavedlo Rakousko, Německo a Švýcarsko. V roce 2005 podobný systém chystaly kromě Česka také Spojené království, Portugalsko nebo Slovinsko. Slovensko chystá mýtné od roku 2009, Spojené království, Švédsko a Maďarsko od roku 2008, Polsko v roce 2010 a Belgie někdy po roce 2013.\n\nV Česku bylo elektronické mýtné pro vozidla s celkovou hmotností nad 12 tun zavedeno od 1. ledna 2007 novelou Zákona o pozemních komunikacích (13/1997 Sb.) na 970 kilometrech dálnic a silnic pro motorová vozidla, kde je vybudováno asi 178 mýtných bran. Na rozdíl od Německa se vztahuje i na autobusy, ač byly silné snahy alespoň veřejnou linkovou dopravu z povinnosti vyjmout. Od 1. ledna 2008 se začalo platit na 200 kilometrech silnic I. třídy.\n\nNa německých dálnicích je od 1. ledna 2005 systém kombinující satelitní navigaci s využitím systému sítí mobilních telefonů, provozovatelem je společnost Toll Collect. Palubní jednotka (OBU, On-Board Unit) zapůjčená od provozovatele systému za jízdy získává informace o aktuální poloze vozidla pomocí satelitního systému GPS, a ty shromažďuje a na konci cesty (při opouštění placeného úseku) hromadně odesílá jako SMS zprávu do výpočetního centra Toll Collect. OBU má i modul DSRC, který je schopen komunikovat s mikrovlnnými stanovišti (mýtnými branami). Těch je v Německu 300 a jsou využívána ke kontrole placení mýtného. Kontrolu za jízdy provádějí mobilní jednotky BAG.\n\nAlternativní možností je zaplacení průjezdu on-line po internetu, nebo u terminálů, které připomínají svým vzhledem bankomat, umístěných na čerpacích stanicích na dálnici nebo ve městech v bízkosti dálničního nájezdu či na tzv. Autohofech, kde je možno zadat trasu cesty.\n\nElektronickému mýtnému podléhají nákladní automobily s celkovou hmotností větší než 12 tun, autobusy však poplatku nepodléhají.\n\nPoplatky jsou mezi 9–14 eurocenty za kilometr v závislosti na počtu náprav a emisní třídě.\n\nDo systému spadá 12 000 kilometrů dálniční sítě.\n\nV Rakousku byl mikrovlnný systém elektronického mýtného spuštěn 1. ledna 2004. Palubní jednotka (OBU, on-board-unit) komunikuje s externími zařízeními na mikrovlnném principu (DSRC).\n\nInvestorem byla firma \"Asfinag\", provozovatelem je firma \"Europass\", technické řešení realizovala firma \"Kapsch\".\n\nMýtném podléhají téměř všechny dálnice a rychlostní komunikace, tedy síť o délce asi 2000 kilometrů. Na jednotlivých úsecích jsou vybudovány mýtné brány, které jsou spojeny s centrálou.\n\nOd 1. ledna 2010 začíná elektronické mýto platit na Slovensku, které se budou vztahovat pro všechna vozidla nad 3,5 tuny a autobusy jedoucí po slovenských dálnicích, rychlostních silnicích i silnicích I. třídy.\n\nPoplatky jsou vybírány na všech silnicích u vozidel nad 3,5 tuny. Jsou závislé na hmotnosti vozidla (platí se ujeté tunokilometry). Palubní jednotka Tripon komunikuje s vnějšími zařízeními prostřednictvím mikrovlnného systému DSRC (Dedicated Short Range Communication), silnice jsou vybaveny mýtnými branami.\n\nPro cestování v Chorvatsku můžete využít elektronického systému placení s ENC krabičkou. Tyto krabičky poskytují dvě společnosti Hrvatske autoceste (HAC) a Autocesta Rijeka Zagreb (ARZ). Baterie by měla vydržet asi 5 let a přístroj je volně přenosný mezi vozidly stejné kategorie.\n\nENC krabičku můžete využívat na těchto úsecích:\n\n\n"}
{"id": "177107", "url": "https://cs.wikipedia.org/wiki?curid=177107", "title": "Medvídek Pú", "text": "Medvídek Pú\n\nMedvídek Pú (v originále \"Winnie-the-Pooh\") je hlavní postava – personifikovaný medvídek v dětské knize, kterou napsal Alan Alexander Milne. Jde o jednoho z nejznámějších hrdinů dětské literatury 20. století, který je milován dětmi po celém světě.\n\nPrvní povídka o Púovi se jmenovala \"Wrong Sort of Bees\" (\"Špatný druh včel\") a objevila se v britských novinách \"London's Evening News\" 24. prosince 1925 (ilustroval J. H. Dowd). Dne 14. října 1926 vyšla ve Velké Británii první knížka o Púovi s názvem \"Medvídek Pú\" (\"Winnie-the-Pooh\"). Po velmi úspěšném prvním díle vyšel v roce 1928 druhý: \"Púovo zátiší\" (\"The House at Pooh Corner\"), a nakonec začaly být oba tituly vydávány společně (jako dvě části knihy). A. A. Milne napsal kromě Púa také dvě knihy s říkankami pro svého syna Chrise (\"When We Were Very Young\", \"Now We Are Six\"), které byly v originále vydány v r. 1924 a 1927. Všechny čtyři Milneovy knihy ilustroval E. H. Shepard. Ačkoli Shepard ilustroval Milneovy knihy vydané v Anglii britským nakladatelstvím \"Methuen Publishing Ltd\" a ve Spojených státech vydavatelstvím \"E. P. Dutton\", raději chtěl být znám jako karikaturista londýnského \"Punch Magazine\".\n\nKnihy o slavném medvídkovi byly přeloženy do více než 50 jazyků. Kniha byla později také filmově ztvárněna Waltem Disneyem. Narozeniny slaví 18. ledna podle data narození jeho autora.\n\nMilne pojmenoval postavu Medvídka Pú (\"Winnie the Pooh\") podle hračky – plyšového medvídka svého syna Christophera Robina Milneho, který je v Púovi hlavní postavou, Kryštůfkem Robinem. Pú byl původně jen obyčejným plyšovým medvídkem, kterého v roce 1921 daroval spisovatel Milne svému synovi Christopherovi jako dárek k jeho prvním narozeninám. O tři roky později, v roce 1924, A. Milne poprvé navštívil londýnskou ZOO se svým čtyřletým synem, který si tam velmi zamiloval medvědici Winnipeg. Medvědice, nazývaná \"Winnie\", je známa jako laskavý medvěd, který nikdy nikoho nenapadl a který byl velmi oblíbený pro svou hravost. Mirumilovnost samičky baribala dokazuje i fotografie (k vidění např. na anglické wikipedii), na níž malý Christopher Milne medvědici hladí.\n\nChristopher Milne pojmenoval svého plyšového medvídka po medvědici Winnipeg (\"Winnie\") a po labuti „Pú“ (\"Pooh\"), kterou potkali na prázdninách: Winnie the Pooh. Když začal A. A. Milne sepisovat příběhy, které vyprávěl svému synovi, inspiroval se pro jména postav v knize hračkami svého syna. Sova (\"Owl\") a Králíček (\"Rabbit\") za svůj vznik vděčí pravděpodobně opravdovým zvířátkům žijícím nedaleko Milneova domu.\n\nChristopherova hračka medvídka je nyní vystavena v Donnell Library Center (Donnellova knihovna) Central Children's Room v New Yorku.\n\nMilneův domov v Ashdownském lese v Sussexu v jižní Anglii (v knize jako Stokorcový les) je hlavním místem, kde se odehrávají Púova dobrodružství. Jméno fiktivního Stokorcového lesa (Hundred Acre Wood) je podobné Pětisetkorcovému lesu (Five Hundred Acre Wood), který leží vně lesa Ashdown a zahrnuje v sobě místa zmíněná v knize, jako \"Začarované Místo\".\n\nV první kapitole knihy \"Medvídek Pú\" Milne předkládá vysvětlení, proč je Medvídek Pú obvykle nazýván jednoduše „Pú“: „Ale jeho paže byly tak strnulé, že zůstaly celý týden vzpažené, a když si mu nějaká včela sedla na nos, musel ji odfouknout.“\n\nMedvídek Pú je tvořen dvěma knihami, z nichž každá se skládá z deseti samostatných kapitol, které mohou být čteny nezávisle jedna na druhé. Většinou jsou obě knihy překládány a vydávány současně, ale jsou i výjimky. Příkladem budiž neobyčejný osud německého Púa: První kniha vyšla v německém překladu v roce 1928, druhá se dočkala překladu a vydání až v roce 1954.\n\nSoupis kapitol, v závorkách české názvy v překladu Hany Skoumalové:\n\n\n\nV Československu vyšel \"Medvídek Pú\" poprvé v roce 1938. Od té doby byl vydáván opakovaně, naposledy v roce 2008, a to již podvanácté. Do češtiny jej přeložila Hana Skoumalová. Zatímco překladatelka Púa zůstává stále stejná, ilustrátorů je více. Vydání vycházela s ilustracemi E. H. Sheparda, J. Zápala, jedno vydání (z roku 1949) ilustroval V. Kubašta. V současné době majitelé práv trvají na původních ilustracích E. H. Sheparda.>\n\nNa jevišti Lyry Pragensis ztvárnil „Medvídka Pú“ v inscenaci divadla jednoho herce Vladimír Matějček. Hudba P. Malásek, režie V. Kovaříčková.\n\nPříběhy Medvídka Pú také vypráví na třech kazetách Marek Eben. Kazety mají jména: \"Medvídek Pú\", \"Zátiší Medvídka Pú\", \"Medvídek Pú a Tygr\".\n\nStephen Slesinger získal americká a kanadská autorská práva na Medvídka Pú pro televizi, nahrávky a další autorská práva od A. A. Milnea v 30. letech 20. století. Po Slesingerově smrti v roce 1953 pokračovala ve vydávání jeho manželka Shirley Slesingerová. V roce 1961 pak povolila autorská práva Disneymu výměnou za honoráře v prvních dvou dohodách mezi Stephenem Slesingerem, Inc. a Disneym. V tomtéž roce Daphie Milne prodala Disneymu také filmová práva.\n\nV roce 1966 Walt Disney začíná realizovat mnoho příběhů o Púovi a ostatních postavách. Vznikly filmy: \"The Tigger Movie\", \"Piglet's Big Movie\", a \"Pooh's Heffalump Movie\".\nV prosinci 2005 Disney oznámil, že v \"Disney Channel animated televizion series\", \"My Friends Tigger and Pooh\", se v dobrodružstvích bude zdůrazňovat nová postava: šestiletá \"Darby\", a ostatní postavy z Púa s občasným objevováním se Kryštůfka Robina. Tento pořad byl po dvou sezónách zrušen.\n\nPú je nejbohatší pohádkovou postavou. Ročně vydělá 5,9 miliardy dolarů. Púovy knihy doprovázely spory o jeho vlastnictví. Nebyla vyřešena práva na video, DVD a počítačové hry. V dubnu 2007 však soud rozhodl, že Walt Disney je v právu. Studiu Disney se medvídek zdá příliš starý. Studio Disney chce natočit nová animovaná dobrodružství s novými postavami. Původní charakter Medvídka Pú se začíná postupně ztrácet.\n\nKniha „\"Návrat do stokorcového lesa\"“ byla vydána 5. října 2009 u příležitosti 80. výročí vydání „\"The House at Pooh Conner\"“ (\"Púovo zátiší\") a je autorizovaným pokračováním příběhů medvídka Pú, které posvětila společnost Trustees of the Pooh Properties, držící autorská práva A. A. Milnea a E. H. Sheparda. Autorem knihy je britský spisovatel, dramatik i režisér David Benedictus, autorem ilustrací Mark Burgess.\n\ntaké Michal Pú, P. P. (Přítel Prasátkův), S. K. (Soudruh Králíčkův), O. S. T. (Objevitel Severní Točny), I. U. a N. O. (Ijáčkův Utěšitel a Nálezce Ocasu) – je roztomilý dobrosrdečný skromný medvěd „s malým rozoumkem“, který rád skládá písničky (tedy také poeta Stokorcového lesa) a je stále dobře naladěn. Je kdykoliv ochoten pomoci ostatním v nesnázích (záchrana Prasátka při povodni) a občas mívá tak nečekané nápady, že překvapí i sám sebe. Má velmi rád med a také „dát si něco menšího“. A s tím souvisí i přepočítávání hrníčků s medem.\n\nKryštůfek Robin – přítel Medvídka Pú, Prasátka, Ijáčka, Tygra, Králíčka se všemi jeho přáteli a příbuznými, Sovy a Klokanice s Klokánkem. Rád pořádá nebezpečné výpravy, ale všechna zvířátka se s ním cítí v bezpečí. Občas cestuje do Afriky a zase zpátky, a má moc rád svého medvídka. Dopoledne tráví hledáním Hnetubuda.\n\nPrasátko se kamarádí s Púem. Kvičí a snadno se dovede do něčeho zamotat. Je velmi udatné, ale někdy má opravdu neodkladnou práci (např. když s Púem chytali Kolčavici nebo Kolasici, řeklo Púovi, že musí nutně udělat jednu neodkladnou dopolední činnost, jen aby nemuselo pokračovat v nebezpečném pátrání).\n\nIjáček je líčen jako pesimistický, zachmuřený oslík, který rád jí bodláčí a je přítelem Medvídka Pú a Tygra. Ijáček vystupuje rovněž v komiksech a filmech firmy Disney. Původně ho v originální anglické verzi filmů mluvil Ralph Wright, nyní mu hlas propůjčuje Peter Cullen. Ve městě Austin v Texasu se od roku 1963 pravidelně poslední dubnovou neděli koná jednodenní slavnost Ijáčkovy narozeniny (Eeyore's Birthday Party).\n\nPřívětivý Tygr, velkolepý Tygr, veliký a hodný Tygr, Tygr, který, skáče-li vůbec, skáče tak krásně, jak jen Tygři skákat umějí. Neustále plný energie, nadšení a poskakování. Umí a jí všechno, pokud právě nezjistí, že něco neumí a nejí. Zvláštní znamení: Když kýchne, někdo spadne do vody.\n\nKrálíček je velmi důležitý, skvělý organizátor v hledání (pokud je třeba někoho najít), a také odborník přes vyhlášky. Neužívá dlouhých cizích slov jako Sova. Má veliké množství přátel a příbuzných a občas mezi nimi působí pozdvižení.\n\nSova je neobyčejně moudrá a učená. Umí číst a psát své vlastní jméno SOAV a dovede napsat MYSLIVEC, třebas ne správně (ale pravopis není všechno). Vypráví velice zajímavé a velice dlouhé příběhy, což může být někdy nebezpečné, obzvlášť jste-li malé Prasátko a sedíte v okně. V originále je Sova rodu mužského, v českém překladu rodu ženského.\n\nKlokanice Kanga – tvor, který nosí svou rodinu s sebou v kapse. Pečlivá a starostlivá maminka neposedného Klokánka. Dobrosrdečná (s výjimkou zimních měsíců). Objevila, co úplně nejradši jedí Tygři.\n\nKlokánek Roo – neposedný potomek Klokanice. Umí hopsat a krásně padat do myších děr. Umí také vylézt na strom (pokud při tom sedí Tygrovi na zádech). A úplně nejkrásněji umí plavat (pokud se mu podaří spadnout do rybníčku).\n\nSlonisko Fufík – Žije ve Hvozdu slonisek se svojí obrovskou maminkou. Když se jednou zvířátka ze Stokorcového lesa vydala na lov slonisek, Fufík a Roo se stali nejlepšími kamarády. Fufík se od Rooa naučil hopsat.\n\nVe Stokorcovém lese, kde hrával Pú na \"Medvědí proutky\" (hra spočívá v tom, že z jedné strany mostu se hází do vody klacky a čí se první objeví na druhé straně mostu, ten vyhrává) je vyhlášenou turistickou atrakcí a prošel rozsáhlou rekonstrukcí. Pořádá se také mistrovství světa v medvědích proutcích, v roce 2004 se stal vítězem tým České republiky.\n\nAmerický spisovatel Benjamin Hoff (* 1946) napsal populárně-naučnou knihu \"Pú a Tao\", kde s nadsázkou vysvětluje principy taoistické filosofie na epizodách z této knihy.\n\n"}
{"id": "177110", "url": "https://cs.wikipedia.org/wiki?curid=177110", "title": "Bani", "text": "Bani\n\nBani může znamenat:\n\n\n"}
{"id": "177124", "url": "https://cs.wikipedia.org/wiki?curid=177124", "title": "Harappská kultura", "text": "Harappská kultura\n\nHarappská kultura, také kultura poříčí Indu, protoindická kultura, protoindická civilizace apod., byla starověká kultura nacházející se v povodí řeky Indus, první známá městská kultura na Indickém subkontinentu. Zabírala velkou část dnešního Pákistánu (především Sindh, Paňdžáb a Balúčistán) a severozápadní Indie (hlavně Gudžarát, Harijánu, Paňdžáb a Rádžasthán), některé pozůstatky harappské kultury však byly nalezeny i v dalších oblastech. Počátky harappské kultury sahají do 2. poloviny 4. tisíciletí př. n. l. Jednotlivé periodizace kultury poříčí Indu se liší, Jonathan M. Kenoyer klade její vrcholné období do rozmezí let 2600–1900 př. n. l. Poté začala harappská civilizace upadat, nejspíš v důsledku klimatických změn, které měly přímý vliv na zemědělství a hospodářství. V polovině 2. tisíciletí zanikla, je možné, že na jejím konci měl podíl i příchod indoevropských kmenů.\n\nPrvní archeologické průzkumy v oblasti protoindické kultury byly uskutečněny až ve dvacátých letech 20. století. Vzhledem k tomu, že se o harappské civilizaci nedochovaly zmínky v žádných dosud nalezených záznamech, jsou teorie o harappské kultuře většinou spekulace a dohady založené pouze na poznatcích a nálezech archeologů. Hlavními centry protoindické kultury byly zejména Mohendžodaro, které je dnes součástí kulturních památek světového dědictví, a Harappa. Dalšími důležitými centry byly např. Lóthal, Amrí, Kót Dídží a Naušahro.\n\nHarappané znali odlévání bronzu i mědi, živili se převážně zemědělstvím. Není jasné, ke které jazykové rodině patřili, většinou se uvažuje o drávidském či indoevropském jazyku. Do dnešní doby se mimo pozůstatků městských staveb dochovalo množství menších uměleckých i užitkových předmětů, častými nálezy jsou malá pečetítka se znaky připomínající písmo. Toto písmo či symbolický systém je známo jako harappské písmo a dosud nebylo rozluštěno. Harappané udržovali obchodní styky s Mezopotámií a podle nálezu přístavních doků v Lóthalu se předpokládá, že obchod probíhal i námořní cestou.\n\nO tom, že se v poříčí Indu nacházela vyspělá kultura, jejíž počátky sahají až do 3. tisíciletí př. n. l., se po dlouhá staletí nevědělo. Na rozdíl od kultur starověkého Egypta či Mezopotámie se totiž nedochoval žádný historiografický materiál, ze kterého by se dalo alespoň předpokládat, že v poříčí Indu nějaká vyspělá kultura před příchodem Indoíránců byla (až na drobné náznaky v Rgvédu). Společensko-dějinné události na Indickém kontinentě způsobily, že i z mnohem pozdějších dob existuje jen velmi malé množství písemných záznamů, o které by se badatelé mohli opřít při sestavování nejstarších dějin Indie – první rozluštěné a bezpečně datované písemné památky na území Indie jsou až nápisy krále Ašóky ze 3. století př. n. l.\n\nPrvní objevy pozůstatků kultury, která se dnes označuje podle jednoho z hlavních nalezišť jako harappská nebo podle geografického umístění jako protoindická či kultura poříčí Indu, uskutečnil koncem 20. let 19. století Charles Masson, dezertér z vojska Britské Východoindické společnosti. Masson koncem dvacátých a třicátých let procestoval rozsáhlé oblasti dnešního Pákistánu, Afghánistánu a Indie. V roce 1842 vydal o těchto cestách knihu s názvem \"Narrative of Various Journeys in Balochistan, Afghanistan and the Punjab, 1826–1838\". Masson se v ní mimo jiné zmiňuje o rozsáhlém, uměle navršeném pahorku, který těsně přiléhá k vesnici Harappa v Paňdžábu. Masson jej však považoval za pozůstatek Sangaly, hlavního města krále Póra. Massonově objevu tehdy nebyla přidávána důležitost a skutečný význam tohoto místa byl rozpoznán až mnohem později.\n\nV roce 1831 se v oblasti Indu pohyboval britský dobrodruh Alexander Burnes, který rozpoznal v Amrí jedno z důležitých center starověké kultury poříčí Indu. Podobně jako Masson, ani Burness nevykonal v nově objevené oblasti žádné významnější výzkumy. V polovině padesátých let 19. století probíhaly v oblasti Harappy stavební práce na železniční trati z Láhauru do Karáčí. Při těchto pracích bylo objeveno ohromné množství cihel, které byly v následujících letech používány na stavbu domů a především na stavbu samotné železnice. Z lokality tak byla odcizena prakticky celá horní vrstva naleziště. V roce 1853 a 1856 Harappu navštívil vedoucí organizace \"Archaeological Survey of India\", britský archeolog Alexander Cunningham. V roce 1875 uveřejnil nález malé čtvercové destičky (pečetidla) z oblasti Harappy, jež byla opatřena reliéfem se značkami připomínající neznámé písmo. V roce 1886 M. Longworth Dames zveřejnil krátký článek, ve kterém informoval o dalším nálezu malého pečetítka podobné tomu Cunninghamovu. V pořadí třetí nález ohlásil v roce 1912 J. F. Fleet.\nPředchozí nálezy pečetidel podnítily britského archeologa a tehdejšího vedoucího \"Archaeological Survey of India\" Johna Marshalla, aby v oblasti Indu započal se systematickým archeologickým výzkumem. Ten odstartoval v roce 1921 za účasti britských i indických archeologů. Tým badatelů ještě počátkem dvacátých let objevil pozůstatky rozlehlého starověkého města, které se nacházelo přes 600 kilometrů jižním směrem od Harappy. Tomuto městu se dostalo pojmenování Mohendžodaro podle názvu zdejšího pahorku s názvem \"Móhan džó daró\" („návrší mrtvých“), na kterém byly v minulosti nalezeny pozůstatky starých koster. Velikost obou měst spolu s faktem, že Harappa a Mohendžodaro byly od sebe stovky kilometrů vzdáleny, dávala archeologům tušit, že stojí před objevem rozsáhlé a vyspělé civilizace. Výzkumy v údolí Indu v následujících desetiletích se děly především pod záštitou \"Archaeological Survey of India\". V roce 1986 založil George F. Dales z University of California projekt s názvem \"Harappa Archeological Research Project\" (zkráceně HARP) sdružující vědce z různých oborů za účelem studia harappské civilizace.\n\nOtázka vymezení časového úseku, ve kterém kultura vznikala, vzkvétala a upadala, dosud není rozřešena. Mimo radiokarbonovou metodu datování jsou jedním z klíčových faktorů pro určování stáří harappské kultury malá pečetítka, která byla nalezena až v sumerských archeologických vrstvách, které jsou absolutně datovány. I když se badatelé v určování klasického období rozvoje harappské kultury mohou o několik staletí lišit, většinou se shodnou, že vrcholná doba protoindické kultury začala někdy v polovině 3. tisíciletí a skončila před koncem první poloviny 2. tisíciletí př. n. l. Tak např. britský archeolog Mortimer Wheeler společně s indickým archeologem Ramem Šaranem Šarmou datují harappskou kulturu zhruba do doby 2500 př. n. l.–1700 př. n. l., jiné prameny kladou vrcholnou fázi rozvoje do období mezi roky 2600–1900 př. n. l. V počáteční fázi výzkumů na poli harappské civilizace badatelé odsouvali vrcholnou fázi rozvoje protoindické kultury ještě hlouběji do minulosti – sám John Marshall ve třicátých letech 20. století datoval harappskou kulturu do rozmezí let 3250–2570 př. n. l.\n\nJeden z nejvýznamnějších současných badatelů v oblasti protoindické kultury americký archeolog Jonathan Mark Kenoyer rozdělil protoindickou kulturu do několika fází a ér, přičemž každá éra vždy zasahuje do několika fází. V Kenoyerově rozdělení jsou tři éry (resp. čtyři, ale první éra se týká neolitického Méhrgarhu): regionizační, pro kterou je typický rozvoj kulturních center na regionální úrovni, dále integrační, která představuje vrcholné období protoindické civilizace, a třetí, lokalizační éra, která je spojena se socioekonomickými změnami a s úpadkem kultury v nejrůznějších směrech. Následující tabulka zachycuje podrobnější časové rozdělení protoindické kultury tak, jak jej navrhl Kenoyer:\n\nOtázka původu tvůrců harappské civilizace dosud nebyla vyřešena a o původu Harappanů existují v zásadě tři teorie. Podle první, pravděpodobně nejrozšířenější hypotézy, byli tvůrci protoindické civilizace Drávidové, kteří byli příchodem indoevropských kmenů vytlačeni na jih Indického poloostrova, který obývají dodnes. Podle další teorie, jejímž zastáncem je např. indický archeolog S. R. Ráo, byli první Harappané příslušníci indoevropského lidu, který buďto pobýval na Indickém subkontinentu už od pravěku, nebo předešel mnohem pozdější příchod Indoíránců, kteří dorazili na území harappské civilizace někdy ve 2. tisíciletí př. n. l. Podle třetí hypotézy nemají původní tvůrci harappské civilizace nic společného s některým ze současných etnik. Tito „praobyvatelé Indie“ měli časem zcela vymřít.\n\nV místech, kde se kdysi nacházela harappská civilizace, byly nalezeny pozůstatky osídlení z různých dob. K nejstarším nálezům patří zejména pěstní klíny sóánské kultury, která se v době nejstaršího paleolitu nacházela v údolí stejnojmenné řeky v Paňdžábu. Z mnohem pozdější doby byly v oblasti Balúčistánu a Sindhu nalezeny pozůstatky kultury, která zde vzkvétala někdy ve 4. tisíciletí př. n. l. Pravděpodobně se jednalo o východní výběžek irácko-íránské vesnické kultury. I když se pod základy některých harappských měst (zejména Amrí) našly pozůstatky předharappských kultur, badatelé jsou za jedno v názoru, že se protoindická civilizace nevyvinula z této předharappské kultury vesnického typu.\n\nProtoindická kultura zabírala velkou část dnešního Pákistánu (především Sindh, Paňdžáb a Balúčistán) a severozápadní Indie (hlavně Gudžarát, Harijánu, Paňdžáb a Rádžasthán). Osu protoindické civilizace tvořila řeka Indus a v době svého největšího rozmachu kultura zabírala území o délce přes 1400–1600 km a šířce přes 1100 km. Některé pozůstatky harappské kultury byly nalezeny i v sousedních zemích jako je Afghánistán, Turkmenistán či Írán.\n\nMezi nejdůležitější centra protoindické kultury patřila Harappa a Mohendžodaro. Každé z těchto měst měřilo po obvodu více jak 5 kilometrů. Další významná centra protoindické civilizace jsou např. Naušahro, Kót Dídží, Músá Khél, Amrí či Lóthal. Dosud bylo nalezeno více než 1000 větších či menších center, které vykazují až na menší obměny regionálního rázu příslušnost k jedné kultuře, které se dnes říká harappská. I přesto se však občas naskýtá otázka, zda kultura poříčí řeky Indu nebyla rozdělena na dva mocenské celky s centry v Harappě a Mohendžodaru.\n\nU všech větších harappských měst se lze setkat se stejnou urbanistickou strukturou. Ulice byly pravoúhlé a na západní straně města se nacházela opevněná citadela. Ke stavbě měst se používaly pálené cihly o nejčastějších rozměrech 28×14×7 cm. Obytné domy prostého obyvatelstva byly obvykle dvou či vícepatrové a měly čtvercový půdorys zabírající plochu okolo 90 m². Uprostřed těchto domů bylo nádvoří, které sloužilo k přípravě jídel, případně ustájení drobného zvířectva. Vstupní dveře do těchto domů vedly obvykle z úzkých postranních uliček okolo domu. Domy byly vybaveny koupelnami, splachovacími záchody, skladem s potravinami a někdy i studnou. Z domů vedl odpadní systém ústící do kanalizačních kanálů vedoucích podél jednotlivých ulic pod jejich úrovní.\n\nStejně jako je nejistý původ tvůrců harappské kultury, je nejisté i etnické složení obyvatelstva protoindické civilizace. V počátcích badatelé hovořili o několika rasových typech, na základě novějších poznatků se však většinová badatelská obec přiklání k názoru, že Harappané z většiny vykazují europoidní rysy. Z dob protoindické civilizace bylo nalezeno několik pohřebišť s kosterními pozůstatky Harappanů, přičemž k největším patří harappské pohřebiště, kde bylo nalezeno přes šedesát koster. Z těch antropologové odvodili, že obyvatelé Harappy se dožívali nízkého věku v průměru okolo třiceti let a jejich průměrná výška se pohybovala od 165 do 175 centimetrů.\n\nNejdůležitějším zdrojem obživy Harrpanů bylo zemědělství. Pěstovali především pšenici a ječmen a podle nálezů rýžových slupek z Lóthalu je možné, že v některých oblastech byla pěstována i rýže. Další hojně pěstovanou plodinou byla bavlna, která tvořila jeden z hlavních vývozních artiklů. Zemědělské výrobky se z vesnických center odvážely do městských sýpek, kde byly připraveny k dalšímu zpracování či přímé spotřebě. Dosud nebyl učiněn nález, který by dokazoval, že Harappané používali kovový pluh; moderní výzkumy ukazují, že Harappané místo kovového pluhu používali dřevěná rádla. Někteří historici jako D. D. Kósámbí zastávají názor, že harappská kultura znala a používala zavlažovací systémy. Kósámbí tak usuzuje na základě několika náznaků v Rgvédu. Harappané běžně chovali ovce, kozy, drůbež, prasata a různé druhy skotu.\n\nHarappané znali lití mědi i bronzu. Mimo uměleckých předmětů se z těchto materiálů vyráběly především ruční nástroje a užitkové předměty jako sekery, nože, zrcadla a různé druhy zbraní, jichž bylo nalezeno poměrně velké množství. Tyto nástroje se vyznačují strohým opracováním a často nízkou technickou vyspělostí (např. sekery nemají otvor pro topůrko, takže se musely k němu přivazovat). Bronzových nástrojů se užívalo častěji než měděných, jelikož měď byla drahý dovozní artikl, který se dovážel z oblastí dnešního Rádžasthánu nebo Afghánistánu. Mimo bronzových nástrojů bylo v harappské kultuře hojně rozšířeno používání nástrojů z kamene. Typickým nástrojem kultury byla kamenná čepel s rovnoběžnými hranami vyrobená z pazourku.\n\nZ harappské doby se dochovala celá řada uměleckých předmětů, veškeré jsou však menších rozměrů. Mimo pečetidel zůstalo dochováno množství hliněných nádob a dalších hrnčířských výrobků jako jsou talíře, poháry, misky apod., které jsou často pokryty ozdobnými ornamenty a motivy. Vzorce na červené keramice jsou většinou geometrické či zobrazují zvířata nebo lidi. Bylo nalezeno i větší množství hrubě opracovaných hliněných figurek, které byly pravděpodobně vyráběny hromadně. Další skupinu uměleckých předmětů tvoří bronzové plastiky, kterých se však nalezlo jen několik. Dochovalo se i množství terakotových, hrubě opracovaných sošek, které většinou představují voly, buvoly či nahé ženy. K nejznámějším kamenným sochám patří mohendžodarská busta muže, který bývá označován jako „velekněz“, byť není prokázáno, že jím skutečně byl. Tato busta představuje muže se zamyšleným výrazen s mírně vztyčenou tváří a zastřiženým vousem, na sobě má plášť s trojlístkovým ornamentem snad symbolizujícím hvězdy.\n\nZ dob Harappanů se dochovaly četné nápisy. Zda jde však vůbec o písmo, nebylo dosud spolehlivě prokázáno. Symboly se nacházejí především na malých pečetidlech, jejichž rozměry se pohybují okolo 4×4 cm, 5×5 cm atd. Často jsou jejich plochy rozděleny na horní a dolní část, přičemž dolní část zabírá obrázek zvířete a horní obsahuje znaky. Přes dlouholeté úsilí badatelů interpretovat systém jako písmo zůstávají nálezy nerozluštěny. Různí badatele uvažují o různém počtu samostatných znaků podle toho, co považují za znaky odlišné a co za pouhé varianty. Nejčastěji se uvažuje o přibližně čtyřech stovkách jedinečných symbolů.\n\nPokud o písmo skutečně šlo, analýzy ukazují, že by mohlo být logosylabického charakteru (znak vždy zastupuje slovo). Směr zápisu byl zprava doleva, v občasných případech se na další řádce měnil (bustrofédon).\nPráci badatelům ztěžuje fakt, že není vyjasněn původ ani jazyk Harappanů a tím ani jejich přiřazení k některé z jazykových rodin. Dosud bylo publikováno přes 50 odborných studií, jejichž cílem bylo rozluštění harappského symbolického systému. Tyto práce se často opírají o snahu prokázat, že zachycoval nějaký drávidský či indoevropský jazyk. Zejména indičtí nacionálně orientovaní badatelé se snaží doložit souvislost buďto se sanskrtem, nebo s tamilštinou.\n\nObjevily se dokonce pokusy dokázat příbuznost symbolů s egyptskými či mínojskými hieroglyfy, značkami na etruské keramice, symboly nalezenými na Buddhových chodidlech z Malediv či dokonce glyfy ze střední Ameriky. O luštění harappského „písma“ se pokusil i český badatel Bedřich Hrozný, který je znám především coby rozluštitel chetitštiny. Případné dešifrování navíc ztěžuje okolnost, že badatelům schází jakýkoliv dvojjazyčný nápis, a že na pečetidlech by mohly být pouze praktické informace, jako je jméno vlastníka či cílové město, kam se pečetidla dopravovala spolu se zbožím.\n\nV roce 2004 byla americkými vědci uveřejněna teorie, podle které znaky nalezené na pečetidlech a dalších předmětech Harappanů nejsou žádným druhem písma, ale jedná se o symboly náboženského, politického či jiného, společenského charakteru. Tento závěr vyvodili především na základě těchto skutečností:\n\n\nHarappská kultura měla obchodní styky s různými zeměmi. K těm nejvýznamnějším patří především oblasti Mezopotámie, což dokazují nejen vykopávky z Uru, Kiši a Tel Asmaru, kde byla nalezena malá pečetítka používaná k označování jednotlivých obchodních zásilek, ale i akkadské a sumerské texty. Zboží se do oblasti Mezopotámie dováželo po suchozemské i mořské trase. Karavanní cesta pravděpodobně vedla přes východní Írán, významné překladiště bylo v Tepe Jahjá. Hlavním harappským přístavem byl s největší pravděpodobností Lóthal na Káthijávárském poloostrově. Lóthal bylo malé město o rozměrech pouhých 300×600 m a systematické vykopávky zde započaly až v roce 1956. Zdejší přístaviště vybavené lodními doky bylo spojeno s mořem uměle vyhloubeným kanálem. Hlavním vývozním zbožím do mezopotámské oblasti byla bavlna, polodrahokamy a slonovina, naopak z Mezopotámie proudily do oblasti Poindí především drahé kovy.\n\nI když se bezpečně o náboženství Harappanů neví prakticky nic, existuje několik nálezů, podle kterých by se dalo nastínit, jakým náboženským životem protoindická kultura žila. Takovým nálezem může být vodní nádrž o hloubce přes dva metry a délkách třináct a osm metrů, která tvořila jádro mohendžodarské citadely. Potřeba tak velké nádrže a spolu s jejím umístěním vedla část vědecké komunity k názoru, že se jedná o rituální lázeň sloužící k rituální očistě. Podle Mortimera Wheelera je tato nádrž dokonce „jakýsi prototyp rituálních nádržek středověké i moderní Indie [...].“ Potřeba vody coby rituálně očistného prvku v životě Harappanů se zdá být patrná i z velkého množství menších nádrží a domovních i veřejných studen, avšak zda byla tato voda skutečně využívána pro rituální účely, nelze říci s jistotou.\n\nZ velkého množství hliněných sošek nalezených v povodí Indu se dále předpokládá, že v harappské civilizaci byl rozšířen kult bohyně Matky, která symbolizuje plodnost; tato domněnka však není obecně přijímána. Akademické debaty vzbuzuje zejména vyobrazení na jednom z harappských pečetidel. Jedná se o postavu, která sedí se zkříženýma nohama, má kolem sebe zvířata a na hlavě něco, co připomíná rohy. Již John Marshall vyjádřil názor, že tato postava znázorňuje tzv. Proto-Šivu (někdy též označována jako „prvotní Šiva“) v aspektu pána tvorstva Pašupatiho. Zastánci této teorie mimo jiné tvrdí, že tyto zkřížené nohy představují lotosovou pozici, rohy že jsou Šivův typický artefakt – trojzubec – a drobné výstupky vystupující z hlavy údajného Proto-Šivy jsou jeho další tváře. Část badatelů se však k těmto teoriím staví odmítavě a poukazují mimo jiné na to, že údajná jógická pozice může jen zachycovat zcela běžný způsob sezení v Jižní Asii. Pašupati je podle védského podání navíc ochráncem stád a domácích zvířat a na vyobrazeném pečetidle obklopují údajného Proto-Šivu zvířata jako slon nebo tygr. Kritici teorie Proto-Šivy rovněž odmítají možnost, že drobný výstupek v rozkroku postavy představuje ztopořený falus, pozdější Šivův symbol. David M. Knipe se dokonce přiklání k názoru, že tato postava nejenže není Proto-Šiva, ale má původ ještě ve starší tradici, totiž kultuře starověkého Elamu.\n\nŘadu badatelů zaujala otázka, zda se náboženství praktikované v protoindické kultuře nějakým způsobem promítlo do bráhmanismu a později hinduismu. K zastáncům názoru, že náboženství harappské kultury nemělo nic společného s hinduismem, patří např. historik John Keays. Ten poukazuje zejména na fakt, že dosud nebyly podány žádné přesvědčivé důkazy, které by dokázaly uctívání bohyně Matky či Pašupatiho. Nebyl ani nalezen jediný chrám a veškeré teorie o spojitosti náboženství Harappanů s hinduismem se tak zakládají jen na domněnkách. Další historikové jako Richard Hooker zase podle různých nálezů usuzují, že Harappané uctívali přírodní síly a předměty.\n\nNěkdy kolem roku 1900 př. n. l. se harappská kultura postupně začala transformovat a upadat. Období, které tímto nastalo a trvalo zhruba po dalších 600 let, se označuje jako pozdně harappská fáze či období pohřební kultury H. V této době pozdně harappská kultura již nedosahovala takového územního rozsahu jako ve své předchozí vrcholné fázi. Je pravděpodobné, že pohřební kultura H byla společně s bárskou kulturou jakýmsi odrazem kolonizace Indoárijců do oblasti údolí Indu. Název pohřební „kultura H“ je odvozen od „oblasti H“, což je pojmenování pohřebního místa nalezeného v Harappě, kde se našly pohřební, barevně zdobené urny. V dřívějších dobách byli mrtví pohřbíváni v rakvích a až v pozdější době začali být spalováni a jejich ostatky umisťovány do uren. Tato skutečnost může naznačovat jakýsi náboženský posun, avšak také může být výsledkem ekonomických a politických změn.\nPříčiny postupného úpadku a následného konce harappské civilizace nejsou jasné. Nicméně nastal někdy v polovině 2. tisíciletí př. n. l. v době, kdy na území severozápadní Indie začínají ve vlnách pronikat Indoevropané. Je tedy možné, že indoevropské kmeny si postupně podrobovaly a pobíjely zdejší obyvatele, kteří byli – když ne pobiti či promíšeni s Indoevropany – zatlačeni na jih subkontinentu. Tato teorie by pak podporovala hypotézu o drávidském jazyce Harappanů (drávidské jazyky jsou rozšířeny především v jižní Indii). Podle jiné hypotézy nastal konec harappské civilizace následkem přírodní katastrofy; v oblasti poříčí Indu se nabízí povodeň. Archeologické průzkumy v mnohých městech (zejména v Mohendžodaru) prokázaly, že záplavy ve městech, způsobené změnou řečišť a zvýšenou hladinou řek, nebyly výjimkou.\n\nI když byl zánik protoindické civilizace předznamenán už dlouhodobým úpadkem zaviněným pravděpodobně i klimatickými změnami, mnohé důkazy svědčí o tom, že její zánik byl dovršen náhlou událostí. V Harappě a Mohendžodaru byly nalezeny kosterní pozůstatky Harappanů nesoucí známky násilného usmrcení. To by sice mohlo podporovat teorii o vpádu nějakého neznámého etnika (možná samotných Indoevropanů) a zasazení poslední rány harappské civilizaci formou masakru obyvatelstva dvou hlavních měst, avšak velmi malý počet podobných koster tyto závěry zpochybňuje.\n\n\n"}
{"id": "177134", "url": "https://cs.wikipedia.org/wiki?curid=177134", "title": "Ukrajinci", "text": "Ukrajinci\n\nUkrajinci () jsou východoslovanský národ. Počtem příslušníků (44–45 milionů) jsou 3. největším slovanským národem a 8. největším národem Evropy. Jejich jazykem je ukrajinština, části Ukrajinců je však rodným jazykem ruština. 78 % Ukrajinců žije na Ukrajině; nejpočetnější ukrajinskou diasporu má Rusko, Kanada, Bělorusko, Moldavsko a Kazachstán.\n\nV Česku se v roce 2011 přihlásilo k ukrajinské národnosti 53 253 osob; ve skutečnosti zde však žije Ukrajinců několikanásobný počet; trvalý či dlouhodobý pobyt nad 90 dnů mělo v roce 2005 v Česku 87 789 ukrajinských občanů. Celkové odhady mluví ale až o 200 000 Ukrajincích legálně pobývajících na území Česka.\n\nZa zakladatele moderního ukrajinského národa Ukrajinci většinou považují vůdce kozáckého povstání Bohdana Chmelnického. Důležitými postavami ukrajinské politiky byly Ivan Vyhovskyj, Ivan Mazepa, Symon Petljura (hlava Direktoriátu Ukrajinské lidové republiky), Jevhen Konovalec či Stepan Bandera. Klíčovou roli v ukrajinském národním obrození sehrál historik Mychajlo Hruševskyj.\n\nPo rozpadu SSSR, v éře samostatné Ukrajiny, zmítané vesměs tvrdými spory, byli klíčovými politickými osobnostmi Leonid Kravčuk, Leonid Kučma, Viktor Juščenko, Julia Tymošenková, Petro Porošenko, Arsenij Jaceňuk. Viktor Janukovič, bývalý prezident, uprchl z Ukrajiny, pobývá v exilu v Rusku.\n\nV dějinách anarchismu sehrál klíčovou roli Nestor Machno. Ne zcela jasné je, zda byl etnickým Ukrajincem jeden z vůdců Sovětského svazu Leonid Brežněv, ale často je to uváděno, včetně jeho pasu.\n\nNárodním básníkem je na Ukrajině Taras Ševčenko a Ivan Franko, z žen pak Lesja Ukrajinka a Lina Kostěnková. Průkopníkem moderní ukrajinské literatury byl též Ivan Kotljarevskyj. V současnosti jsou populární knihy Jurija Andruchovyče, Andreje Kurkova (píše však rusky), či Igora Pavljuka. Ukrajinský původ má ruský básník Jevgenij Jevtušenko, ač narozen na Sibiři.\n\nNárodním hudebním skladatelem je Mykola Lysenko. Volodymyr Ivasjuk — jeden ze zakladatelů ukrajinské populární hudby. Významným autorem byl též Dmytro Bortňanskyj.\n\nOvšem zdaleka nejslavnějším skladatelem narozeným na území dnešní Ukrajiny byj ruský skladatel, pianista a dirigent Sergej Prokofjev. Z interpretů pianista ruského původu Alexander Siloti či baletní tanečník a choreograf Serge Lifar. V populární hudbě se i za hranicemi své vlasti prosadila Sofia Rotaru (moldavského původu) či Ruslana.\n\nDá se říci, že sovětský kosmický program měl kořeny na území dnešní Ukrajiny, protože Sergej Koroljov se narodil na území současné Ukrajiny ačkoliv sám byl Rus, stejně jako jeho otec, který přijel do Žitomíru jako učitel ruštiny, ačkoliv Ukrajinci se k němu hlásí jako k národní osobnosti. Údajně ukrajinskou národnost má i konstruktér motorů Vladimir Čelomej..\n\nNěkolik Ukrajinců se prosadilo i v oblasti humanitních a sociálních věd. Osvícencem a otcem ukrajinské vzdělanosti byl Hryhorij Skovoroda. Ukrajinský původ měl i etnograf Mykola Myklucho-Maklaj.\n\nV Kyjevě se narodil významný avantgardní sochař Olexandr Porfyrovyč Archypenko. K současným známým sochařům patří Mykola Šmatko. Na Ukrajině se narodili i malíři ruského původu Ilja Repin, Vladimir Tatlin, polského původu Kazimir Malevič, či krajinář Archip Kuindži. Významnou malířkou a sochařkou ruského původu byla Marija Baškirceva. Svéráznou performerkou ruského původu, využívající především písek, je Ksenija Simonova.\n\nVýznamnými filmovými režiséry z časů Sovětského svazu byli Olexandr Dovženko a Serhij (Sergej) Bondarčuk. V Kyjevě se narodil také režisér Anatole Litvak. Z modelingu odstartovala k hollywoodské slávě Olga Kurylenková i Milla Jovovichová (srbsko-ruského původu), známá především z bondovky \"Quantum of Solace\".\n\nUkrajincem byl matematik Mychajlo Ostrohradskyj. V současnosti je oceňován především matematik židovského původu Vladimir Geršonovič Drinfeld, autor teorie kvantové grupy. První vrtulník či čtyřmotorový letoun sestavil maloruský rodák ruského a polského šlechtického původu Igor Sikorskij, který ovšem po revoluci emigroval do zahraničí.\n\nVýznamným mechanikem byl Stepan Tymošenko. Ač narozen v ruském Petrohradě, za Ukrajince bývá ukrajinskými nacionalisty považován zakladatel geochemie Vladimir Verdanskij. V Charkově se narodil astronom Otto Struve. Na Ukrajině se narodil původem Rus a nositel Nobelovy ceny za fyziologii Ilja Iljič Mečnikov. Theodosius Dobzhansky byl genetikem hrajícím klíčovou roli při tvorbě tzv. moderní evoluční syntézy. Naopak spíše kuriózní postavou byl sovětský biolog ukrajinského původu Trofim Lysenko. Oděsa bývala tradičním místem ruské kultury v dobách Ruského impéria a třetím největším městem celého Ruska, kdy spadala do Gubernie Nová Rus. Mezi oděské rodáky patří i fyzik ruského původu George Gamow, autor teorie o Velkém třesku, nebo ruský matematik Vladimir Arnold. V Oděse se narodili Isaak Babel (židovského původu) či Anna Andrejevna Achmatovová tatarského původu. V Kyjevě se narodil i známý baletní tanečník polského původu Vaslav Nijinsky.\n\nSlavná je ukrajinská šachová škola, vzešli z ní Vasyl Ivančuk, Anna Muzyčuková, Ruslan Ponomarjov, Jefim Bogoljubov, David Bronštejn, Sergej Karjakin. Slavná je ukrajinská fotbalová škola. Třemi jejími největšími klenoty byli Oleh Blochin, Ihor Belanov a Andrej Ševčenko. Fotbalový život všech tří ovlivnil legendární trenér Valerij Lobanovskyj. Nejslavnějším ukrajinským sportovcem všech dob je bezpochyby skokan o tyči Serhij Bubka. V česech SSSR přivezli olympijské medaile také třeba sprinter Valerij Borzov či vytrvalostní běžec Volodymyr Kuc. Pro samostatnou Ukrajinu vybojovala čtyři zlaté medaile plavkyně Jana Kločkovová. Nejen v boxerském ringu proslul Vitalij Klyčko a jěho bratr Volodymyr Klyčko.\n\nV carské armádě se proslavil vojevůdce Ivan Paskevyč.\n\nSoučástí Ukrajiny je dnes území Haliče, které léta přináleželo k Polsku a také Rakousko-Uhersku. Narodila se zde řada osobností, které jsou dnes vnímány spíše jako Poláci. V centru Haliče, Lvově, se narodil například klasik sci-fi Stanisław Lem, matematik Stanisław Ulam, básník a esejista Zbigniew Herbert či humorista Stanisław Jerzy Lec. Spíše jako Rakušané jsou dnes vnímáni lvovští rodáci Ludwig von Mises, zakladatel proslulé rakouské ekonomické školy, či erotický spisovatel Leopold von Sacher-Masoch, po němž byl posléze nazván masochismus. Ve stejné oblasti se narodila také řada izraelských osobností: druhý premiér Izraele Moše Šaret, zakladatel revizionistického sionismu Vladimír Žabotinský či lovec nacistů Simon Wiesenthal. Také americký spisovatel v jidiš Šolom Alejchem.\n\nPředstavitelem socialistického realismu a autorem známého Leninova obrazu byl Isaak Brodskij (židovského původu). V Kyjevě se narodili ruský filozof Nikolaj Berďajev, ruský a sovětský prozaik, dramatik Michail Bulgakov. V carské armádě se proslavil admirál ruský Stěpan Makarov.\n\nNejúspěšnějším spojeneckým stíhacím pilotem druhé světové války byl Ivan Mykytovyč Kožedub. Ljudmila Pavličenková byla zase nejúspěšnější sovětskou odstřelovačkou všech dob, ačkoliv byla Ruskou nese po manželovi ukrajinské příjmení. Kontroverzní roli v sovětské armádě naopak sehrál Grigorij Kulik. Na post ministra obrany SSSR to dotáhl jiný voják, Andrij Hrečko. Pavel Popovič, byl čtvrtým člověkem ve vesmíru. Georgij Dobrovolskij v kosmu zahynul.\n\n\n"}
{"id": "177139", "url": "https://cs.wikipedia.org/wiki?curid=177139", "title": "Muri", "text": "Muri\n\nMuri může být:\n\n"}
{"id": "177143", "url": "https://cs.wikipedia.org/wiki?curid=177143", "title": "Kuru", "text": "Kuru\n\nKuru je prionové onemocnění patřící do skupiny transmisivních spongiformních encefalopatií (TSE), vyskytující se u příslušníků kmene \"Fore\" na Nové Guineji jako důsledek rituálního kanibalismu, zde konkrétně pojídání mozku zemřelých osob (nejčastěji předků).\n\nNemoc kuru není nemocí ve smyslu nákazy organismu jiným organismem, ale spíše poruchou organismu v důsledku přítomnosti a působení látky, kterou tělo neumí likvidovat (metabolizovat ani vyloučit).\n\n"}
{"id": "177145", "url": "https://cs.wikipedia.org/wiki?curid=177145", "title": "Sněhová bouře", "text": "Sněhová bouře\n\nSněhová bouře (též: vánice) je meteorologická událost s převažujícími silnými sněhovými srážkami doprovázená silným větrem a náhlým poklesem teplot. Sněhová bouře není vždy spojena jen se zimní sezónou, ale může se objevit i na jaře či na podzim.\n\nV některých případech může docházet k tomu, že na zemský povrch dopadá voda v kapalné fázi, která po dopadnutí na předmět okamžitě mrzne, čímž umožňuje vzniknout ledové krusty na předmětech. V takovém případě hovoříme o ledovce.\n\nBěhem sněhové bouře napadne na zemský povrch velké množství sněhu, který způsobuje následné kalamitní situace v oblasti jako kolaps dopravy, přetrhání elektrického vedení a nebo polomy v lesích. Uvádí se, že přibližně 2 cm vody jsou schopny se přeměnit ve 20 cm sněhové pokrývky.\n\nVelmi silná a prudká sněhová bouře přecházející až ve vichřici se nazývá blizard.\n"}
{"id": "177148", "url": "https://cs.wikipedia.org/wiki?curid=177148", "title": "Majetek", "text": "Majetek\n\nMajetek (od „míti“, přechodník „maje“) je to, co člověk nebo instituce má čili vlastní. Majetek je souhrn veškerých statků, se kterými daný vlastník (fyzická nebo právnická osoba) může volně nakládat a kterými také ručí za své případné závazky. Majetek tvoří fyzické (hmotné) nebo duševní (nehmotné) statky vlastněné určitou konkrétní osobou, firmou nebo institucí, s nimiž může skutečný vlastník volně nakládat.\n\nČeské právo dříve výslovnou definici majetku neobsahovalo. Znalo nicméně zvláštní kategorii \"obchodního majetku\", což byl majetek patřící podnikateli – fyzické osobě (věci, pohledávky a jiná práva a penězi ocenitelné hodnoty, např. například právo obchodního tajemství nebo právo obchodní firmy), který sloužil nebo byl určen k jeho podnikání, nikoli jeho osobním potřebám. U podnikající právnické osoby šlo naopak vždy o její veškerý majetek. \"Čistý obchodní majetek\" pak byl obchodní majetek po odečtení závazků vzniklých podnikateli při podnikání.\n\nOd roku 2014 je právní definice majetku pro všechny osoby, podnikající i nepodnikatele, stanovena v § 495 občanského zákoníku, podle nějž je majetkem souhrn všeho, co dané osobě patří. Jde tedy o souhrn aktiv. Kdyby se k němu připočetly i dluhy dané osoby, šlo by už o jmění. Majetek je pak třeba chápat šířeji, patří do něj všechny majetkové hodnoty, které jsou dané osobě přičitatelné. Nejde tedy jen o absolutní majetková práva, ale také o oprávnění vyplývající z relativních, zejména závazkových právních poměrů (pohledávky). Do majetku tak patří všechny věci v právním smyslu, naopak nespadají do něj osobnostní statky člověka nebo ty nehmotné statky, které jsou předmětem osobnostních práv.\n\nZ účetního hlediska se majetek dělí na:\n\nHmotný majetek se podle povahy dělí na:\n\nNehmotný majetek tvoří\n\nFinanční majetek tvoří\n\nDo dlouhodobého majetku patří například:\n\nOcenění větší než 40 000 Kč, doba použitelnosti větší než 1 rok.\n\n\nDlouhodobý nehmotný majetek je majetek nehmotné povahy a ocenění vyšší než 60 000 Kč (podle zákona o dani z příjmu), účetní jednotka si může cenu stanovit podle svého.\n\nDlouhodobý drobný nehmotný majetek\n\n\n\n\n"}
{"id": "177150", "url": "https://cs.wikipedia.org/wiki?curid=177150", "title": "Spišská Kapitula", "text": "Spišská Kapitula\n\nSpišská Kapitula je bývalá obec na východním Slovensku v oblasti zvané Spiš. Je církevním městečkem, ležícím na kopci nad Spišským Podhradím, k němuž nyní patří jako městská část. Od roku 1993 je spolu se Spišským hradem pod ochranou UNESCO. Je také součástí kulturní krajiny nazývané Spišský Jeruzalém.\n\nObec vznikla ve 12. století na kopci kolem kostela sv. Martina. Od poloviny 13. století zde bylo sídlo spišské kapituly v čele s proboštem. V letech 1662–1665 byla obec obehnaná hradbami a vyvíjela se jako město. Od roku 1776 je zde sídlo spišského biskupství. Počet domů se ustálil po staletí asi na 30 a počet obyvatel na 250 až 300. Obyvatelstvo tvořili vesměs členové kapituly se služebnictvem, kteří žili v domech po obou stranách jediné ulice, zakončené dvěma branami. Od roku 1948 patří ke Spišskému Podhradí.\n\nSpišská kapitula se stala také jedním z center církevního školství na Slovensku. Už ve 13. století zde byla kapitulní škola a od poloviny 17. století také gymnázium. V letech 1815–1849 zde bylo bohoslovecké učiliště a v letech 1819–1950 tu vznikl první slovenský i uherský ústav pro výchovu učitelů základních škol. Po komunistickém převratu byl spišský biskup zavřený a dlouhodobě odsouzený. Učitelský ústav byl znárodněn a učiliště zrušeno. V jejich prostorách vznikla vojenská, později policejní škola a policejní archiv. Domy kanovníků se staly byty pro chudé obyvatelstvo z blízkého okolí, které je však zdevastovalo.\n\nSpišská Kapitula je městskou památkovou rezervací. Její dominantou je pozdně románská katedrála sv. Martina z let 1245–1273 se dvěma věžemi. Chrámová loď a chór byly rozšířené gotickými přístavbami (kaple Zápolského). Katedrála obsahuje mimořádně cenný interiér – gotické oltáře, sochy, náhrobní desky, kalichy, zvony apod. Na freskách z roku 1317 je znázorněna korunovace uherského krále Karla Roberta. Nachází se zde také nejstarší známá románská plastika na Slovensku – \"Leo albus\" (bílý lev).\n\nVe Spišské Kapitule je zachovaná hradební zeď s Dolní a Horní branou a kanonické domy – některé původně gotické, jiné renesanční a barokní. Dále je tu pozdně renesanční biskupský palác z roku 1652 s barokní úpravou, hodinová věž z roku 1739 a budova biskupského semináře, původně gotická, později renesančně a barokně upravená.\n\n"}
{"id": "177152", "url": "https://cs.wikipedia.org/wiki?curid=177152", "title": "Bani (řeka)", "text": "Bani (řeka)\n\nBani je řeka v Mali. Je 416 km dlouhá.\n\nVzniká soutokem řek Baule a Baroe, které pramení na území Pobřeží slonoviny. U města Djenné začíná oblast kde se řeka společně s Nigerem hodně rozlévá do šířky. Tato rozsáhlá oblast se vyznačuje množstvím ramen a průtoků. Je pravým přítokem Nigeru.\n\nNa řece je částečně rozvinutá vodní doprava. Dolina řeky je hustě osídlena. Při ústí se nachází město Mopti.\n"}
{"id": "177155", "url": "https://cs.wikipedia.org/wiki?curid=177155", "title": "Krabi", "text": "Krabi\n\nKrabi (Brachyura) jsou polyfyletická skupina vodních nebezpečních živočichů (v některých taxonomických systémech definovaná jako infrařád). Krabi mají 5 párů kráčivých nohou (pereiopody), první pár je zakončen klepety. Mají široce oválný plochý krunýř, zpravidla mohutná klepeta a jedno z klepet bývá dominantní. Nohy orientované do stran a redukovaný zadeček. Ten je přimknut na spodní plochu hlavohrudi, na plastron. Samci mají zadeček subtilní a špičatý, samice široký a tupě zakončený.\n\nNejvětší zaznamenaný krab je velekrab japonský (\"Macrocheira kaempferi\") s rozpětím nohou až 3,7 m. Pravděpodobně nejčastěji chovaný krab v Česku je krab suchozemský (\"Cardisoma armatum\"), známý pod názvy krab harlekýn nebo krab tříbarvý.\n\nKrabi jsou rozšířeni po celé planetě. V Česku se vyskytuje místy invazní druh krab říční (\"Eriocheir sinensis\").\n\nFosilie naznačují, že krabi jsou poměrně starobylou skupinou, která se objevila již v průběhu prvohor. \"Moderní\" krabi ze skupiny Brachyura (Decapoda) byli dříve známí až z období eocénu, nové nálezy z Francie však ukazují, že existovali již v období svrchní křídy (kampán, asi před 80 miliony let).\n\nKrabi jsou hojně loveni pro maso, které se získává převážně z klepet a těla jedince. Ročně se celosvětově pro maso odloví asi 1,5 miliónu tun krabů. Největším producentem je Čína a země v Jihovýchodní Asii.\n\n\n"}
{"id": "177157", "url": "https://cs.wikipedia.org/wiki?curid=177157", "title": "Milan Havlín", "text": "Milan Havlín\n\nMilan Havlín, rodným jménem Bohumil Havlín (2. června 1928 – 12. května 2007 Québec, Kanada) byl kanadský zahradní architekt českého původu. Byl politickým vězněm komunistické diktatury v Československu. Své zážitky zpracoval ve dvou knihách. Od roku 1968 žil v  emigraci v Kanadě. Zemřel roku 2007.\n\nMilan Havlín se narodil roku 1928. Za druhé světové války se vyučil zahradníkem a dále studoval Vyšší ovocnickovinařskou a zahradnickou školu v Lednici na Moravě. Po únoru 1948 se spolu s kamarády zapojil do protikomunistického odboje na Vysočině. Členkou této skupiny byla i jeho budoucí žena. V článku Luďka Navary uvádí, že jeho skupina převedla přes hranice 35–40 lidí. Dále skupina provedla šest ozbrojených přepadení, během kterých získala zbraně, stranické legitimace, písemnosti, dokumenty, hodinky, oděvy, láhve s likéry a peníze v hotovosti.\n\nSkupina byla, jako mnohé další, díky zradě odhalena a její členové byli odsouzeni. Milan Havlín k trestu smrti. Havlín strávil ve vězení 14 let a tři měsíce. Vězněn byl v lágru Bytíz na Příbramsku. Jeho žena byla vězněna dvanáct let. Milan Havlín je uveden v evidenčních záznamech Ministerstva vnitra v kategoriích Tajný spolupracovník a Agent (krycí jméno Jirka). Svazek Milana Havlína ovšem byl skartován. Sám Havlín dle Luďka Navary uvedl, že má svědomí čisté.\n\nPo srpnu 1968 Havlín s rodinou emigrovali přes Rakousko do Kanady. Milan Havlín vystudoval zahradní architekturu na Université de Montréal. Pracoval na kontraktech pro města, provincii a veřejné instituce. Zastupoval rovněž město Montréal a jeho botanickou zahradu na světových výstavách. Byl profesorem krajinářské architektury na Institute of Agricultural Technology of St. Hyacinthe. Je po něm pojmenována Cena Milana Havlína \"(Prix Milan Havlin / Milan Havlin Prize)\", udělovaná Québeckou asociací zahradních architektů. Za svou práci sám dostal několik cen \"(Nurseryman Association, Les Floralies Internationales de Paris et de Montréal, Prix Fréderich Todd)\".\n\nV bytízském lágru začal, jako deník, psát svou autobiografii ve dvou částech, jejíž chronologicky druhá část vyšla v Kanadě, pod pseudonymem Petr Roman, a po listopadu 1989 i v Česku, kdy se dočkala vydání i část první.\n\nV roce 2001 se Milan Havlín stal předsedou Asociace Hostýn (A. H.). Jeho působení v této funkci bylo kontroverzní, způsobilo rozkol v místní české komunitě a skončilo jeho vyloučením z Asociace Hostýn. Milan Havlin a Regina Beranek byli obviněni z toho, že si za práci na dětském táboře v roce 2002 vyplatili bez vědomí výboru Asociace Hostýn částku 800 $ a 2 800 $. Soud rozhodl, že obžalovaní musí tyto peníze vrátit a dále uhradit poplatek ve výši 165 $.\n\n\n\n\n"}
{"id": "177166", "url": "https://cs.wikipedia.org/wiki?curid=177166", "title": "My Prerogative", "text": "My Prerogative\n\nMy Prerogative \"(Mé neodvolatelné právo)\" je píseň Britney Spears, kterou vydala v roce 2004. Píseň v originále nazpíval Bobby Brown.\nKlip režíroval Jake Nava a je v něm i zinscenována svatba Britney Spears s jejím tehdejším manželem Kevinem Federlinem. Videoklip byl jindy k Britney velmi kritickým časopisem \"Rolling Stone\" označen za nejlepší klip roku 2004. Ironicky server \"Muchmusic\" toto video prohlásil za nejhorší v témže roce.\n\nV USA tato coververze nezaznamenala úspěch. Píseň se nedostala do pořadí Billboard Hot 100. Přesto se singlu celosvětově prodalo přes 1,1 milionu kopií.\n"}
{"id": "177177", "url": "https://cs.wikipedia.org/wiki?curid=177177", "title": "Theokritos", "text": "Theokritos\n\nTheokritos ze Syrákús (někdy též \"Theokrit\", řec. \"Θεόκριτος\", lat. \"Theocritus\") byl antický řecký básník helénistického období, zakladatel žánru idyly. Žil ve 3. století př. n. l. Přesné údaje o Theokritově životě chybějí. Narodil se krátce před rokem 300 př. n. l.; jeho domovem byly Syrákúsy, žil však také v Alexandrii a na ostrově Kós. Po roce 260 již o něm nemáme žádné zprávy.\n\nOd Theokrita se dochovaly 1) bukolické básně, 2) obrázky z městského života, 3) epyllia s mytologickou tematikou, 4) enkomia, oslavné a milostné básně. Theokritos je považován za zakladatele bukolického básnictví (řec. \"βουκολος = pastýř\"); jeho nejslavnějším následovníkem je Publius Vergilius Maro. V těchto \"idylách\" (z řec. \"Ειδύλλιον, obrázek\") psaných v hexametru podává idealizované výjevy z pastýřského života. Nejčastějšími motivy je závodění ve skládání a zpěvu pastýřských písní, nenaplněná láska mladého pastýře a líčení slunné, malebné krajiny a venkovského klidu.\n\n\"Thyrsis: (…)\n\nZačněte, milé Múzy, nuž začněte pastýřskou píseň!\nPrvní sem zavítal z pohoří Hermés. \"Dafnide\", praví,\n„kdopak tě tolik souží, můj milý, po kom tak toužíš?“\nZačněte, milé Múzy, nuž začněte pastýřskou píseň!\nPřišli pastýři skotu a koz, i ovčáci přišli -\nvšichni se pozeptat, co prý ho rmoutí. Priápos přišel\nse slovy: \"Dafnide, proč by ses trápil? Vždyť ona dívka\npo všech studánkách běhá sem tam a po všech hájích -\"\nZačněte, milé Múzy, nuž začněte pastýřskou píseň -\n\"všude tě hledá. Tys nejapný milovník: nevíš si rady.\nCožpak si nějakým pasákem koz, ne pastýřem skotu?\nVidí-li takový pasák, jak s kozami laškuje kozel,\nhned se mu zachmuří zrak, že sám se nezrodil kozlem.\"\nZačněte, milé Múzy, nuž začněte pastýřskou píseň!\n\"Podobně ty, když vidíš, jak dívky se vesele smějí\nhned se ti zachmuří zrak, že s nimi netančíš v kole.\"\nPastýř skotu však neodpověděl: přehořkou lásku\nnosil v svém srdci dál a dál, až ji donesl k hrobu.\"\n\nIdyly, I, 78—95\nTheokritovo dílo vyšlo česky ve třech antologiíchː\n"}
{"id": "177178", "url": "https://cs.wikipedia.org/wiki?curid=177178", "title": "Fytocenologie", "text": "Fytocenologie\n\nFytocenologie (dříve nazývána v ČR též geobotanika) je nauka o rostlinných společenstvech zkoumající rostlinné formace světa. V angličtině se obor nazývá zpravidla phytosociology. Fytocenologie občas bývá zaměňována s fytogeografií, což je nauka o rozšíření rostlin na Zemi. Alternativními systémy, které se rovněž zabývají rostlinnými společenstvy, jsou lesnická typologie a geobiocenologie. Tyto systémy používají zpravidla lesníci na lesní biotopy, méně i na primární bezlesí, ovšem nikoli na sekundární bezlesí (vytvořené člověkem). Fytocenologii používají botanici na různá společenstva včetně některých nepřímo vytvořených člověkem.\n\nFytocenologie se zabývá primárními rostlinnými společenstvy, tedy takovými, která by tady byla i bez vlivu člověka, např. bučiny, přirozené smrčiny aj. Předmětem jejího zájmu jsou však i sekundární společenstva, tedy ta, na jejichž vzniku se částečně podílel člověk, ať už přímo, nebo nepřímo, a tato společenstva se nakonec přírodními procesy stabilizovala. Příkladem jsou kosené louky, pastviny, ruderální vegetace, akátiny, společenstva plevelů aj. Nezabývá se však společenstvy vzniklými za silného přispění člověka, jako třeba brzděním sukcese (např. u luk), ale také různým vysazováním či vyséváním. Proto se nezabývá např. vysázenými monokulturami geograficky nepůvodních dřevin, kulturou vojtěšky, kulturní vysetou loukou (např. téměř monocenózou kostřavy rákosovité) aj. Nezabývá se porostem pšenice, která zde roste jen díky neustálému vysévání, ale společenstvy plevelů, jejichž existenci podmiňuje člověk jen nepřímo, už ano.\n\nPravidla klasifikace se řídí podle Mezinárodního kódu fytocenologické nomenklatury. Klasifikační jednotka kterékoliv úrovně se ve fytocenologii nazývá syntaxon (v taxonomii biologických druhů se v obdobném významu používá slovo taxon). Taxonomická kategorie se ve fytocenologii nazývá rank. Jména syntaxonů se obvykle tvoří z názvu botanického druhu (nebo názvů dvou druhů oddělených spojovníkem), doplněného koncovkou příslušné úrovně kategorizace (příslušného ranku). Za název se přidává zkratka autorské citace, tedy údaj o tom, kdo syntaxon zavedl. Je zvykem zapisovat (i u běžných citacích v článku) nejen autora, ale i rok.\n\nPodobně jako v taxonomické hierarchii je třída obšírnějším taxonem než řád (skládá se tedy z jednoho až několika řádů). Svaz je na hierarchické úrovni obdobou čeledi, asociace pak druhu.\n\nSubasociace a podsvazy jsou používány běžně, podřády a podtřídy velmi zřídka.\n\nKromě hlavních a vedlejších ranků se používají ještě neformální jednotky, například společenstvo, varianta, geografická rasa atd. Ty se zpravidla označují jménem biologického druhu. Často jsou tyto neformální jednotky používány tehdy, pokud společenstvo není jasně vylišitelné či existují spory ohledně jeho popisu (např. jednotlivé typy acidofilních borů).\n\nNěkterá pravidla:\n\nZákladní metodou výzkumu je tzv. fytocenologický snímek, v angličtině se používá termín \"phytosociological relevé\". Jedná se o zápis vegetace určitými metodami. Vymezí se nejdříve plocha, která může být různě velká, v závislosti na vegetaci. Větší plocha je nutná u lesů, třeba 200–400 m². Menší plochy se volí u luk, většinou 16–25 m². Nejmenší u maloplošné vegetace, např prameniště, i 1 m², někdy i méně. Fytocenologický snímek se sepisuje u subjektivně víceméně homogenní vegetace, nesmyslné je vymezovat třeba plochu, kdy na polovině bude les a na polovině louka. Ve všech patrech se sepíšou veškeré druhy rostlin v ploše v jednotlivých patrech (která jsou přítomna), E3: stromové patro, E2: keřové patro, E1: bylinné patro, E0: mechové patro. V rámci jednotlivých pater určíme pokryvnost všech druhů. K tomu se používají různé stupnice, např. Braun-Blanquetova stupnice new: r – 1 až 2 jedinci s nepatrnou pokryvností, + – pokryvnost pod 1 % plochy, 1 – pokryvnost 1 až 5 % plochy, 2m – pokryvnost kolem 5 % plochy, 2a – pokryvnost 5 až 15 % plochy, 2b – pokryvnost 15 až 25 % plochy, 3 – pokryvnost 25 až 50 % plochy, 4 – pokryvnost 50 až 75 % plochy, 5 – pokryvnost 75 až 100 % plochy. Někdy se používají jiné stupnice, např. lesníci hodně používají Zlatníkovu stupnici. Ke každému snímku je nutné napsat další doprovodné údaje, lokalizaci, souřadnice, sklon svahu, expozice svahu, datum aj.\n\nJestliže se nashromáždí určitý statisticky významný počet fytocenologických snímků, přistoupí se na vyhodnocování. To se dnes dělá hlavně pomocí počítačových programů. Snímky se většinou zapisují do programu turboveg, který je za určitých podmínek volně stažitelný . Databáze se poté vyhodnocují v dalších programech, např. v programu Juice , stažitelném zdarma.\n\nPro rozlišování jednotlivých společenstev jsou důležité tzv. \"diagnostické druhy\", tedy druhy, jejichž výskyt je koncentrován v dané vegetační jednotce. Dále jsou podstatné \"konstantní druhy\", tedy druhy, které se v dané vegetační jednotce vyskytují s vysokou frekvencí, ale mohou být hojně zastoupeny i v jiných vegetačních jednotkách. \"Dominantní druhy\" jsou druhy, které v dané vegetační jednotce mají často vysokou pokryvnost, ale mohou se vyskytovat i v jiných jednotkách.\n\n\n"}
{"id": "177180", "url": "https://cs.wikipedia.org/wiki?curid=177180", "title": "Nizozemští místodržitelé", "text": "Nizozemští místodržitelé\n\nHabsburské Nizozemí bylo označováno za Španělské Nizozemí před válkou o španělské dědictví a za Rakouské Nizozemí po ní. Rozkládalo se zejména na území dnešní Belgie a zprvu také na území dnešního Nizozemska.\n\nSkupina drobných států (17 různých provincií, které měly vlastní zákony a vlastní ústavu). Jižní provincie (Flandry, Brabantsko) byly výrobcem sukna, rolníci platili velké daně a dávky, což vzbuzovalo bouře a nevole. Severní provincie (Holland, Zeeland, Utrecht) se zabývaly lovem sleďů a obchodem s Pobaltím a s Ruskem, stavěly se zde lodě.\n\nV čele skupiny států byl regent a později generální místodržitel. První regentkou byla Markéta Rakouská, dcera císaře Maxmiliána I. a teta císaře Karla V. Tato velmi vzdělaná a inteligentní žena, která vyrostla na francouzském dvoře a později žila ve Španělsku jako manželka následníka trůnu Jana, vytvořila po vzoru kastilské královny Isabely úřednickou vládu, jejíž členové byli vzdělanci a nikoli šlechtici.\n\nNizozemské provincie byly sjednoceny Karlem V. Po Francouzské revoluci byla nizozemská území pro Habsburky ztracena.\n\n\nV roce 1581 se sjednocené provincie prohlásily republikou, nezávislou na Španělsku.\n\n\n\nSmlouvou z roku 1714 připadla jižní území rakouské linii Habsburků.\n\n"}
{"id": "177182", "url": "https://cs.wikipedia.org/wiki?curid=177182", "title": "Geobotanika", "text": "Geobotanika\n\nTermín „geobotanika“ se dnes užívá ve dvou významech: jedním je staré staré synonymum fytocenologie, druhým, dnes obvyklejším, je chápání geobotaniky jako tzv. ekologické botaniky (angl. „Ecological botany“)\n\n"}
{"id": "177184", "url": "https://cs.wikipedia.org/wiki?curid=177184", "title": "Modřenec", "text": "Modřenec\n\nModřenec (\"Muscari\") je rod jednoděložných rostlin z čeledi chřestovité (\"Asparagaceae\"). Někteří autoři řadí rod modřenec (\"Muscari\") do čeledi liliovité v širším pojetí (\"Liliaceae\" s.l.), dříve se také řadil pod rod hyacintovité (Hyacinthaceae). Někteří autoři vylišují z rodu \"Muscari\" ještě menší rod \"Leopoldia\" Parl., česky modravec. Tento článek pojednává o rodě modřenec v širším pojetí (\"Muscari\" s.l.), včetně rodu \"Leopoldia\".\n\nJedná se o vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou po několika (většinou 2-7) v přízemní růžici, jsou jednoduché, přisedlé, s listovými pochvami. Čepele listů jsou celokrajné, většinou čárkovité, ploché či žlábkovité, často ztlustlé, žilnatina je souběžná. Květy jsou oboupohlavné, jsou v květenstvích, ve vrcholových hroznech. Na bázi květních stopek jsou drobné listeny, někdy však listeny chybí. Okvětí se skládá z 6 okvětních lístků ve 2 přeslenech (3+3), které jsou téměř po celé délce srostlé v baňkovitou až válcovitou okvětní trubku, zpravidla modré, vzácněji bělavé či fialové. U některých druhů (které jsou řazeny někdy do samostatného rodu \"Leopoldia\") jsou na vrcholu hroznu sterilní květy, barevně i tvarově odlišné od fertilních. Tyčinek je 6, jsou srostlé s okvětní trubkou. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJe známo asi 30 druhů, které jsou rozšířeny v Evropě, v jihozápadní Asii a v severní Africe, jinde se vyskytují pouze adventivně.\n\nV ČR rostou 4 druhy z rodu modřenec (\"Muscari\") + jeden nepůvodní. Pouze na jižní Moravě jsou původní druhy modřenec širolistý (\"Muscari botryoides\") a modřenec hroznatý (\"Muscari neglectum\"), jinde v ČR může být zplanělý ze zahrádek. Modřenec hroznatý patří mezi silně ohrožené druhy (C2). Modřenec arménský (\"Muscari armeniacum\") není v ČR původní, ale je často pěstován a hojně zplaňuje. V teplejších oblastech roste modřenec chocholatý neboli modravec chocholatý (\"Muscari comosum\", syn.: \"Leopoldia comosa\") a silně ohrožený druh (C2) modřenec tenkokvětý neboli modravec tenkokvětý (\"Muscari tenuiflorum\", syn.: \"Leopoldia tenuiflora\").\n\nVybrány byly hlavně druhy vyskytující se v Evropě.\n\n\nKvětena ČR: 8 nebo 9 díl\n\n\n \n"}
{"id": "177192", "url": "https://cs.wikipedia.org/wiki?curid=177192", "title": "Iroha", "text": "Iroha\n\nIroha (いろは), nebo také báseň iroha (いろは歌; \"ihoha-uta\") je starší systém řazení japonské slabičné abecedy \"godžúon\" (五十音, dosl. 50 zvuků), který existuje vedle standardního fonologického řazení podle souhlásek stylem \"a ka sa ta na ha ma ja ra wa n\". Báseň je v podstatě pangramem, který v sobě obsahuje každou slabiku abecedy právě jednou. Těchto slabik ovšem není 50, jak by se mohlo zdát z názvu \"godžúon\", ale 48, přičemž dvě z nich, \"wi\" (ゐ) a \"we\" (ゑ) se dnes již nepoužívají a nezvučné \"n\" (ん) je zastoupeno pouze jako slabika \"mu\" (む). V některých verzích se tak \"n\" ještě speciálně dopisuje jako poslední slabika básně.\n\nIroha, sepsaná neznámým autorem (spekuluje se o autorství mnicha Kúkaie) někdy během období Heian (794–1179), je ceněna nejen jako dokonalý pangram, ale i po stránce umělecké je jí přisuzována vysoká kvalita. Odráží buddhistické smýšlení šlechty a kléru té doby, především koncept pomíjivosti a prázdnoty.\n\nText básně v hiraganě:\nいろはにほへと\nちりぬるを\nわかよたれそ\nつねならむ\nうゐのおくやま\nけふこえて\nあさきゆめみし\nゑひもせす\nPřepis do latinky:\n\nV standardním přepisu využívajícím japonských znaků spolu s hiraganou bývá na příslušných místech textu vyznačena znělá výslovnost takzvaným \"nigori\" (dva krátké tahy v pomyslném pravém horním rohu grafického pole znaku hiragany). Takový text vypadá následovně:\n色は匂へど\n散りぬるを\n我が世誰ぞ\n常ならむ\n有為の奥山\n今日越えて\n浅き夢見じ\n酔ひもせず\nČeský překlad:\n\nIroha byla až do reforem Meidži využívána jako systém pro řazení slabičných abeced, podobně jako západní abeceda pro řazení latinky. Se systematizací jazykových pravidel japonštiny se od tohoto řazení upustilo, dodnes je však v Japonsku možné se se systémem iroha setkat, např. při číslování sedadel v divadlech, číslování odstavců v některých textech, udávání horizontálních souřadnic ve hře go, notovém zápisu pro tradiční hudební nástroje, apod.\n\nMezi podobné, přestože ne tak dokonalé pangramy pro řazení japonských abeced patří báseň \"amecuči\" (あめつちの歌), báseň \"torina\" (とりな歌) a další.\n\n"}
{"id": "177193", "url": "https://cs.wikipedia.org/wiki?curid=177193", "title": "Džibutská hymna", "text": "Džibutská hymna\n\nHymna Džibutska byla složena v roce 1977 po získání nezávislosti na Francii. Text složil Aden Elmi a autorem hudby je Abdi Robleh. Je napsána v somálštině.\n\n"}
{"id": "177196", "url": "https://cs.wikipedia.org/wiki?curid=177196", "title": "Utva", "text": "Utva\n\nUtva také zvaná Šingirlau nebo Čingirlau ( , nebo ) je řeka v Západokazašské oblasti v Kazachstánu. Je 290 km dlouhá. Povodí má rozlohu 6 940 km².\n\nJe levým přítokem Uralu.\n\nZdroj vody je převážně sněhový. Vyšší vodní stav nastává na jaře, zatímco v létě místy vysychá. Průměrný roční průtok vody u obce Grigorjevka je 3,8 m³/s, maximální 227 m³/s a minimální 0,19 m³/s. Zamrzá v listopadu a rozmrzá v polovině dubna.\n\nVyužívá se na zavlažování a zásobování vodou.\n"}
{"id": "177198", "url": "https://cs.wikipedia.org/wiki?curid=177198", "title": "Black Velvet", "text": "Black Velvet\n\nBlack Velvet \"(Černý samet)\" je nejznámější píseň kanadské zpěvačky Alannah Myles, kterou napsali David Tyson a Christopher Ward.\n\nPíseň vyšla v roce 1989, ale až 24. března 1990 se dostala na první místo nejprestižnější hitparády Billboard Hot 100.\n\nText je krátký popis ze života Elvise Presleyho.\n"}
{"id": "177202", "url": "https://cs.wikipedia.org/wiki?curid=177202", "title": "Chorologie", "text": "Chorologie\n\nChorologie (neboli areálová fytogeografie) může být:\n"}
{"id": "177204", "url": "https://cs.wikipedia.org/wiki?curid=177204", "title": "Václav Solín", "text": "Václav Solín\n\nVáclav Solín (24. srpna 1527 v Drahotuších – 5. června 1566 v Třebíči) byl knězem Jednoty bratrské, hudebníkem a spisovatelem.\n\nRoku 1557 byl na synodu ve Slížanech ordinován na kněze. Byl jedním z prvních spolupracovníků ivančické tiskárny a do počátku roku 1564 jejím správcem. Jako korektor se již v roce 1561 podílel na vydání \"Šamotulského kancionálu\" a v roce 1564 také tzv. \"Ivančického kancionálu\", o němž zaznamenal záhajení a ukončení tiskových prací (2. prosince 1562 – 17. února 1564). Částečně spolupracoval i na prvním vydání Blahoslavova překladu Nového zákona, vytištěného v roce 1564 v Ivančicích. Před dokončením obou tisků z neznámých důvodů Ivančice opustil a od ledna 1564 až do své smrti působil jako správce bratrského sboru v Třebíči. V roce 1565 se společně s budoucím biskupem Ondřejem Štefanem jako doprovod zástupců bratrské šlechty účastnil deputace do Vídně, vyslané k pohřbu českého krále Ferdinanda I. a k audienci u Maxmiliána II.\n\nV dubnu 1559 se Václav Solín účastnil v Ivančicích rozmlouvání zástupců Jednoty bratrské se slavkovskými křtěnci, o němž zanechal pod názvem \"Summa rozmlouvání mezi bratřími a novokřtěnci slavkovskými\" zprávu v desátém svazku sbírky bratrských pramenů \"Acta Unitatis fratrum\".\n\nSvůj podíl na některých tiscích vyjadřoval monogramem V.S., jako v případě \"Šamotulského kancionálu\", pro nějž vytvořil dřevořezový portrét Mistra Jana Husa. V tomto kancionále jsou také otištěny čtyři Solínovy písně: „Aj všickni křesťané milí“ (F.IV.), „Jezu Kriste, náš přeslavný králi“ (G.XIII.), „O všickni lidé, kdožkoli touto cestou jde“ (F.III.) a „Važmež věrní nábožně smrt Kristovu nevinnou“ (F.IX.).\n\nDříve byl pokládán za autora tištěného spisu \"Muzika, to jest Zpráva k zpívání náležitá\" (druhé vydání z roku 1561), který vyšel pod pseudonymem Jana Josquina. Následující badatelé však tuto hypotézu odmítli.\n\n"}
{"id": "177207", "url": "https://cs.wikipedia.org/wiki?curid=177207", "title": "Asociace (fytocenologie)", "text": "Asociace (fytocenologie)\n\nAsociace (associatio) je ekologický termín, který označuje výrazný typ rostlinného společenstva s určitým floristickým složením. Poprvé byl specifikován a vysvětlen zakladatelem fytogeografie Alexandrem von Humboldtem v roce 1805.\nV dnešním pojetí se jedná o nejnižší hlavní úroveň (rank) fytocenologických jednotek. Její nejbližší hlavní nadřazenou jednotkou je svaz. Jméno asociace se tvoří z vědeckého názvu rostlinného druhu (nebo názvu dvou druhů oddělené spojovníkem) a přidává se koncovka -etum. Příklad: \"Galio sylvatici-Carpinetum betuli\" Oberdorfer 1957. Za jménem se uvádí autor jména a rok, kdy ho popsal. Nomenklatura syntaxonů včetně jmen asociací se řídí podle Mezinárodního kódu fytocenologické nomeklatury.\n"}
{"id": "177212", "url": "https://cs.wikipedia.org/wiki?curid=177212", "title": "Prefektura Hirošima", "text": "Prefektura Hirošima\n\nPrefektura Hirošima (: 広島県, \"Hirošima-ken\") je jedna ze 47 prefektur Japonska. Nachází se v regionu Čúgoku (中国地方) na ostrově Honšú. Hlavním městem je Hirošima.\n\nPrefektura má rozlohu 8 479,03 km² a k 1. lednu 2008 měla 2 874 788 obyvatel.\n\nÚzemí kolem Hirošimy, dříve rozdělené na provincie Bingo (備後) a Aki (安芸), bylo obchodním a kulturním centrem již od počátku dnes známých japonských dějin. Hirošima je tradičním centrem regionu Čúgoku a byla sídlem klanu Móri (毛利氏) až do bitvy u Sekigahary (関ヶ原 - Sekigahara).\n\nPrefektura Hirošima leží uprostřed regionu Čúgoku na pobřeží Vnitřního moře naproti ostrovu Šikoku. Většina jejího povrchu je pokryta horskými hřebeny táhnoucími se směrem k prefektuře Šimane. Ale při pobřeží vytvářejí řeky úrodné planiny. K prefektuře rovněž patří velké množství malých ostrovů ve Vnitřním moři. Vzhledem k uzavřenosti Vnitřního moře je podnebí prefektury velmi mírné.\n\nV prefektuře Hirošima se nachází 14 velkých měst (市, ši):\nV prefektuře Hirošima leží dvě památky zapsané na Seznamu světového dědictví UNESCO:\n\n"}
{"id": "177213", "url": "https://cs.wikipedia.org/wiki?curid=177213", "title": "Krab", "text": "Krab\n\nKrab může znamenat:\n"}
{"id": "177214", "url": "https://cs.wikipedia.org/wiki?curid=177214", "title": "Barito", "text": "Barito\n\nBarito ( ) je řeka na jihu ostrova Borneo v provinciích Jižní a Střední Kalimantan v Indonésii. Je přibližně 880 km dlouhá.\n\nPramení na jižních svazích Mullerova hřbetu. Na horním toku se nacházejí peřeje a vodopády. Na dolním toku teče přes silně bažinatou rovinu. Před ústím je propojená průtoky s okolními řekami a vytváří deltu. Ústí do Jávského moře.\n\nVysoký vodní stav má po celý rok.\n\nVodní doprava je rozvinutá na středním a dolním toku. Na jednom z ramen delty leží město Banjarmasin.\n"}
{"id": "177218", "url": "https://cs.wikipedia.org/wiki?curid=177218", "title": "Letadlové soustavy", "text": "Letadlové soustavy\n\nLetadlové soustavy tvoří součást konstrukce letadla. Zabezpečují některé funkce související s provozem letadla.\n\nLetadlové soustavy dělíme na silové soustavy a soustavy vybavení letadla\n\nSilové soustavy přeměňují část mechanické energie pohonné jednotky v jiný druh energie, kterou přenášejí na místo potřeby a zde jí opět mění v mechanickou, která je většinou využita k ovládání části draku (např. vysunutí a zasunutí podvozku, vztlakových klapek apod.)\n\nSilové soustavy obsahují:\nMezi silové soustavy patří:\n\ndo soustav vybavení letadla patří: \n\n"}
{"id": "177223", "url": "https://cs.wikipedia.org/wiki?curid=177223", "title": "Taylor Dayne", "text": "Taylor Dayne\n\nTaylor Dayne (*7. března 1962 Baldwin, New York) je americká zpěvačka, herečka a tanečnice, která se vlastním jménem jmenuje Leslie Wunderman.\n\nDo povědomí lidí se Taylor zapsala koncem 80. let, kdy rozjela svou hudební kariéru a na začátku roku 1990 už okupovala přední příčky hitparád. V USA i jinde na světě patří dodnes k velmi oblíbeným interpretkám.\n\nProfesionálnímu zpěvu se začala Taylor věnovat po dokončení studia na střední škole, kdy začala zpívat v rockových kapelách \"Next\" a \"Felony\". Nicméně ani jedna z kapel neprorazila, proto se po skončení vysoké školy vydala na dráhu sólové zpěvačky. Smlouvu podepsala u nahrávací společnosti Arista Records a svou první píseň nazvanou \"Tell It To My Heart\" vydala v roce 1988. Píseň se dostala na první místo v hitparádách mnoha zemí, včetně Německa.\nV USA se nejznámější písní stal singl Love Will Lead You Back.\n\nNedávno Taylor vystoupila po boku Eltona Johna ve prospěch nadace \"We Are Family Foundation\". Jako herečka hrála na broadway v divadle v muzikálu Eltona Johna Aida. Zahrála si i ve filmu a to konkrétně ve snímcích \"Fool’s Paradise\" (1997) nebo Stag.\n\nCelkově během své kariéry prodala více než 25 milionů kusů alb a 50 milionů kopií singlů.\n\n"}
{"id": "177227", "url": "https://cs.wikipedia.org/wiki?curid=177227", "title": "Suomenlinna", "text": "Suomenlinna\n\nSuomenlinna (dříve Sveaborg) je námořní obranná pevnost, rozkládající se na osmi dodnes obydlených ostrovech před vjezdem do přístavu finského hlavního města Helsinky a má současně i statut předměstí Helsinek. Pět ostrovů (Kustaanmiekka, Pikku Mustasaari, Iso Mustasaari, Länsi-Mustasaari a Susisaari) je spojeno několika mosty (další tři jsou Särkkä, Lonna a Pormestarinluodot). Plocha všech ostrovů činí 0,8 km², žije zde kolem 850 obyvatel.\n\nPevnost se začala budovat roku 1748 (Finsko bylo tehdy ještě součástí švédského království), když Petr Veliký založil Petrohrad a pevnost Kronštadt a začal si tím nárokovat vliv v Baltickém moři. Pro svůj význam byla pevnost často nazývána Gibraltarem severu. Při obsazení Finska ruskou armádou v roce 1808 připadla pevnost Rusku až po dohodnuté kapitulaci. Součástí Finska se stala až roku 1918, tedy rok po vyhlášení nezávislosti; byla totiž využívána bělogvardějci jako vězení.\n\nOstrovy, které jsou velice snadno dosažitelné z Helsinek, jsou oblíbeným turistickým cílem; na ostrovech existuje několik muzeí (částečně ve volné přírodě), řada umělců zde provozuje svá studia.\n\nSvé dnešní jméno Suomenlinna (česky \"Finský hrad\") dostala pevnost až po získání nezávislosti, setkat se však lze i s původním švédským názvem Sveaborg (česky \"Švédský hrad\"). Roku 1991 byl komplex staveb zařazen na listinu světového kulturního dědictví UNESCO.\n\nAmerický spisovatel George R. R. Martin napsal jako student povídku o kapitulaci pevnosti, ke které došlo v roce 1808 pod názvem \"Pevnost\" (anglicky \"The Fortress\"). Povídka byla později publikovaná v prvním dílu sborníku povídek \"Dreamsongs: Volume 1\" v roce 2007. Kniha vyšla v češtině v roce 2018 pod názvem \"Snové písně, svazek první\".\n\n\n"}
{"id": "177228", "url": "https://cs.wikipedia.org/wiki?curid=177228", "title": "Kostel na Temppeliaukio", "text": "Kostel na Temppeliaukio\n\nTemppeliaukio, finsky Temppeliaukion kirkko, je neobvyklý, moderní skalní kostel, vytesaný ve skále v helsinské čtvrti Töölö ve Finsku.\n\nStavba kostela, který projektovali architekti Timo Suomalainen a Tuomo Suomalainen, byla dokončena v roce 1969. Vlastní chrámová místnost je vytesána v žulové skále, která byla pomocí náloží roztříštěna a vyhloubena. Stěny, vysoké 5 až 8 metrů, tvoří jen nahrubo opracovaná žula. Prostor je uzavřen kopulovitou měděnou střechou se 180 okny, které do kostela vpouštějí denní světlo (celková výška je 13 metrů).\n\nMimo evangelických bohoslužeb se zde konají koncerty (místnost má vynikající akustiku).\n\nKostel je považován za jedinečný příklad architektonického expresionismu šedesátých let 20. století a je cílem mnoha turistů (kolem půl milionu návštěvníků ročně).\n\nTento kostel byl postaven na místě, kde měl původně stát kostel klasického provedení, jehož stavba byla přerušena v roce 1939 Zimní válkou. Tuto událost připomíná pamětní deska na vnější straně skály.\n\nV roce 1931 požádala farní rada města Helsinki o možnost výstavby kostela na skalnatém podloží v místě zvaném Aukioksi. Na tomto místě měl být postaven velký kostel nezávislé církve s názvem Töölön. V září 1932 byl schválen záměr výstavby kostela. Stavba měla být zahájena v roce 1933 podle vítězného projektu, jednoho z 57 podaných. První cena nebyla udělena. Dvě druhá místa obsadili se svými projekty architekti Kai a Dag Englund a projekt architekta Larse Björka. Architekti představili projekty pro výstavbu tradičního kostela s vysokou věží a kostelní lodí za ní. Třetí místo, v architektonické soutěži, bylo přiznáno architektům Hytönen Aarneovi a Risto-Veikko Luukkonenovi, kteří navrhli vysokou zeď prodlouženou v celé délce kostelní lodi.\n\nVýsledek soutěže však neuspokojil požadavky architektury a tak dále probíhala diskuse se zástupci Helsinek a finskou asociací architektů.\nV květnu roku 1936 bylo vyhlášena nová soutěž, která skončila v září téhož roku a bylo podáno 23 návrhů. Opět nebyla udělena první cena. Na druhém místě byli oceněn architekt Martti Välikangas a dvojice architektů Toivo Aarne a Toivo Paatela. Na třetím místě se umístil návrh Johan Sigfrid Sirénina (1889-1961) s návrhem kostela ve stylu katedrály. I když se jeho projekt umístil až na třetím místě, nejlépe vyhovoval požadavkům církve a byl přijat k realizaci.\n\nStavba, ražení základů, začala v listopadu 1939, ale Zimní válka přerušila výstavbu po třech dnech. Po válce byly učiněny pokusy o dostavbu kostela ale bez úspěchu. Po válce se výrazně změnil architektonický styl nezávislé církve a v roce 1959 bylo definitivně rozhodnuto o ukončení stavby tohoto kostela podle projektu Johan Sigfrid Sirénina, který byl drahý a architektonicky již zastaralý.\n\nPozději byla na tomto místě umístěna pamětní deska s tímto textem:\n\nPotřetí byla otevřená architektonická soutěž na výstavbu kostela vyhlášena 8. srpna 1960 s podáním návrhů do 15. ledna 1961. Jedním z požadavků bylo začlenění kostela do Temppeliaukio parku a velkoprostorová vize prostranství, kde měla být zachována i skála. V termínu bylo podáno 67 návrhů. Výsledky soutěže byly vyhlášeny 19. dubna 1961. Na rozdíl, od předchozích dvou soutěží, byl jednomyslně přijat návrh \"skalního (kamenného) kostela\", který navrhli architekti, bratři Timo a Tuomo z Finska. Vítězný návrh zachování skalnatého prostranství je možno popsat jako skalní hala zapuštěná doprostřed náměstí.\n\nDruhé místo obsadil návrh architekta Eero Eerikäinena a studenta architektury Jukka Salokariho s návrhem \"Sanctitas\". Tento návrh vysoké církevní budovy měl být dominantou náměstí.\n\nTřetím místem byl oceněn návrh \"Zdi\", jehož autorem byl Ahti Korhonen. Tento návrh byl v soutěži již podruhé.\n\nVítězný návrh bratrů Timo a Tuomo Suomalainenových byl jednomyslně přijat všemi členy poroty. Návrh skalního (kamenného) kostela byl porotou komentován takto:\n\n\"'Návrh vychází z křivky terénu, stejně jako v minulosti, určenému pro stavbu kostela ale se zachováním původního rázu místa. Tím, že je kostel navržen jako nízký kruhový prostor, zapuštěný do terénu, je dosaženo dojmu, že linie skály plynule přechází do linie kostela a tvoří souvislou siluetu. Celkové řešení je citlivě přizpůsobeno původnímu terénu, vstup do prostor kostela je pod úrovní ulice a je tunelem spojen s kostelními prostory. Finský a Švédský styl je vzájemně propojen. Vnitřní uspořádání kostela je v zásadě správně vyřešeno, ale detailně rozčleněné, přitom návrh potřebuje některé úpravy. Například více přiblížit interiér potřebám církevního kostela, snížit objem potřebné těžby kamene a zkrátit vstupní tunelový prostor. Interiér kostela je velmi citlivý na osvětlení. Konstrukce prosvětlené střechy bude vyžadovat další technické řešení a návrh. Umístění zvonice nebude řešeno vyzvednutím nad terén.\"\n\nS odkazem na stanovisko rady na přelomu let 1932 – 1933 hodnotící návrh neúspěšného účastnila soutěže Pauli E. Blomstedta … obě díla jsou si ekvivalentní, Blomstedtovo i plány bratrů Suomalainenových, kde hlavní roli hraje finský kámen, avšak v různém použití. P. E. Blomstedt chce použít kámen maximálně úsporně a s minimálními úpravami. Jeho plány a kresby jsou uchovány v muzeu . Umělecký dojem P. E. Blomstedtova projektu je v kontrastu s okolními budovami. Finští bratři naopak zdůrazňuje přírodní formu stavby ve skále se střešní kopulí – sakrální starověké struktury. Oba návrhy v tomto používají stejný prvek, chirurgicky přesný spirituismus. Dóm kostela (loď) jsou však zcela odlišné. Blomstedtův návrh je jednoduchý, tvořený matnými skleněnými dlaždicemi se zdůrazněním technického řešení, čistě přírodní antiteze. Stávající provedení bratrů je evidentně odlišné, prostor obepnutý skálou, ale s velkým volným prostorem , snažící se kombinovat vnější i vnitřní prostor jako svobodu i pocit bezpečí.\n\nTěžba kamene při stavbě je u obou projektů zcela odlišná. P. E. Blomstedt těží kámen proto, aby mohl kostel postavit . Bratři Suomalainenovi těží kámen, aby uvolnili místo pro kostel, nízký výškou, ale v nejcennějším místě – uprostřed. Taktéž jejich cílem bylo vidět hotový skalní kostel.\nChrámové náměstí se v 60. letech se stalo střediskem názorových sporů o kostel, a to po celých devět let. Rázem po schválení vítězného projektu se vyrojilo mnoho kritických ohlasů, jak z řad církve, tak i hlasů upozorňující na špatnou investici. Stejný byl ale i počet příznivců projektu. Situace vedla k reformování projektu ze dvou třetin, avšak tvar a velikost haly zůstala nezměněna.\n\nJedním ze sporných bodů bylo použití betonu na vnitřní stěny nebo ponechání přírodního rázu vzniklého lomem kamene .\n\nPro řešení sporných bodů byla sestavena skupina odborníků z různých oborů . Na řešení akustiky prostoru se podílel Mauri Parjo, dirigent Paavo Berglund (specialista na akustiku hudebních sálů) i samotní bratři. Problémem byla akustika oblé kopule i samotných stěn. Bratři museli upravit strukturu kopule pro potřeby akustiky. Ohledně stěn, místo betonových bloků různé velikosti po obvodu byl ponechán lámaný kámen, který se ukázal pro akustiku jako vhodnější a zároveň vzhledově zajímavý. Před konečným rozhodnutím o provedení interiéru si nechal realizační výbor předložit stanoviska odborníků a schválil myšlenku skalní stěny .\n\nVýstavba byla započata v únoru 1968. Práce šla dobře, i když stavba kostela stále vyvolávala smíšené pocity. Kamenný chrám byl slavnostně otevřen 28. září 1969 a pojmenován \"Taivallahden kirkko\". V roce 1971 byl přejmenován na dnešní název \"Temppeliaukion kirkoksi\" – kostel na Chrámovém náměstí.\n\nCena investice představovala 4 mil. finských marek, to je přibližně jako jedna základní škola v Helsinkách .\n\nMístem, kde byl vyhlouben základní kámen, se vstupuje do tunelu, vedoucího v úrovni ulice do nitra skály. Volný prostor – oválný sál kostela – je osvětlen denním světlem. Skalní stěna je osvětlena různě širokými světelnými pruhy procházejícími skrz prosklenou plochu střechy. Prosklenná plocha střechy je dělena na 180 různě dlouhých skleněných pruhů, vyvolávajících sakrální dojem. Vrchol kopule je podepřen stejným počtem železobetonových podpěr. Tvar kopule je propočítán tak, aby rozděloval množství dopadajícího světla podle významnosti osvětleného místa – nejvíce oltář s křížem – nejprestižnější místo, pak dóm se starými skalními trhlinami. Dóm a galerie jsou obloženy ohnutými měděnými pásy, na zemi je leštěný beton. Konstrukce galerie je ze železobetonu, stejně tak kazatelna, sakristie i technické zázemí.\n\nPodle původního projektu jsou barvy interiéru složeny z odstínů žuly: červená, modrá a červená a šedá. Kříž, stojany pro svíce a křestní mísu vykoval umělec Kauko Moisio. Textilní dekorace navrhl Tellervo Strömmer. Mistr Veikko Virtanen vyrobil varhany s 43 hlasy a 3001 píšťalou a nesou jeho rukopis.\n\nCelý dóm je schopen pojmout 940 lidí. Část sedadel je umístěna na galerii a má tři další důležité funkce. Galerie rozděluje kmitání zvukových vln a celkově zlepšuje akustiku, taktéž odděluje zvuky z chodby. Kromě toto zajišťuje galerie výměnu vzduchu v prostoru, přivádí čerstvý a odvádí vnitřní vlhký vzduch. Prosakující voda je odváděna kanály pod podlahou do odpadního potrubí. Na okraji, ve druhém patře, je umístěn farní sál, v němž může být ubytováno až 130 lidí.\n\nSpolečně s církví je kostel využíván i k akcím, které nejsou náboženského charakteru. Pro svoji vynikající akustiku a ojedinělé prostředí se hodí k pořádání koncertů.\n\nChrám nemá klasické zvony, ale náhradní vyzvánění realizoval profesor Taneli Kuusiston pomocí pásů reproduktorů uložených ve vnější kamenné zdi kostela.\n\nSkalní kostel v Helsinkách je vyhledávaným turistickým místem návštěvníků z celého světa. Ročně jej navštíví přes půl milionu lidí .\n\nV roce 2004 se kostel na Chrámovém náměstí stal chráněnou budovu.\n\n\n"}
{"id": "177231", "url": "https://cs.wikipedia.org/wiki?curid=177231", "title": "Namnice", "text": "Namnice\n\nOsada Namnice leží na silnici III/0193 cca 2 km západně od obce Chrást, jejíž je součástí, mezi městy Březnice a Rožmitál pod Třemšínem nedaleko pohoří Brdy. Farnost Třebsko. V současné době stojí v osadě 12 domů, z toho 11 obydlených trvale nebo rekreačně. V roce 2011 zde trvale žilo 21 obyvatel.\n\nPrvní písemná zmínka o vesnici pochází z roku 1379.\n\nVesnice patřila ve 14. století k arcibiskupskému zboží příbramskému. Roku 1379 tu bylo čtyři a půl lánu pozemků bez jednoho jitra a 11 držitelů. Podle drahenického urbáře museli držitelé vykonávat ročně dva dny ruční roboty o senách a platit poplatek ve výši pravděpodobně 10 grošů z jednoho lánu. Jedna z prvních písemných zmínek o osadě pochází z doby vlády císaře Rudolfa II.: \"„Janovi Vrabskemu na Drahenicich, vsi Poříčí hořejšího a dolejšího, vsi Chrastu, vsi Namnice a jednoho mana v Rástelich, kterýž platu žádného neplati, což vše ku panství našemu Příbramskému náleží, s dědinami, lukami, porostlinami sedlskými, s platy, robotami, s krčmou a potokem při vsi Poříčí ležícím, s lidmi osedlými i neosedlými etc. prodaných za 1300 kop gr. c.“\"\n\nJeště v roce 1654 patřily Namnice k Příbrami, v té době tu žili 4 dříve usedlí a 2 nově usedlí. později, v neznámé době, byly přikoupeny k Drahenicům. Roku 1770 zde bylo osm čísel, v roce 1885 12 čísel a 70 obyvatel. Politicky patřila osada Namnice v roce 1850 pod obec Chrasť v okrese Březnice, roku 1869 se stala osadou obce Přední Poříčí v okrese Blatná, v letech 1880–1890 opět osadou obce Chrásť v okr. Blatná. To trvalo – i po přejmenování obce na Chrást – až do roku 1961, tehdy došlo k začlenění do okresu Příbram. Od 1. ledna 1980 do 23. listopadu 1990 po sloučení s obcí Březnice v okrese Příbram se Namnice spolu s Chrástem staly částí obce Březnice, od 24. listopadu 1990 se Chrást se svými osadami osamostatnil.\n\nJeště v roce 1890 měla Namnice 83 obyvatel, zatímco v roce 2007 již jen 19. V roce 1924 vznikl sbor dobrovolných hasičů, který působí dodnes.\n\nNamnice jsou v současnosti zemědělskou a rekreační vsí s předpokladem dalšího rozvoje. Program Evropské unie SAPARD umožnil vybudovat řadu nových komunikací. Každé číslo popisné je napojeno na obecní vodovod a má vlastní čistírnu odpadních vod. Vsí probíhají cyklostezky s kvalitním živičným povrchem. Návštěvu je možné spojit s prohlídkou Památníku Antonína Dvořáka v nedaleké obci Vysoká u Příbramě. Koncem roku 2007 zřídila obec v opuštěném statku provoz na výrobu dřevěných štěpků k topení. Koupila mobilní stroj na drcení dřeva až do průměru 30 cm. S ním je možné zpracovávat dřevní hmotu i například v lese, podél silnic apod. Místní občané tak získali možnost zvýhodněného nákupu paliva z obnovitelných zdrojů energie, biomasy.\n"}
{"id": "177233", "url": "https://cs.wikipedia.org/wiki?curid=177233", "title": "Vladimír Dolejš", "text": "Vladimír Dolejš\n\nVladimír Dolejš (* 17. června 1950 České Budějovice) je motoristický publicista, producent televizních a audiovizuálních děl, autor mnoha televizních pořadů z oblasti motorismu a několika knižních publikací z motoristického sportu.\n\nPo maturitě na Střední všeobecně vzdělávací škole v Českých Budějovicích nastoupil 19. srpna 1968 jako novinářský elév v Československém rozhlase v Českých Budějovicích. Po studiu na někdejší Fakultě sociálních věd a publicistiky Univerzity Karlovy v Praze (1969–1974) spolupracoval jako externista s Československou televizí, později jako redaktor.\n\nV Československé a České televizi působil v letech 1974–1998 jako redaktor, scenárista, moderátor a režisér pořadu Auto Moto Revue, dramaturg a komentátor sportovních a motoristických přímých přenosů a záznamů, dramaturg, scenárista a režisér dokumentárních motoristických pořadů, moderátor sportovních částí zpravodajských pořadů a pořadu Branky, body, vteřiny.\n\nPo odchodu z České televize působil jako producent, scenárista, režisér a moderátor pořadu Motorsport TV3 pro televizní stanici TV3, totéž vykonával pro pořad MoDoRevue stanice TV Praha a záznamy sportovních motoristických pořadů Galaxie Sport. Působil jako komentátor českého vysílání televizní stanice Eurosport. Publikoval a publikuje řadu materiálů s převážně motoristickou tematikou v denním, odborném i dalším periodickém a neperiodickém tisku, rozhlasových stanicích a na Internetu. Od roku 2013 působí v redakci Motorsport revue, kde publikuje videoreportáže ze závodů rally a dalších motoristických akcí, vlastní testy automobilů apod.\n\n\n"}
{"id": "177247", "url": "https://cs.wikipedia.org/wiki?curid=177247", "title": "Megalitické chrámy na Maltě", "text": "Megalitické chrámy na Maltě\n\nMegalitické chrámy na Maltě z historického období neolitika patří k nejznámějším památkám bohaté historie Malty. Sedm těchto sakrálních staveb bylo dáno na seznam Světového dědictví organizace UNESCO.\n\nCelkem je známo kolem 45 staveb, ovšem jen několik málo je jich dobře zachovalých. Vznik nejstarších se datuje na období kolem 4100 př. n. l.\n\nO účelu chrámů byly vedeny dlouhé spekulace. Dnes se vychází z toho, že se jedná o obřadné, sakrální stavby, které plnily mimo jiné i úlohu zprostředkováni věšteb. Zachovány jsou i obřadní oltáře a obětní prostory. Půdorys chrámů se dobou měnil, většinou se jedná o eliptické, lehce konkávní a spolu spojené místnosti; předpokládá se, že místnosti byly pokryty střechou (dřevěné trámy, došky atp.). Vznik nejstarších se datuje na období kolem 4100 př. n. l. Několik chrámů bylo dáno na seznam Světového dědictví organizace UNESCO.\n\nK nejzachovalejším chrámům patří:\n\nK dalším chrámům patří: Ta' Hagrat, Skorba, Borg In-Nadur, Tal-Quadi, Tas-Silg, Ta' Marziena, Santa Verna a další.\n\n\n"}
{"id": "177249", "url": "https://cs.wikipedia.org/wiki?curid=177249", "title": "Měsíčník svítivý", "text": "Měsíčník svítivý\n\nMěsíčník svítivý (\"Mola mola\") je mořská ryba z čeledi měsíčníkovitých.\n\nŽije na volném moři mírného a tropického Atlantského, Tichého a Indického oceánu.\n\nPrůměrná váha dospělého jedince je 247–1000 kg, maximální hmotnosti jsou i přes 2000 kg. Rekordní jedinec měřil na výšku 3,2 metru, na délku 3,3 metru a vážil asi 2300 kilogramů. Měsíčníci se od ostatních ryb odlišují zploštělým kruhovitým tělem, které je dozadu vyklenuté a zakončené řadou přívěsků, které představují jakýsi druh ocasní ploutve. Hřbetní ploutev a řitní ploutev jsou úzké a velice vysoké. Prsní ploutve jsou okrouhlé, břišní ploutve chybějí. V malých ústech je v každé čelisti po páru zubů srostlých v destičku, které vytvářejí typický zobákovitý útvar.\n\nMěsíčník svítivý se živí hlavně živočišným planktonem, medúzami a menšími druhy korýšů a ryb.\n\nMěsíčníci jsou zřídkakdy drženi v chovech zoologických akvárií vzhledem k náročnosti jejich chovu. Jsou k nalezení v některých asijských akváriích, zejména japonských. Měsíčníky chovají například i akvária v Lisabonu, Barceloně, ve Valencii a v dánském Hirtshalsu.\n\n"}
{"id": "177255", "url": "https://cs.wikipedia.org/wiki?curid=177255", "title": "Karel Hausenblas", "text": "Karel Hausenblas\n\nProf. PhDr. Karel Hausenblas, DrSc., (16. listopadu 1923 Benešov – 5. července 2003 Volyně) byl český jazykovědec, bohemista, profesor českého jazyka na Filozofické fakultě Univerzity Karlovy. Zabýval se stylistikou.\n\n\n"}
{"id": "177264", "url": "https://cs.wikipedia.org/wiki?curid=177264", "title": "Alexandr Stich", "text": "Alexandr Stich\n\nAlexandr Stich (10. března 1934 Nitra, Slovensko – 26. ledna 2003 Praha, ČR) byl český jazykovědec a literární historik, bohemista, od roku 1992 profesor české literatury na Filozofické fakultě Univerzity Karlovy v Praze.\n\nV letech 1952 až 1957 na Filozofické fakultě UK vystudoval bohemistiku a slavistiku. Potom působil na Ústavu pro jazyk český, odkud musel odejít v roce 1974. V sedmdesátých a osmdesátých letech pracoval v nakladatelství Československý spisovatel, kde uspořádal několik vydání českých spisovatelů, většinou pod cizím jménem. V roce 1990 se vrátil na Filozofickou fakultu, kde působil až do smrti na Katedře českého jazyka a teorie komunikace. V roce 1991 byl jmenován docentem a o rok později profesorem české literatury. Byl proti zmasovění studia na Univerzitě Karlově, nechtěl z ní dělat \"Karlovu měšťanku a diplomy rozdávat rovnou\". Sám sebe označoval za elitáře.\n\nAlexandr Stich se specializoval na zkoumání baroka a jeho literatury a jazyka, dějiny české literatury 19. a poč. 20. století (Karel Havlíček Borovský, František Halas, Jan Neruda), na českou slovotvorbu a na otázky textologie a editologie. Specifickým přínosem A. Sticha je koncept tzv. \"lingvoliterární historie\", de facto pojmu příbuznému intertextualitě. Lingvoliterární historie má sledovat a zkoumat konotace a významy uchovávané v jazyce (slovní spojení, styl atd.) a migrující mezi literárními díly. Stich tak upozorňoval na podle něj zhoubné odtržení literární vědy a jazykovědy.\n\nAlexandr Stich byl nadšeným cyklistou, i ve vyšším věku jezdil po Praze na kole.\n\n\n"}
{"id": "177265", "url": "https://cs.wikipedia.org/wiki?curid=177265", "title": "Barrow", "text": "Barrow\n\nBarrow může znamenat:\n\n"}
{"id": "177279", "url": "https://cs.wikipedia.org/wiki?curid=177279", "title": "Husovice", "text": "Husovice\n\nHusovice (německy \"\") jsou městská čtvrť na severu statutárního města Brna. Její katastrální území má rozlohu 1,32 km². Původně samostatné město bylo k Brnu připojeno v roce 1919, od 24. listopadu 1990 je součástí samosprávné městské části Brno-sever. Žije zde přibližně 6600 obyvatel.\n\nZástavba Husovic se rozkládá na pravém (západním) břehu Svitavy.\n\nHusovice, jež mají převážně městský charakter, se skládají z více částí. Jednak je to nízko položená a až na výjimky rovinatá jižní část s velice hustou pravidelnou městskou zástavbou, v níž se nachází zdejší kostel Nejsvětějšího srdce Páně, trolejbusová vozovna Dopravního podniku města Brna a v Dukelské ulici secesní budova zdejší sokolovny, jakož i řada menších obchodů. Tato část je na severu ohraničena Provazníkovou ulicí, kde sousedí jednak se západněji položenou oblastí mezi Provazníkovou a Kohoutovou ulicí, v níž se nachází několik panelových domů, pak také s východněji položenou oblastí s řidší nepravidelnou zástavbou původní vesnice, s níž na severozápadě sousedí výše položená rodinná zástavba ulic Klidná, Míčkova, Lozíbky, Nouzová a Slezákova. Severně od této části se nachází někdejší dělnická kolonie „Písečník“. Nejsevernější část dnešních Husovic představují několikapatrové činžovní domy s plochými střechami na východní straně Soběšické ulice.\n\nHusovice, vzniklé ve 13. století (první písemná zmínka je k roku 1264), byly dlouho malou vesnicí. Původně se jednalo o zeměpanskou ves, jejíž pozemky se brzy začaly dostávat do vlastnictví brněnských měšťanů, šlechty a církve. Ve 13. století získává husovické desátky a některé pozemky zábrdovický premonstrátský klášter. Pravděpodobně již tehdy zde existoval mlýn a aspoň dva dvory. Husovice těžce utrpěly v letech 1419–1434 během husitských, a v letech 1468–1478 během česko-uherských válek. Začátkem 17. století měly Husovice pouze 18 osedlých. Husovice utrpěly velké škody i během obléhání Brna Švédy v letech 1643 a 1645. Do 70. let 17. století však byly tyto škody odstraněny. Před první polovinou 18. století se v souvislosti s rozvojem místního průmyslu počet domů více než zdvojnásobil. Roku 1834 Husovice vyhořely a byly nově vystavěny. Kolem poloviny 19. století pak začal rychlý růst vesnice, který vedl k rozšiřování zdejší zástavby podél všech existujících cest. V čele husovické obecní správy stál do zrušení poddanství purkmistr, rychtář a dva konšelé. V roce 1912 byly Husovice povýšeny na město a v roce 1919 připojeny k Brnu.\n\nKromě zmíněného kostela Nejsvětějšího srdce Páně byly kulturní památkou vyhlášeny tyto stavby: divadlo Svatoboj na Cacovické ulici, měsťanský dům čp. 346 na náměstí Republiky a silniční most přes Svitavu. Architektonicky zajímavá je i malobytová kolonie, tj. soubor čtyř domů v ulicích Vranovská, Trávníčkova, Jana Svobody a Zubatého z let 1925–1927 podle projektu Josefa Poláška.\n\nV Husovicích působí římskokatolická farnost ustanovená 1. ledna 1911 a sbor Českobratrské církve evangelické, který má svoji modlitebnu v Netušilově ulici. Na Hálkově ulici stojí Sál Království Svědků Jehovových.\n\n\n\n"}
{"id": "177282", "url": "https://cs.wikipedia.org/wiki?curid=177282", "title": "Stadion Františka Kloze", "text": "Stadion Františka Kloze\n\nStadion Františka Kloze je fotbalový stadion, na kterém odehrává svá utkání klub SK Kladno. Má kapacitu 4 000 míst (vše k sezení) a nachází se v ulici Františka Kloze v Kladně. Naproti této ulici se nachází fotbalové hřiště s umělým travnatým povrchem pro trénování juniorů a další škvárové hřiště. Stadion své jméno dostal po slavném kladenském fotbalistovi Františku Klozovi.\n\nStadion se nachází na západním okraji Kladna, leží v těsné blízkosti Městského zimního stadionu. \nTribuny stadionu opisují tvar písmene \"U\", tzn., že tribuny jsou pouze na třech stranách hřiště. Hlavní tribuna je krytá a má své místo na západní straně u hlavního vchodu. Vedle hlavní tribuny se nachází menší, nekrytá tribuna B, na kterou navazuje v jižním oblouku, rovněž nekrytá tribuna C. Na této tribuně je sektor určený pro domácí \"kotel\". Tvar písmena \"U\" dokončuje částečně krytá tribuna D.\n\nStadion je v provozu od roku 1914. Slavnostní otevření dne 22.10.1914 si stadion odbyl utkáním SK Kladno – SK Kročehlavy, jež skončilo výsledkem 3:3. Od počátku je primárně používán fotbalovým klubem SK Kladno. Původní kapacita stadionu činila 25 000 diváků, ale z důvodu nedokončené rekonstrukce v roce 1988 byla kapacita snížena na 10 000 diváků. \n\nV roce 1951 škvárové hřiště nahradila tráva a roku 1975 byl stadion rozšířen o umělé osvětlení s intenzitou 600 luxů. \n\nV roce 1969 byl stadion přejmenován po slavném kladenském fotbalistovi Františku Klozovi.\n\nV roce 1998 vlastník stadionu, SONP Holding zkrachoval. Fotbalový klub SK Kladno zakoupil stadion z konkurzní podstaty.\n\nKvůli zvyšování úrovně kopané v Kladně a okolí, vztahu města Kladna ke sportu, a nadějím Sportovního klubu Kladno k postupu do I.ligy, se začala od roku 2003 připravovat zásadní rekonstrukce a rozšíření sportovního areálu Fr. Kloze.\n\nV roce 2006 v rámci rekonstrukcí, bylo vylepšeno a rozšířeno umělé osvětlení. Nyní s intenzitou 1600 luxů.\n\nV prosinci 2008 se v médiích spekulovalo, že by město Kladno mohlo odkoupit od klubu SK Kladno stadion za 45 milionů korun.\n\n\n"}
{"id": "177283", "url": "https://cs.wikipedia.org/wiki?curid=177283", "title": "Keratin", "text": "Keratin\n\nKeratin (mimo vědu též rohovina) je stavební bílkovina řazená mezi skleroproteiny. Keratin je nerozpustný ve vodě a má vláknitou strukturu, jednotlivé monomery mívají délku 400–644 aminokyselin, ale větví se do polymerů o velkých rozměrech. Konečný tvar molekuly - terciární strukturu - zajišťují disulfidické můstky. Při rovnání vlasů teplem se právě tato přirozená struktura ztrácí a ničí se disulfidické můstky. Existují dva typy keratinů:\n\nKeratin patří mezi nejhojnější proteiny v epiteliální tkáni a v buňkách tvoří tzv. intermediární filamenta, která se podílejí na vzniku buněčné kostry (cytoskeletu). Keratin je základní složkou vlasů, chlupů a vytvářejí se z něho také nehty.\n\nVznik keratinu v buňkách a vznik různých (hlavně kožních) struktur bohatých na keratin se nazývá keratinizace čili rohovatění. Díky rohovatění pokožky se na povrchu kůže vytváří tvrdá a odolná vrstva, která mimo jiné chrání tělo před infekcí. Pokud je tato vrstva zničena, člověk do 24 hodin umírá na následky ztráty tekutin. V průběhu keratinizace v tzv. keratinocytech ve svrchní vrstvě kůže vzniká velké množství keratinů, ale také involukrinů, lorikrinů a mezibuněčných lipidů. Rohovatějící vrstva neustále odspodu přirůstá a na vnějším povrchu pokožky se odlupuje – na vině jsou lipázy, proteázy a steroid sulfatázy, které rozkládají buněčný obsah i mezibuněčná spojení.\n\nV kosmetickém průmyslu se používá tzv. hydrolyzovaný keratin. Hydrolyzovaný keratin se získává hydrolýzou vlny z ovcí. Získaná jemně žlutá tekutina se používá v šampónech, maskách, kondicionérech, produktech pro konečnou úpravu a v celé řadě produktů pro péči o pleť. Hydrolyzovaný keratin má hydratační, zjemňující a vyhlazující účinky. Hydrolyzovaný keratin se přidává také do vlasové kosmetiky ke snížení statické elektřiny odstraněním povrchového elektrického náboje z vlasů.\n\nUmělá rohovina se nazývá galalit a vyrábí se z kaseinu.\n\nStopy keratinu se občas dochovají i ve zkamenělinách živočichů z jiných geologických období. Trvanlivost keratinu je tedy vysoká a například beta-keratin, obsažený v peří některých dinosaurů a pravěkých ptáků má potenciál dochovat se i ve fosilním stavu.\n\n"}
{"id": "177284", "url": "https://cs.wikipedia.org/wiki?curid=177284", "title": "Spacecom (Estonsko)", "text": "Spacecom (Estonsko)\n\nFirma AS Spacecom je dopravce, provozující nákladní železniční dopravu v Estonsku. Společnost patří do ruského holdingu Severstaltrans a její sídlo je v Tallinnu.\n\nSpolečnost byla založena v květnu 2003 a vlastníkem 90 % akcií se stal ruský koncern Severstaltrans (součást holdingu Severstal ruského oligarchy Alexeje Mordašova) a zbývajících 10 % pak vlastnila estonská společnost Skinest Projekt patříci Olegu Ossinovskému. Ten se také stal předsedou představenstva Spacecomu.\n\nV roce 2004 pak firma zahájila dopravu ropných produktů z rusko-estonských pohraničních přechodových stanic Narva a Pečory Pskovskije do ropných terminálů v okolí Tallinnu, především do terminálu Maardu, odkud jsou ropné produkty přepravovány produktovodem do přístavu Muuga, kde probíhá nakládka do tankerů.\n\nFirma Spacecom se tak stala prvním konkurentem do té doby monopolního dopravce Eesti Raudtee, což se ovšem neobešlo bez četných sporů s tímto provozovatelem drážní dopravy a současně provozovatelem dráhy.\n\nPro vozbu vlaků firma používá dvoudílné motorové lokomotivy řady 2TE116, které vyrábí firma Lugansktěplovoz v ukrajinském Luhansku. Pro posun pak používá stroje řady ČME3 československé výroby.\n\nVe svých vlacích používá vlastní cisterny, ale i cisterny dalších - především estonských a ruských - společností.\n\n"}
{"id": "177285", "url": "https://cs.wikipedia.org/wiki?curid=177285", "title": "Puškinie", "text": "Puškinie\n\nPuškinie (\"Puschkinia\") je rod jednoděložných rostlin z čeledi chřestovité. V minulosti byl řazen do čeledi hyacintovité nebo do široce pojaté čeledi liliovité.\n\nJedná o vytrvalé pozemní byliny, s cibulemi. Jsou to rostliny jednodomé s oboupohlavnými květy. Listy jsou v přízemní růžici (často jen 2), jsou jednoduché, přisedlé, s listovými pochvami. Čepele listů jsou celokrajné, většinou čárkovité, žilnatina je souběžná. Květy jsou oboupohlavné, jsou v květenstvích, ve vrcholových hroznech. Okvětí se skládá z 6 okvětních lístků ve 2 přeslenech (3+3), které jsou na bázi srostlé v krátkou trubku, zpravidla bledě modré až bělavé. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJsou známy asi 2 druhy, které jsou rozšířeny hlavně v jihozápadní Asii.\n\nV ČR se přirozeně žádný druh z rodu nevyskytuje. Druh puškinie ladoňkovitá (\"Puschkinia scilloides\") je hojně pěstovaná okrasná rostlina a občas zplaňuje či byla vysazena do volné přírody.\n\n\nKvětena ČR: 8 nebo 9 díl\n\n\n \n"}
{"id": "177291", "url": "https://cs.wikipedia.org/wiki?curid=177291", "title": "Hyacint", "text": "Hyacint\n\nHyacint (\"Hyacinthus\" L.) je rod jednoděložných rostlin z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.). Některé druhy rodu hyacint (\"Hyacinthus\") jsou někdy řazeny do příbuzného rodu \"Hyacinthella\".\n\nJedná se o vytrvalé pozemní byliny, s cibulemi. Jsou to rostliny s oboupohlavnými květy. Listy jsou v přízemní růžici (cca 2-6 listů), jsou jednoduché, přisedlé, s listovými pochvami. Čepele listů jsou celokrajné, většinou čárkovité až kopinaté, žilnatina je souběžná. Květy jsou oboupohlavné, jsou v květenstvích, ve vrcholových hroznech. Okvětí se skládá z 6 okvětních lístků ve 2 přeslenech (3+3), které jsou na bázi srostlé v krátkou trubku, často modré, ale některé kultivary jsou i odlišných barev. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nJsou známy asi 3 druhy, které jsou rozšířeny hlavně v jihozápadní Asii.\n\nV ČR se přirozeně žádný druh z rodu hyacint nevyskytuje. Druh hyacint východní (\"Hyacintus orientalis\") je hojně pěstovaná okrasná rostlina.\n\nČím větší je cibule, tím větší je potom květenství. Množení těchto rostlin je dost neobvyklé, provádí se naříznutím cibule křížem. Poté se použijí stimulátory a na cibuli se vytvoří dceřiné cibulky, které se dopěstovávají.\n\n\n\n"}
{"id": "177296", "url": "https://cs.wikipedia.org/wiki?curid=177296", "title": "Fairey Spearfish", "text": "Fairey Spearfish\n\nFairey Spearfish byl britský jednomotorový palubní střemhlavý a torpédový bombardér vyvíjený za druhé světové války. Svého času to byl největší a nejtěžší jednomotorový letoun postavený ve Velké Británii.\n\nStroj byl vyvíjen od roku 1943 na základě Specifikace O.5/43 Ministerstva letectví a Admirality jako nástupce bombardéru Fairey Barracuda, který právě vstupoval do služby. Nový typ měl být schopen střemhlavého bombardování, svrhávání torpéd a protiponorkového boje. Své projekty začaly vypracovávat firmy Blackburn (B-47), Cunliffe-Owen, Folland (Fo-119) a také tradiční výrobce palubních letounů Fairey Aviation.\n\nKonstruktér Herbert E. Chaplin se zprvu rozhodoval mezi dvěma řadovými motory Rolls-Royce Merlin, Griffon a Napier Sabre, dvouhvězdicovým Bristol Centaurus a 24 válcovým Rolls-Royce Exe 45, nakonec byla vybrána pohonná jednotka firmy Bristol. Dne 13. srpna 1943 byl projekt Fairey Spearfish vybrán k realizaci a byly objednány prototypy. První (RA356) zalétal tovární pilot F. H. Dixon 5. července 1945 s osmnáctiválcovým motorem Centaurus 57 o maximálním výkonu 1900 kW. Byly postaveny další tři stroje (RN241, RA360 a RA363), pátý prototyp nebyl dokončen a nikdy nevzlétl, neboť po skončení války proti Japonsku byl vývoj přerušen. Postavené stroje byly využity k různým zkouškám, např. s pomocnými startovacími raketami RATOG (Rocked Assisted Take-Off Gear).\n\nFairey Spearfish byl rozměrný dvoumístný celokovový středoplošník. V přídi trupu skořepinové konstrukce byl zabudován dvouhvězdicový vzduchem chlazený osmnáctiválec Bristol Centaurus pohánějící pětilistou reverzní vrtuli Rotol VH-65 (prototypy poháněl Centaurus 57 nebo 58 o maximálním výkonu 2090 kW, pro sériové stroje byla plánována zástavba motorů Centaurus 58, 59 a 60). Dvoučlenná posádka (pilot a navigátor-radiooperátor-střelec-radarový operátor) seděla v bohatě prosklené kabině nad pumovnicí určenou pro torpédo, 907 kg (2000 lb) bomb nebo přídavnou nádrž o objemu 818 l (180 Imp gal). Sklopné křídla, v jehož levé polovině byl umístěn chladič oleje, bylo vybaveno čtyřpolohovými Fairey-Youngmanovými vztlakovými klapkami a bylo možno zavěsit pod něj až 16 neřízených raket RP-3. Střelecká výzbroj se měla skládat ze dvou pevných kulometů Browning M2 ráže 12,7 mm v křídle a dvou stejných zbraní uložených v dálkově ovládané střelecké věži Frazer-Nash FN-95 na hřbetě trupu za kabinou. Na spodní straně trupu za pumovnicí byl instalován výsuvný radar ASV (Air-to-Surface Vessel) Mk. XV. Hlavní nohy podvozku záďového typu se zatahovaly do křídel směrem od trupu, ostruhové kolečko bylo také zatahovací. Přistávací hák byl za letu ukryt v zadní části trupu pod ocasními plochami.\n\nÚdaje dle\n\n\n\n"}
{"id": "177297", "url": "https://cs.wikipedia.org/wiki?curid=177297", "title": "Česká včela", "text": "Česká včela\n\nČeská včela (tehdy psáno \"Česká wčela\") byl český časopis – příloha \"Pražských novin\", který vycházel od 7. ledna 1834 až do 31. prosince 1847. Na jeho obsahu se podílelo mnoho významných osobností. Mezi jinými např. Karel Havlíček Borovský, František Ladislav Čelakovský, Božena Němcová, Václav Bolemír Nebeský či Karel Slavoj Amerling. Od počátku roku 1848 nahradil \"Českou včelu\" časopis \"Včela\".\n\n"}
{"id": "177299", "url": "https://cs.wikipedia.org/wiki?curid=177299", "title": "Lady Elliot", "text": "Lady Elliot\n\nLady Elliot (anglicky \"Lady Elliot Island\") je ostrov v Korálovém moři náležící do oblasti Tropického Queenslandu v Austrálii. Ostrov se nachází na nejvzdálenějším jižním místě Velkého bariérového útesu. Ostrov je přibližně dvoukilometrové území z korálové drtě a písku, je tu velká vrstva guána (ptačího trusu), typického pro zdejší korálové ostrovy. Ostrov je vzdálen 85 kilometrů jihovýchodně od Bundabergu. Na západní straně ostrova stojí maják z roku 1866.\n\nOstrov jako první zaznamenal a pojmenoval kapitán Thomas Stewart, podle „Lady Elliot“ (údajně ženy Hugha Elliota, koloniálního guvernéra Indie) v roce 1816.\n\n\n\n"}
{"id": "177301", "url": "https://cs.wikipedia.org/wiki?curid=177301", "title": "Jan Jiří Bendl", "text": "Jan Jiří Bendl\n\nJan Jiří Bendl (asi 1610 ve Švábsku – 27. května 1680 v Praze) byl nejvýznamnější český raněbarokní sochař. Jeho dílem byly například sochy mariánského sloupu na Staroměstském náměstí v Praze. Fragmenty tohoto díla jsou dnes uloženy v Lapidáriu Národního muzea na pražském Výstavišti. Významným dílem jsou také dřevěné vyřezávané sochy apoštolů z kostela Nejsvětějšího Salvátora v Klementinu. Z jeho dílny pochází i kamenné sochy umístěné na průčelí tohoto chrámu. Je autorem vinařského sloupu se sochou sv. Václava u protějšího kostela sv. Františka na Křižovnickém náměstí u Karlova mostu v Praze a sochy sv. Václava na starém proboštství na 3. nádvoří pražského hradu.\n\nJeho otec Jiří byl truhlářem a pocházel ze Švábska. Podle vlastních slov se on sám vyučil u svého otce. Další školení zřejmě prodělal v jižním Německu. Roku 1657 podnikl studijní cestu do Itálie. První zprávy o jeho působení v Praze pochází z roku 1630. Oficiálně se měšťanem Starého Města pražského stal v roce 1651. V té době zároveň vstoupil do cechu sdružujícího malířství i řezbářství. Mezi těmito dvěma skupinami docházelo k častým sporům. Donucen nekončící rivalitou nakonec společně s dalšími řezbáři požádal městskou radu o povolení založit samostatný řezbářský cech. Roku 1661 jim magistrát povolil ustanovení vlastního cechu.\nZemřel v roce 1680 asi ve věku šedesáti let zřejmě vinou morové epidemie, jež tou dobou zasáhla Prahu.\n\nVyužíval nejen kámen, ale také dřevo. Jeho díla byla ovlivněna nizozemským severským pojetím, ale také je v nich patrná znalost sochařských prací římských manýristů. Mísí tedy motivy tradičních gotických prvků, jako jsou sevřené obrysy a kaskádovité lemy, s novějším, později nastupujícím pojetím v gestech rukou, rotačním oživením či spádem bohatých rouch. Vynikal svou realistickou modelací nažin. Nebyl pouze vzorem svých současníků, ale hledali u něj inspiraci i sochaři mladší generace jako Ferdinand Maxmilián Brokof.\n\nJeho řezby představují vlastní autentickou práci bez dílenské deformace, jakou najdeme u větších kamenných soch. Zpočátku tuto jeho tvorbu provází expresivní tendence. Nejpočetnější a nejvýznamnější prací ze dřeva je skupina soch vytvořena pro zpovědnice jezuitského kostela sv. Salvátora v Praze. Jeho dřevěná plastika tedy nejen umělecky, ale také množstvím převyšuje práci z kamene.\n\nMezi nejranější práce spadá štukatérská výzdoba kopule jezuitského kostela sv. Salvátora. Pro průčelí této stavby také vytvořil nejobsáhlejší figurální soubor. Pro jeho figury je typická barokní rotace, schéma zdvižené a podepřené paže stejně jako násilné vybočení nohy či ne zcela zvládnuté tělesné proporce. Ke sklonku života již nedokázal zvládat hmotný charakter kamenného bloku, což se snažil nahradit pečlivým pojednáním v detailech.\n\n\n"}
{"id": "177305", "url": "https://cs.wikipedia.org/wiki?curid=177305", "title": "Tramvajová doprava v Permu", "text": "Tramvajová doprava v Permu\n\nTramvajová doprava zajišťuje v Permu obsluhu hlavních a dopravně velmi vytížených směrů. Stejně jako jiné sítě v zemi je i tato širokorozchodná, tj. rozchod kolejí zde činí 1524 mm. Uzlem celé sítě je terminál s názvem \"Ulica Gorkogo\", kde se kříží nejvíce linek a mnohé tam i končí.\n\nZdejší tramvajová síť byla otevřena 7. listopadu 1929. První projekty na vybudování tramvajového provozu se objevily již v časech před první světovou válkou. Nakonec byly první tratě postaveny až ve dvacátých letech, avšak jejich vedení místy odpovídalo původnímu předválečnému plánu. Dovezeny byly tramvaje z Moskvy. Meziválečný rozvoj se završil vybudováním tratě ke \"Kalininově závodu\" v roce 1940. Pak přišla druhá světová válka a byly důležitější jiné věci než rozvoj dopravy.\n\nKromě osob se také přepravovalo zboží; permské tramvaje sloužily i jako nákladní. Na síť byly napojené mnohé zdejší podniky. Celý tento systém byl ve válečné době ještě rozšířen a zdokonalen. Protože bylo nutno přepravovat také raněné, byly zřízeny i sanitní tramvaje; vznikly přestavbou dříve používaných osobních vozů. Po ukončení bojů se však situace začala opět vracet do předválečného stavu, mnohé nákladní spoje byly zrušeny a sanitní vozy zcela ztratily svůj význam. Do dnešní doby se již nedochovalo z nákladní tramvajové dopravy v podstatě vůbec nic. \n\nPo dlouhé době byly v roce 1948 pořízeny nové vozy. Nejednalo se však o zcela nové tramvaje, nýbrž o dodávky použitých z Moskvy. V 50., 60. a 70. letech nastala éra rozvoje; vznikl nový ropný závod, byla vybudována nová sídliště. Dopravu sem měly zajišťovat právě tramvaje; budovaly se tedy nové tratě. Na konci 70. let již délka sítě dosáhla 140 km, což je dodnes rekord v celé její historii. S útlumem začala až léta perestrojky, kdy byla přijata úsporná opatření vedoucí nakonec ke zrušení mnohých tratí. Objevily se i finanční problémy. Dnes tramvaje jezdí na 129,1 km tratí. Současně je budován systém metra, který tramvaje doplní v nejvíce zatíženém směru.\n\n"}
{"id": "177309", "url": "https://cs.wikipedia.org/wiki?curid=177309", "title": "Modern Life Is Rubbish", "text": "Modern Life Is Rubbish\n\nModern Life Is Rubbish je druhé album anglické skupiny Blur, které vyšlo v roce 1993. Album obsahuje mnoho úspěšných písní, tou nejznámější je For Tomorrow nebo Chemical World.\nToto album se označuje za první Britpopové album historie a v žebříčku \"NME's\" se umístilo v anketě o nejlepší album všech dob na šestém místě.\n\nPo úspěchu prvního alba Leisure se skupina vydala na turné po Americe, kde podporovali jejich album, ale byli velmi deprimováni tím, co v Americe viděli a po návratu domů měli v úmyslu napsat na album písně proti americké kultuře a chtěli jej pojmenovat \"Blur vs. America\".\n"}
{"id": "177311", "url": "https://cs.wikipedia.org/wiki?curid=177311", "title": "Zénobe Gramme", "text": "Zénobe Gramme\n\nZénobe Théophile Gramme (4. dubna 1826 u Lutychu – 20. ledna 1901, Bois-Colombes) byl belgický konstruktér a vynálezce.\n\nPracoval jako modelář v dílnách firmy \"\"Compagnie l´Alliance\". V roce 1873 náhodně objevil první prakticky využitelný motor na stejnosměrný proud, když vodivě spojil roztočené dynamo s druhým stojícím dynamem, z něhož se tak stal napájený motor.\n\nElektromotor jeho konstrukce poháněl například i vzducholoď La France.\n\n"}
{"id": "177313", "url": "https://cs.wikipedia.org/wiki?curid=177313", "title": "Parklife", "text": "Parklife\n\nParklife je v pořadí třetí album anglické skupiny Blur. Album vyšlo v roce 1994.\nAčkoli bylo album ve Velké Británii velmi úspěšné, v USA byla deska propadákem. Na desce skupina také experimentovala s různými prvky například jazz nebo punk.\n\nV roce 1998 skončilo album v anketě časopisu Q o nejlepší album všech dob na dvacátém místě.\n"}
{"id": "177317", "url": "https://cs.wikipedia.org/wiki?curid=177317", "title": "Wake Up and Smell the Coffee", "text": "Wake Up and Smell the Coffee\n\nWake Up and Smell the Coffee (\"česky \"Probudit se a cítit kávu\"\") je páté řadové album irské skupiny The Cranberries. Všechny texty na album napsala sama zpěvačka Dolores O'Riordan.\n"}
{"id": "177318", "url": "https://cs.wikipedia.org/wiki?curid=177318", "title": "Dalejský potok", "text": "Dalejský potok\n\nDalejský potok pramení v Chrášťanech, teče přes Třebonice, kolem jižní hranice katastrálního území Stodůlky a skanzenu Řepora, přes Řeporyje (zprava se vlévá Jinočanský potok), Dalejským údolím (severní okraj Holyně), Prokopským údolím jižní částí katastrálního území Jinonice (na souběhu Dalejského s Prokopským údolím se vlévá zleva Prokopský potok) a klikatým údolím Hlubočep, do Vltavy ústí na jejím řkm 58,9 zleva u hlubočepského předmostí Barrandovského mostu, podchodem od smyčky tramvají Hlubočepy. Délka toku je 13,5 km. Část toku Dalejského potoka v dolní části Prokopského údolí bývá někdy chybně nazývána jako Prokopský potok.\n\nNa úseku 0–12,72 km je správcem toku Odbor ochrany prostředí pražského magistrátu (OOP MHMP), na úseku 12,75–13,5 km, tedy v mimopražském úseku, ZVHS Praha (Zemědělská vodohospodářská správa).\n\nPrůtok při měření v roce 1999: 10 litrů/s.\n\nV roce 1999 byla naměřena IV. třída znečištění, potok byl silně lokálně znečišťován fekáliemi i průmyslem, přestože protéká chráněným územím (přírodní park Prokopské a Dalejské údolí). Důsledkem jsou vyšší obsahy polyaromatických sloučenin, PCB a nepolárních látek v sedimentech. V květnu 2005 až červenci 2006 proběhla v Hlubočepích revitalizace potoka.\n\nNa horní části toku nachází naučná stezka, údolími prochází několik turistických značených cest - 1011, 3063 a 6079. Údolí představují území relativně nenarušené přírody, Dalejský potok je proto oblíbeným cílem vycházek. U severního okraje Řeporyj je nedaleko potoka skanzen středověkého městečka Řepora.\n\nPramen: nedaleko západního okraje Prahy, jižně od obce Chrášťany, v okrese Praha-západ.\n\nDélka toku: 13,5 km\n\nVelikost povodí: 134,85 km (podle jiného zdroje 39,79 km)\n\n\n"}
{"id": "177319", "url": "https://cs.wikipedia.org/wiki?curid=177319", "title": "Where My Dogs At?", "text": "Where My Dogs At?\n\nWhere My Dogs At? je americký animovaný seriál televizní stanice MTV2 z roku 2006.\n\nV seriálu vystupují dvě hlavní postavy - bígl Buddy a buldok Woof. Společně putují ulicemi Hollywoodu a unikají odchytávači, který se je v každé epizodě snaží polapit. Buddy se pokaždé snaží za pomoci Woofa, s kterým se setká v psím útulku, dostat zpět ke svému pánovi do New Jersey. V každém díle také potkávají různé celebrity. V seriálu se tak objevili hvězdy jako Madonna, Arnold Schwarzenegger, Paris Hilton a Nicole Richie, Snoop Dogg, Britney Spears, Brad Pitt, Tom Cruise, Eminem, Christina Aguilera, Michael Jackson a mnoho dalších.\n\nAnimátoři a tvůrci seriálu Where My Dogs At? jsou tvůrci televizní stanice MTV2 Aaron Lee a Jeffrey Ross. Buddyho hlasem je Jeffrey Ross, hlasem buldoka Woofa je Tracy Morgan.\n\nSeriál čelil negativnímu ohlasu ze strany americko - africké komunity poté, co se v jedné z epizod seriálu objevil americký zpěvák Snoop Dogg v obchodu s chovatelskými potřebami se dvěma afroameričankami na vodítku.\n\na další\n\n"}
{"id": "177320", "url": "https://cs.wikipedia.org/wiki?curid=177320", "title": "Zlata Bartl", "text": "Zlata Bartl\n\nZlata Bartl (20. února 1920, Sarajevo – 30. července 2008, Koprivnica) byla tvůrkyně Vegety.\n\nPo dokončení studia v Sarajevu odešla do Záhřebu, kde studovala přírodní vědy, inženýrství, biotechnologie a společenské vědy.\n\nV roce 1955 získala místo chemického technika v Koprivnici. Zde v roce 1959 připravila Vegetu, která se stala jedním z nejpopulárnějších chorvatských výrobků.\n\n\n"}
{"id": "177321", "url": "https://cs.wikipedia.org/wiki?curid=177321", "title": "Lady Musgrave", "text": "Lady Musgrave\n\nLady Musgrave (anglicky \"Lady Musgrave Island\") je ostrov v Korálovém moři náležící do oblasti Tropického Queenslandu v Austrálii. Ostrov se nachází na jižním cípu Velkého bariérového útesu. Je to nízký malý ostrov obklopený korálovou hradbou formující rozlehlou tyrkysovou lagunu.\n\n"}
{"id": "177323", "url": "https://cs.wikipedia.org/wiki?curid=177323", "title": "Klimatizační soustava letadla", "text": "Klimatizační soustava letadla\n\nKlimatizační soustava je jednou z letadlových soustav vybavení letadla. Jejím úkolem je zabezpečit snesitelné životní podmínky pro posádku a případně cestující. Spolu s přetlakovou kabinou zajišťuje aby vzduch v kabině měl požadované vlastnosti. Sledujeme tyto parametry:\n\n\nNaprosto zásadní význam má udržení dostatečného tlaku v kabině. Za normálních podmínek se u člověka dostavuje ve velkých výškách (přibližně nad 3000 m n. m.) hypoxie, která mu způsobuje zdravotní potíže a znemožňuje normální činnost. Ve výškách, ve kterých dnešní dopravní a vojenská letadla běžně létají, není schopen člověk přežít ani po krátkou dobu. \nProto udržujeme v kabinách těchto letounů přetlak. Jeho velikost je omezena pevností konstrukce kabiny. \n\nV kabině dopravního letounu nesmí klesnout tlak pod 76,1 kPa. Maximální hodnota přetlaku je 59 kPa. Většinou se používá následující způsob přetlakování: tlak 101 kPa který odpovídá tlaku v nulové výšce se udržuje až do dosažení maximálního dovoleného přetlaku 59 kPa. Při dalším zvyšování výšky se udržuje maximální přetlak. Ve výšce 9960 m je dosaženo minimálního povoleného tlaku 76,1 kPa. \n\nV kabině vojenského letounu nesmí tlak klesnout pod 67 kPa bez používání kyslíkových přístrojů a pod 29 kPa při použití kyslíkového přístroje. Maximální hodnota přetlaku je 24,5 kPa. Tyto nižší hodnoty sice zabezpečují nižší pohodlí posádky ale na druhou stranu umožňují úsporu hmotnosti přetlakové kabiny (takže je možné vzít více paliva či užitečného zatížení) a zvyšují šanci posádky přežít prudkou dekompresi při poruše kabiny ve velké výšce která by mohla v boji nastat. (V kabině je menší tlak, tím i menší přetlak vůči okolní atmosféře takže dekomprese není tak intenzivní.) Posádky jsou pro práci v těchto podmínkách i pro rozpoznání a obranu před hypoxií cvičeny a používají kyslíkové přístroje a pro lety ve stratosféře i výškové a kompenzační obleky.\n\nPro vojenská letadla s dobou letu pod 2 hodiny se používá tento způsob přetlakování: do výšky 2 km není kabina přetlakována. Tlak klesá podle MSA. Od 2 do 12 km přetlak stoupá až na maximální hodnotu 29 kPa a od této výšky zůstává konstantní.\n"}
{"id": "177324", "url": "https://cs.wikipedia.org/wiki?curid=177324", "title": "Novák", "text": "Novák\n\nČeské, slovenské, rakouské a maďarské příjmení Novák pochází z českého a slovenského přídavného jména \"nový\" – nový usedlík, nový soused, též švec šijící jen novou obuv apod. Ženskou variantou českého a slovenského příjmení je Nováková. Polská varianta Nowak je nejpočetnějším příjmením v Polsku, stejně jako ta česká v Česku. V Rakousku a Německu se používají variace Novak, výjimečně Nowak. Chorvatskou, srbskou a slovinskou variantou je příjmení Novak, ve Slovinsku je nejpočetnějším. Rumunská variatna je Novac.\n\n\n\n\n"}
{"id": "177331", "url": "https://cs.wikipedia.org/wiki?curid=177331", "title": "Bílý Drin", "text": "Bílý Drin\n\nBílý Drin ( , \"Beli Drim\") je řeka v Kosovu a v severní Albánii (Kukës). Po 175 km toku se v Kukësu stéká s Černým Drinem a dál teče jako Drin. Velikost povodí je 4964 km².\n\nHorní tok řeky protéká Metohijí ( ), částí Kosova, v oblouku dlouhém 156 km. Pramení na jižních svazích hor Žljeb, severně od města Peć ( ). Proud je ze začátku pod zemí, ale pak tryská ze silného pramene a padá dolů z 25 m vodopádu poblíž vesnice Radovac. Nejprve teče na východ k lázním Pećka banja ( ) a vesnicím Banjica, Trbuhovac a Zlokućane, kde se do něj vlévá zleva tekoucí Istočka a obrací se na jih. Zbytek řeky v Kosovu protéká skrz úrodnou a hustě osídlenou centrální část \"Metohije\", na řece však není žádná větší obec, jen menší vesnice. Větší města jsou daleko od řeky (Peć, Đakovica ( ), Prizren), zatímco menší města (Klina) a větší vesnice (Velika Kruša, Đonaj) jsou blíže.\n\nDo Bílého Drinu přitékají zprava řeky Pećka Bistrica, Dečanska Bistrica, Prue potok a Erenik a zleva řeky Istočka, Klina, Miruša, Rimnik, Topluga a Prizrenska Bistrica.\n\nPovodí v Kosovu zabírá 4360 km². Voda z řeky je využívána ve vodárnách, při zavlažování a pro výrobu elektřiny (zvláště u pravých přítoků). Na hraniční přechodu Vrbnica-Shalqin vtéká do regionu Trektan ve východní Albánii.\n\nAlbánská část řeky je 19 km dlouhá s povodím 604 km². Na řece nejsou žádné osady. Zleva do ní přitéká řeka Lumë (také z Metohije). Nakonec vteče do města Kukës, kde se spojí s Černým Drinem a spolu utvoří Drin, jež se vlévá do Jaderského moře.\n\nCelá albánská část řeky(a i část kosovská) je zaplavena vzdutím přehrady \"Fierza\".\n\nPrůměrný průtok je 56 m³/s.\n\n"}
{"id": "177332", "url": "https://cs.wikipedia.org/wiki?curid=177332", "title": "Štuka", "text": "Štuka\n\nSlovo Štuka může mít několik významů:\n\n\n\n\n"}
{"id": "177334", "url": "https://cs.wikipedia.org/wiki?curid=177334", "title": "Glauchau", "text": "Glauchau\n\nGlauchau (česky též Hluchov či Hluchava) je velké okresní město a bývalé okresní město saského okresu Saské Kamenicko. Od roku 2008 spadá do zemského okresu Cvikov, jehož centrem je Zwickau.\n\nGlauchau leží na řece Cvikovská Mulda, na okraji Krušnohorské pánve, ve výšce 266 m n. m. (kostel sv. Jiří) uprostřed středosaského Burgenlandska.\n\nMěsto zaujímá asi 50 km². Z toho 20 km² je tvořeno krčovým lesem. Části tohoto lesa sloužily jako cvičiště Sovětské armády a jsou dnes chráněným přírodním územím, kde se usídlilo mnoho živočichů zařazených na červeném seznamu.\n\nHraničícími obcemi jsou Callenberg, město Lichtenstein, město Meerane, Remse, Sankt Egidien, město Waldenburg, Deneřice, Mlseň a okresní město Zwickau.\n\n24. června 2001 byl ve druhém volebním kole se 61,2 % platných hlasů znovuzvolen úřadující vrchní starosta Karl-Otto Stetter.\n\n\nK architektonickým pamětihodnostem patří dvojzámčí (zámek Přední Hluchov a zámek Zadní Hluchov, postaven mezi roky 1460 a 1470) a barokní farní kostel \"sv. Jiří\" z let 1726 až 1728, v němž můžeme mimo jiné obdivovat (a slyšet) Silbermannovy varhany.\n\nBismarckova věž v Hluchově, za časů NDR nazývaná věž Míru, připomíná lipský pomník Bitvy národů. Po pouhých třech měsících stavby byla 46 metrů vysoká věž 4. září 1910 zkolaudována a je nejvyšším dosud existujícím Bismarckovským pomníkem. Věž pojme ve své vodní nádrži 180 krychlových metrů vody. Dnes je pravidelně otevírána jako vyhlídková věž. Při dobré viditelnosti dosahuje výhled až na Jedlovou horu.\n"}
{"id": "177337", "url": "https://cs.wikipedia.org/wiki?curid=177337", "title": "Seppo Räty", "text": "Seppo Räty\n\nSeppo Henrik Räty (* 27. dubna 1962, Helsinky) je jeden z nejúspěšnějších finských oštěpařů, mistr světa a trojnásobný olympijský medailista.\n\nRäty vyhrál na mistrovství světa v atletice v Římě roku 1987 zlato, i když pokazil první hod. Na tokijském mistrovství světa roku 1991 vyhrál stříbro, když ho porazil Kimmo Kinnunen. Na stuttgartském mistrovství světa v roce 1993 se mu nedařilo, což okomentoval v rozhovoru slovy \"Saksa on paska maa\" („Německo je posraná země“). Räty byl známým také svou přímou povahou.\n\nRäty hodil oštěpem v roce 1991 do vzdálenosti 96,96 metrů, což byl sice světový rekord, ale jeho oštěp byl upravený, a proto rekord nebyl uznán.\n\nRäty žije v Tohmajärvi ve Severní Karélii. Během své sportovní kariéry ho trápila častá zranění. Nyní pracuje na místní celnici.\n\n\n\n"}
{"id": "177340", "url": "https://cs.wikipedia.org/wiki?curid=177340", "title": "Elbe", "text": "Elbe\n\nElbe může být\n\n"}
{"id": "177341", "url": "https://cs.wikipedia.org/wiki?curid=177341", "title": "Chalkidiki", "text": "Chalkidiki\n\nChalkidiki ( ) je poloostrov tvořící jednu z řeckých regionálních jednotek. Nachází se v jihovýchodní části kraje Střední Makedonie. Na severu jeho centrální části se rozkládá pohoří Cholomontas. Břehy poloostrova omývají vody Egejského moře. Jeho tvar připomíná ruku se třemi „prsty“ - Pallené (dnes Kassandra), Sithonia, a Athos. Na posledním jmenovaném se nachází mnišský stát \"Agion Oros\" \"(Svatá hora)\" se svými slavnými kláštery.\n\nPoloostrov Chalkidiki, který je tvořen zmíněnými třemi prstovitými výběžky vybíhajícími z pevniny do vod Egejského moře je hojně pokryt horskými masivy. Přes celý poloostrov se táhne ve směru západ - východ hřbet Cholomontas (1165 m). Vrcholy hor Kassandry a Sithonie podobných výšek nedosahují, nejvyšším vrcholem je hora Itamos (808 m). Nejvýchodnější část poloostrova Athos naopak v nejvyšších partiích kulminuje vysokým vrcholem Agion Oros (2043 m).\n\nVe starověku byla oblast součástí Thrákie. První řečtí osadníci sem přišli z měst Chalkis a Eretria na ostrově Euboia v 8. století př. n. l. a založili města Mendé, Toróné a Scióné. Druhá vlna osadníků přišla z ostrova Andros v 6. století př. n. l. Starověké město Stageira bylo rodištěm filosofa Aristotela.\n\nHlavním městem prefektury je město Polygyros, nacházející se uprostřed poloostrova. Území poloostrova Athos má status autonomního mnišského státu s velmi přísným režimem při udělování povolení vstupu na své území (pouze pro dospělé muže).\n\n\nNa Chalkidiki se prodávají tyto místní produkty:\n\n\n"}
{"id": "177342", "url": "https://cs.wikipedia.org/wiki?curid=177342", "title": "Koljuška tříostná", "text": "Koljuška tříostná\n\nKoljuška tříostná (\"Gasterosteus aculeatus\" Linné, 1758) je drobná, v Česku nepůvodní ryba. Do vod v České republice ji zřejmě vypustili akvaristé na počátku 20. století. Koljuška se však velice rychle přizpůsobila a v českých vodách zcela zdomácněla.\n\nJedná se o drobnou rybku dosahující délky nejvýše 10 cm. Na hřbetě má před hřbetní ploutví umístěny nejčastěji tři volné a pohyblivé ostny, jejich počet se ale může pohybovat mezi 2–5. Hřbetní ploutev je posazena poměrně vzadu, přibližně na úrovni řitní ploutve. Tělo je štíhlé, protáhlé, z boků zploštělé a bez šupin, místo nich je opatřeno kostěnými štítky v řadě podél postranní čáry. Jejich počet se pohybuje okolo 35. Hlava je zakončena velkými ústy středního postavení. Hřbet je šedomodrý, boky stříbřité, až nazelenalé, břicho bílé, v době tření se u samců zbarvuje červeně. Běžně se dožívá věku okolo dvou let, maximálně pak čtyř let.\n\nVelmi odolný druh obývající různá prostředí. Běžně se vyskytuje ve sladkých i brakických vodách a částečně také v okrajových částech moří v severním mírném podnebném pásu. Dává přednost stojatým nebo mírně tekoucím vodám. Oblast jejího výskytu zahrnuje takřka celou Eurasii a velkou část Severní Ameriky. Na našem území koljuška dává, nebo dávala přednost drobným stojatým vodám – příkopům, tůňkám a zanedbaným rybníčkům, často i takovým, kde se jiné druhy ryb ani nevyskytovaly. V řekách a rozlehlejších vodních plochách preferuje spíše příbřežní zónu. Ačkoli neplave špatně, žije spíše u dna. Koljušky žijí v hejnech, zejména pak mladší jedinci. Jsou velmi čilé a aktivní.\nKoljuška se živí výhradně dravě. Požírá larvy hmyzu, červy, korýše a dokonce se živí i svým potěrem.\n\nTření probíhá v období od března do července, v závislosti na místě výskytu.\n\nTěsně před třením jsou samci velmi teritoriální a pohlavně dospívají už ve věku okolo 5 měsíců. Samec staví hnízdo z rostlinného materiálu, lepeného spolu se spigginem, proteinem produkovaným v ledvinách. Jakmile je hnízdo postaveno, samec láká samici do hnízda tím, že provede námluvný tanec, což je série klikatých pohybů. Zaujatá samice následuje samce, který ukazuje vstup do hnízda tím, že nad ním plave hlavou dolů. Samice vplave do hnízda, ukládá až několik set jiker a je okamžitě po uložení jiker vyhozena samcem. Samec poté vstoupí do hnízda, aby jikry oplodnil. (Samec si může vybrat, zda připustí do hnízda i další samice). Samice mohou naklást jikry v několika hnízdech, po dobu několika dnů, nebo mohou být tvořena stejným samcem. Samci hlídají a větrají snůšku jiker. Během třecího období se samcům zbarvuje břicho do jasně oranžové až červené barvy s modrozelený lemem. Jikry se vylíhnou po 7–8 dnech. Anadromní formy obvykle umírají na vyčerpání po třecím cyklu. Sladkovodní jedinci jsou schopni dokončit několik cyklů během jednoho roku, nebo někdy i několika let.\n\n Koljuška je extrémně krátkověká ryba, která často hyne po absolvování výtěru ve druhém roce života. Nejstarší známé koljušky se dožily stáří 39–40 měsíců, což znamená, že uhynuly ve 4. roce života. Na druhou stranu dokáže plůdek koljušky v ideálních podmínkách dosáhnout ve 4 měsících délky 4–5 cm a dosáhnout pohlavní dospělosti. Toto opatření dovoluje koljuškám obývat nehostinná stanoviště – stoky, příkopy a tůňky, kde často dochází k úhynu většiny obsádky. Díky rychlému dospívání se koljušky dokážou namnožit do původního počtu dříve než by to dokázal jakýkoli jiný rybí druh.\n\n"}
{"id": "177350", "url": "https://cs.wikipedia.org/wiki?curid=177350", "title": "Masamune Date", "text": "Masamune Date\n\nMasamune Date (伊達 政宗, \"Date Masamune\"; 5. září 1567 - 27. června 1636) byl mocný japonský daimjó z regionu Tóhoku. Tento výborný taktik byl nazývaný „\"dokuganrjú\"“ (独眼竜, \"jednooký drak\") kvůli svému jedinému oku (druhé ztratil jako dítě, když onemocněl neštovicemi).\n\nK jeho nejvýznamnějším činům patřilo vyslání poselstva k papeži do Říma v čele se svým vazalem Cunenagou Hasekurou.\n\nDate Masamune byl nejstarší syn Terumunea Date, který se narodil na hradě Jonezawa (v současné prefektuře Jamagata). Ve 14 letech v roce 1581 Masamune vedl své první vojenské tažení, kterým pomáhal svému otci v boji proti rodu Sóma. Roku 1584, ve věku 18 let, se Masamune stal následníkem svého otce Terumunea, který se rozhodl rezignovat na pozici daimjóa.\nZakladatelem klanu Date v raném období Kamakura byl Isa Tomomune, který pocházel z okresu Isa v provincii Hitači (v současnosti prefektura Ibaraki). Rodina přijala jméno okresu Date (v současnosti prefektura Fukušima) z provincie Mucu, který byl přidělen Tomomunemu Minamotem no Joritomem, prvním kamakurským šógunem, za jeho pomoc ve válce Genpei (1180-85). Armáda Masamuneho Date je známá podle svého černého brnění a zlaté helmy.\n\nMasamune je známý pro několik věci, které ho odlišovaly od ostatních daimjóů těch dob. Zejména jeho slavná helma ozdobená půlměsícem mu zajistila jeho hrůzostrašnou pověst. Už jako dítě ho neštovice připravily o zrak v pravém oku, ačkoli není zcela jasné, jak přišel o toto oko úplně. Některé zdroje uvádějí, že oko odstranil sám, když starší člen klanu poukázal, že nepřítel by ho mohl chytit v boji. Jiní říkají, že mu ho měl důvěrný vazal Kojúró Katakura vypíchnout místo něho. Pro toto chybějící oko ho jeho vlastní matka nepovažovala za vhodného dědice klanu a začala upřednostňovat na toto místo jeho mladšího bratra.\n\nKlan Date vytvořil aliance se sousedními klany prostřednictvím sňatků v předchozích generacích. Nicméně i tak měli hodně sporů mezi sebou během 15. a 16. století.\nKrátce po nástupu Masamunea přeběhl Dateho vazal Sadacuna Óuči ke klanu Ašina z regionu Aizu. Masamune vyhlásil za tuto zradu klanu Ašina válku, ale jeho armáda byla zastavena ašinským generálem Morikunim Iwaširem, který přinutil Masamuneho ukončit tažení. Masamune následně převzal kontrolu nad hradem Obama.\n\nVzestupem Masamuneho byly jeho předchozí příbuzenské vztahy postaveny stranou, když začal napadat a podmaňovat si všechny okolní země i ty, které patřily jeho příbuzným v provinciích Mucu a Dewa. Šokován jeho nemilosrdností sousední rod Hatakejama v zoufalství požádal Terumunea Date, aby udržel na uzdě synova vojenská tažení. Při večeři, na kterou byl pozván rodem Hatakejama, Terumune řekl, že není schopen řídit svého syna. V neslýchaném aktu zoufalství rod Terumuneho unesl a pokusil se s ním vrátit zpět na své území. Masamune, který byl na lovu, se dozvěděl o únosu. Když on a jeho muži obklíčili únosce při překračování řeky, Terumune nařídil mužům svého syna zabít nepřátele i za cenu vlastního života. Masamuneho muži udělali jak řekl a zabili každého včetně Terumunea. Masamune pokračoval ve válce, mučeni a zabíjeni rodin únosců jeho otce.\n\nPoté, co porazil klan Ašina v roce 1589, udčinil z Aizu základnu pro své operace.\n\nMezitím se jeho vztah s jeho matkou, Jošihime dále zhoršoval. Jošihime trvala na tom, by Masamune rezignoval na nástupnictví ve prospěch jejího druhého syna, Kodžira. Podle některých historiků se ho pokusila otrávit, když mu servírovala večeři. Masamune následně svého bratra zabil, aby se nedostal k moci. Po této tragédii utekla jeho matka do bratrova domu, ke klanu Mogami.\n\nV roce 1590 Hidejoši Tojotomi dobyl hrad Odawara a přiměl daimjóy regionu Tóhoku zúčastnit se tohoto tažení. Masamune nejprve odmítl Hidejošiho požadavky, ačkoli neměl v tomto případě jinou reálnou možnost než přijmout požadavek, protože Hidejoši byl de facto vládcem Japonska. Masamune to neustále oddaloval, čímž si nahněval Hidejošiho. Očekávaje, že bude popraven si Masamune oblékl své nejlepší šaty a beze strachu předstoupil před tvář rozhněvaného vládce. Hidejoši nechtěl další obtíže, ušetřil jeho život a řekl \"Mohl by být nějak použitelný\".\n\nPo čase za služby pro Hidejošiho dostal hrad Iwatesawa a okolní země jako své domovské léno. Masamune se tam přesunul v roce 1591, přestavěl hrad, přejmenoval ho na Iwadejama a podporoval růst města v jeho podhradí. Masamune zůstal na hradě Iwadejama 13 let a změnil region na hlavní politické a ekonomické centrum. On a jeho muži se vyznamenali v službě pro Hidejoošiho v Imdžinské válce a po Hidejošiho smrti začal podporovat Iejasua Tokugawu - pravděpodobně na základě rady Kodžúró Katakury.\n\nIejasu Tokugawa mu udělil velké a výnosné panství Sendai, které udělalo z Masamuneho jednoho z nejmocnějších daimjóů v Japonsku. Tokugawa slíbil Masamunemu oblast s výnosem jeden milion koku, ale i přes vykonaná podstatná vylepšení produkovala oblast pouze 640 000 koku, z čehož větší část byla použita na zásobování regionu Edo. V roce 1604 se Masamune, doprovázený 52 000 vazaly a jejich rodinami přestěhoval do tehdy malé rybářské vesničky Sendai. Svého čtvrtého syna, Munejasu Date, nechal vládnout v Iwadejamě. Masamune změnil Sendai na velké prosperující město.\n\nPřestože Masamune byl patronem umění a sympatizoval s cizinou, byl také agresivním a ambiciózním daimjóem. Když převzal klan Date, utrpěl několik velkých porážek od mocných a vlivných klanů jako byl Ašina, tyto porážky však byly pravděpodobně způsobené nedbalostí ze strany Masamuneho.\n\nJako největší síla v severním Japonsku, bylo na Masamuneho pohlíženo přirozeně s podezřením jako na každého potenciálního soupeře. Hidejoši Tojotomi snížil velikost jeho léna za jeho nedochvilnost při obléhání Odawary v boji proti Udžimasovi Hódžó. Později Iejasu Tokugawa opět zvětšil jeho léno, ale Masamune byl stále podezírán i kvůli své politice. Obzvláště byl podezříván kvůli cizím misionářům, kteří byli vnímáni jako ohrožení moci. Toto bylo důvodem, proč nařídil popravu Padre Sotela po jeho cestě kolem světa.\n\nPřestože Iejasu Tokugawa a jiní spojenci byli vždy vůči němu podezřívaví, Masamune Date po většinu času sloužil Tokugawovi a Tojotomimu loajálně. Zúčastnil se Hidejošiho tažení v Koreji a Osackého tažení. Když Iejasu Tokugawa byl na smrtelné posteli, Masamune ho navštívil a četl mu části ze Zen poezie. Masamune byl vysoce respektován pro svou etiku; dosud citovaným aforismem je, \"\"Čestnost vedená nadměrně ztvrdne do tuhosti; laskavost rozdávaná nad míru se ponoří do slabosti.\"\"\n\nMasamune rozvíjel obchod v jinak vzdáleném a zapadlém regionu Tóhoku. Přestože na začátku potýkal s útoky nepřátelských klanů, podařilo se mu jej po několika porážkách podrobit, převzít jej a nakonec vládl jednomu z největších lén pozdního období Edo. Postavil mnoho paláců a pracoval na mnoha projektech na zkrášlení regionu. Je také známý podporou cizinců navštěvujících jeho léna. Je nepravděpodobné, že sám Masamune tajně konvertoval na křesťanství. I když financoval a podporoval navázání vztahů s papežem v Římě, byl spíše motivován, alespoň částečně, touhou po zahraničních technologiích, podobně jako jiní pánové, například Nobunaga Oda. Jakmile Iejasu Tokugawa zakázal křesťanství, Masamune obrátil svůj přístup, a byť nerad, nechal Iejasua pronásledovat křesťany ve své oblasti. Po 270 let zůstalo Tóhoku místem turistiky, obchodu a prosperity. Například Macušimu, řadu malých ostrovů, chválí za jejich krásu a klid putující básník haiku Bašó Macuo.\n\nUkázal sympatie ke křesťanských misionářům a obchodníkům v Japonsku. Kromě toho jim umožnil přijít a kázat ve své provincii, také byl propuštěn vězeň a misionář Padre Sotelo. Masamune Date povolil Sotelovi, jakož i dalším misionářům, praktikovat své náboženství ve svém regionu a získávat konvertity v Tóhoku.\n\nNejvětším úspěchem Masamuneho bylo iniciování a podpora jedné z mála japonských diplomatických cest a objevování dalekých zemí v tomto období. Nařídil stavbu průzkumné lodě \"Date Maru\" či \"San Juan Bautista\" s využitím cizích (evropských) technik stavby lodí. Poslal jednoho ze svých vazalů, Cunenagu Hasekuru a Sotela na úspěšnou diplomatickou cestu s cílem navázat vztahy s papežem v Římě. Tato expedice navštívila taková místa jako Filipíny, Mexiko, Španělsko, Řím a zároveň provedla první japonskou cestu kolem světa. Předtím japonští pánové nikdy nefinancovali takovýto typ podniků a tak toto byla pravděpodobně první úspěšná plavba. Nejméně pět členů expedice zůstalo v Coria del Río (Sevilla) ve Španělsku, aby se zabránilo pronásledování křesťanů v Japonsku. 600 jejich potomků s příjmením Japón dodnes žije ve Španělsku.\n\nKdyž Tokugawská vláda zakázala křesťanství, Masamune musel dodržovat zákony. Avšak některé zdroje udávají, že Masamuneho nejstarší dcera, Iroha, byla křesťanka.\n\n\n"}
{"id": "177355", "url": "https://cs.wikipedia.org/wiki?curid=177355", "title": "Helena Čapková", "text": "Helena Čapková\n\nHelena Čapková, provdaná Koželuhová a později Palivcová (28. ledna 1886 Hronov – 27. listopadu 1961 Praha\n), byla česká spisovatelka, autorka vzpomínkových knih o svých bratrech Karlovi a Josefovi.\n\nV roce 1904 se provdala za brněnského politika a právníka Františka Koželuha. Měli spolu dvě dcery, z nichž Helena se vdala za budoucího ministra Adolfa Procházku. V roce 1926 ovdověla. Z Brna se přestěhovala do Prahy na Vinohrady, kde bydlela nedaleko svých bratrů. V roce 1930 se znovu provdala za spisovatele a diplomata Josefa Palivce. V letech 1933–1938 žila v Prohoři u Žlutic, kam za ní dojížděli oba bratři. Po okupaci se vrátila do Prahy. V letech 1945–1948 žila na zámku Brložec nedaleko Prohoře. Od vykonstruovaného politického procesu s jejím mužem Josefem Palivcem v roce 1951 byla šikanována komunistickým režimem, až do své smrti v roce 1961. Rok po její smrti vyšla její kniha vzpomínek \"Moji milí bratři\".\n\n\n\nV českém životopisném filmu \"Člověk proti zkáze\" její postavu ztvárnila herečka Věra Galatíková.\n\n"}
{"id": "177356", "url": "https://cs.wikipedia.org/wiki?curid=177356", "title": "Současná filosofie v Česku", "text": "Současná filosofie v Česku\n\nV současné době se filozofii věnují v ČR výzkumní pracovníci a pedagogové na Filosofickém ústavu AV ČR a řadě fakult většiny vysokých škol v ČR, někteří dále i mimo akademické prostředí. Na vysokých školách se přednáší směry vycházející z tradic aristotelsko-scholastické filozofie, fenomenologie, analytické filozofie, neomarxismu, atd. \n\nO rehabilitaci aristotelských témat, zejména ve scholastické podobě, v rámci analytické filozofie se snaží lidé jako prof. Stanislav Sousedík (FF UK, KTF UK), Petr Dvořák (FF UK, CMTF UP), Tomáš Machula (TF JCU), Lukáš Novák (TF JCU a FF UK) Daniel Heider (TF JU), David Svoboda (KTF UK), Daniel D. Novotný (TF JCU) a prof. Josef Krob (FF MU).\n\nVýchodiskem je dílo Tomáše Akvinského (1225–1274), J. D. Scota (1266–1308) a autorů tzv. druhé scholastiky 16.–17. století (tomismus, scotismus, jezuitská scholastika), které vykazuje mnoho styčných bodů s dnešní metafyzikou a logickou sémantikou v rámci analytické filozofie.\n\nV linii tradičnější novoscholastiky (bez návaznosti na analytickou filosofii) píše a přednáší mimoakademický filozof Jiří Fuchs, a dále Roman Cardal a teolog Václav Wolf. Jiří Fuchs přednáší mimo akademické kruhy už z dob před listopadem 1989 v současnosti v kontaktu s Občanským institutem. \n\nMezi nejvýznamnější představitele patří Jan Patočka, dále Jan Sokol, Martin Cajthaml a další. \n\nZ pozice analytické filozofie se filozofií vědy zabývají např. Břetislav Fajkus (Katedra filozofie a dějin přírodních věd PřF UK), Nikolaj Demjančuk (Katedra filozofie FF ZČU).\n\nAnalytickou filozofií se zabýval např. Jiří Fiala (Katedra filozofie FF ZČU), z pozice logiky se jí zabývají např. Jaroslav Peregrin (FF UK a Filozofický ústav AV ČR) či Pavel Materna (Katedra filozofie FF MU a Filozofický ústav AV ČR).\n\n\n"}
{"id": "177358", "url": "https://cs.wikipedia.org/wiki?curid=177358", "title": "Tramvajová doprava v Čchongdžinu", "text": "Tramvajová doprava v Čchongdžinu\n\nTramvajová síť v severokorejském Čchongdžinu je druhý systém svého druhu v zemi (po pchjongjangském). Jedná se o velmi malý provoz s celkovou délkou 13 km.\n\nVýstavba místní tramvajové sítě je etapizována do několika fází; po dobudování všech částí má mít délku 32 km. Fáze 1 (7 km dlouhá tramvajová trať) a fáze 2 (6 km trati) byly zatím jako jediné dokončeny; první uvedená byla slavnostně uvedena do provozu 21. srpna 1999. Další fáze, třetí, která počítá s novými 8 km tramvajové trati, měla být v nedávné době budována, avšak vzhledem k hospodářským problémům se s výstavbou nezačalo. Mezi další potíže, se kterými se čchongdžinské tramvaje potýkají, jsou nepravidelné dodávky elektrického proudu, což v podstatě eliminuje jakoukoliv možnost pravidelné dopravy.\n\nV provozu jsou tramvaje vyrobené v Československu a Česku; vyřazené z pchjongjanské tramvajové sítě a také vozy vyřazené z mnohých bývalých východoněmeckých měst, mezi které patří například Lipsko, Drážďany či Magdeburk.\n\nKromě tramvají existují také i trolejbusy; ty však slouží ještě hůře než tramvaje (průměrný interval se pohybuje až v řádu hodin); autobusová doprava není. Individuální doprava vzhledem k politice severokorejské vlády v podstatě neexistuje, a tak jsou tramvaje jedním z mála funkčních druhů dopravy.\n"}
{"id": "177359", "url": "https://cs.wikipedia.org/wiki?curid=177359", "title": "Katolické gymnázium Třebíč", "text": "Katolické gymnázium Třebíč\n\nKatolické gymnázium Třebíč je katolické gymnázium, které se nachází na třebíčském Jejkově. Katolické gymnázium navazuje na tradici bývalé jejkovské serafínské školy.\n\nV roce 1934 vznikla při klášteře v Třebíči serafínská škola, dnešní Katolické gymnázium. Oficiální název byl: \"Ústav řádu kapucínského pro výchovu kněžského dorostu řádového\". S budováním se začalo v srpnu 1934, svěcení základního kamene se konalo 4. září 1934, do zimy byla hotova hrubá stavba s přívodem vody. Při výstavbě školy byla ubourána severní část starobylého kláštera, s kterým byla škola propojena. Tato část stavby měla kapacitu 70–80 studentů. Stavba byla dokončena a vybavena v první polovině roku 1935, vysvěcena a otevřena byla 21. července 1935. Byl to velký úspěch řádu (kapucínů) a uspořádání slavnosti se zúčastnilo velké množství našich i zahraničních církevních osobností. Vzhledem k této realizaci stavby bylo v roce 1934 přijato jen pět chlapců, které vychovával je \"P. Jan Bubeník\". Chlapci bydleli v budově kláštera, studovali zde, ale na konci každého pololetí skládali zkoušky na některém veřejném gymnáziu. V roce 1938 již zde studovalo 40 chlapců. V roce 1939 došlo ke spojení pražské a třebíčské serafínské školy. V roce 1941 byla budova zabrána a sloužila potřebám očního a ušního oddělení okresní nemocnice; nemocnice školu opustila až v srpnu 1947. Ve školním roce 1947/48 bylo v této serafínské škole opět zapsáno 32 žáků, v roce 1948 však serafínská škola u třebíčského kláštera zanikla.\n\nO katolickém gymnáziu se začalo poprvé hovořit v září 1991. Za podpory \"JUDr. Ing. Jiřího Karase\", pana učitele \"Josefa Bočka\" a s pomocí třebíčského faráře \"P. Pavla Dokládala\" byla škola zřízena listinou dne 1. července 1992 a zaregistrována Ministerstvem školství dne 1. září 1992. Svou činnost gymnázium zahájilo ve školním roce 1993/1994 v budově podklášterské školy. Do prvních dvou tříd nastoupilo 49 žáků z Třebíče a okolí. Povinnou výuku předmětu „křesťanství a život“ (náboženství) vedl P. František Puchnar. Vzdělávání v osmiletém oboru gymnázium nabídlo později; jeho otevření vedení školy vázalo až na dobu po přemístění do historických prostor v bývalém klášteře.\n\nŠkola se nastěhovala do budovy bývalého kapucínského kláštera a bývalé serafínské školy roku 1999. První pedagogický sbor: P. František Puchnar, Ing. Miriam Dufková, Mgr. Marie Velebová, Mgr. Eva Hortová, Mgr. Jiří Novotný, Mgr. Pavel Novák. Pomáhali zde také PhDr. Stanislav Pacner a MUDr. Karel Tomek. První ředitelkou byla Mgr. Marie Velebová. Pak přišla Mgr. Eva Hortová a Ing. Miriam Dufková. Ostatní pedagogové vyučovali jako externisté: Mgr. Jiří Novotný, Mgr. Pavel Novák, PhDr. František Malý, Ing. Hana Puková, Ing. Milada Vedralová, RNDr. Zdeněk Tůma, Leoš Kratochvíl, P. František Puchnar a P. Pavel Dokládal. O hospodářství školy se staral pan František Krul a o dva roky později i paní Jarmila Kružíková.\n\nŠkola sídlí v budově bývalého kapucínského kláštera. Ve škole je 12 tříd a díky novému areálu navíc počítačová učebna, specializované učebny fyziky, chemie, biologie, zeměpisu. U školy je také domeček, kde Halahoj (školní klub) koná různé akce, např. tábory, přespání v domečku. Ve škole je také knihovna a bufet. Škola má vlastní kapli a aulu, v aule se jedno ráno v týdnu koná mše svatá se spirituálem školy. V aule se pravidelně konají i třebíčská nokturna. Udržela se také tradice duchovních obnov se spirituálem. Zřizovatelem školy je biskupství brněnské. \n\nV prostorách školy byla postavena nová přístavba pro výuku jazyků a přírodovědných předmětů, investorovi se povedlo získat dotaci z evropských fondů na stavbu, jejíž cena dosáhla necelých 90 milionů Kč, z nichž z dotace pochází 95 % tj. 79,7 milionu Kč. Stavba začala v září 2017, dokončena byla v březnu 2019. Škola v rámci dotace musela začít spolupracovat s dalšími školami a externími společnostmi. Spolupracuje tak se Základní školou Na Kopcích či se školami z Jaroměřic nad Rokytnou či Okříšek. Dne 22. března novostavbě budovy požehnal pomocný biskup Pavel Konzbul. Stavba byla postavena ze skla, kamene a dřeva. První dvě patra slouží výuce přírodovědných předmětů, výše pak jsou učebny jazyků.\n\nKe dni 6. října 2015 došlo k otevření naučné stezky a bylinkové zahrady v areálu gymnázia. Její součástí je celkem 50 druhů rostlin. Studenti mají k dispozici pracovní listy k naučné stezce a ta se tak stala součástí výuky. Součástí stezky je i posezení s lavičkami a kompostery. V říjnu 2017 byla otevřena naučná stezka s 15 informačními panely s tématikou hornin a minerálů, její název je Horniny a minerály Třebíče a okolí.\n\nV prosinci 2019 zvítězila škola v krajském kole ankety Gympl roku. Toto hlasování je průzkumem mezi studenty a absolventy gymnázií v České republice zaměřené na to, jak se jim na jejich gymnáziu studuje nebo studovalo. \n\n"}
{"id": "177365", "url": "https://cs.wikipedia.org/wiki?curid=177365", "title": "Rotunda svatého Václava (Praha)", "text": "Rotunda svatého Václava (Praha)\n\nRotunda svatého Václava je bývalá románská rotunda, jejíž pozůstatky se nacházejí pod severozápadním rohem bývalého jezuitského profesního domu na Malostranském náměstí v Praze.\n\nRotunda vznikla podle legendy na místě, kde se zastavil povoz s mrtvým tělem svatého Václava. Zvířata táhnoucí povoz se prý nechtěla pohnout z místa do té doby, než byli v nedalekém vězení osvobozeni nespravedlivě uvěznění lidé.\n\nVe vrcholném středověku sloužila rotunda jako pohřební kaple a přiléhala k nedalekému farnímu kostelu sv. Mikuláše (na jehož místě dnes stojí barokní kostel téhož zasvěcení). Po bitvě na Bílé hoře, kdy byl kostel sv. Mikuláše darován jezuitům, se rotunda dočkala barokní přestavby (v letech 1628–29) a stala se malostranským farním kostelem.\nVe 2. polovině 17. století jezuité začali s výstavbou nového komplexu budov (včetně profesního domu) uprostřed Malostranského náměstí, která nakonec vedla k demolici této románské svatyně a na jejím místě vznikl barokní kostel svatého Václava, který byl včleněn do bloku profesního domu a stejně jako rozšířená rotunda plnil roli farního kostela. Tento kostel svatého Václava byl slavnostně vysvěcen 24. září 1687. Zanikl po zrušení profesního domu v roce 1772. Zbylé torzo někdejší rotundy zůstalo v základech barokních budov.\n\nV roce 2003, při rekonstrukci Matematicko-fyzikální fakulty na Malé Straně, v tzv. Profesním domě, začaly práci komplikovat neznámé bloky zdiva, které byly nejprve označeny jako barokní sklepy. Později se ukázalo, že k nim nevede žádný vchod, a tudíž se muselo jednat o kryptu. Po vybourání krypt se mezi zbylými zdmi objevily tři části kruhového románského zdiva a záhy bylo jasné, že se musí jednat o bájnou rotundu.\n\nNejvýznamnějším objevem na rotundě je zbytek původní románské podlahy, který uvedl rotundu mezi přední románské památky v Čechách. Fragment tvoří 74 dlaždic tří tvarů složených do pěti řad. Náleží k nejstaršímu typu českých středověkých terakotových podlah. Dále byla objevena část kruhu z plochých opukových kamenů, lícovaných a opracovaných po vnitřní straně. Kruh pochází z 10. století a jeho význam není dosud znám.\n\nV roce 2014 proběhla rekonstrukce rotundy a v roce 2015 byla zpřístupněna veřejnosti.\n\nNa konci roku 2014 byl spuštěn projekt rekonstrukce a zpřístupnění rotundy široké veřejnosti. Záchrana a zpřístupnění rotundy sv. Václava byla oficiálním projektem Matematicko-fyzikální fakulty Univerzity Karlovy v rámci programu CZ06 - Kulturní dědictví a současné umění a PA16 - Zachování a revitalizace kulturního a přírodního dědictví realizovaných za podpory EHP a Norských fondů. Dotace pokryla pouze 80 % potřebných finančních prostředků na jeho realizaci projektu, a proto se MFF UK prostřednictvím dárcovské aplikace obrátila také na širokou veřejnost. Získané finanční dary byly určeny na úhradu zbývajících nákladů na realizaci projektu a na jeho udržitelnost.\n\nV roce 2015 v rámci akce Dny evropského dědictví byla poprvé zpřístupněna veřejnosti.\n\nV roce 2017 byla záchrana a konzervace objevených reliktů rotundy oceněna udělením ceny Národního památkového ústavu Patrimonium pro futuro za rok 2016.\n\nRoku 2018 projekt konzervace reliktů rotundy a její prezentace veřejnosti získal ocenění Europa Nostra (Europa Nostra Award).\n\n\n\n"}
{"id": "177367", "url": "https://cs.wikipedia.org/wiki?curid=177367", "title": "Divadlo krutosti (povídka)", "text": "Divadlo krutosti (povídka)\n\nDivadlo krutosti (angl. \"Theatre of Cruelty\") je fantasy povídka Terryho Pratchetta, jejíž děj je umístěn do fiktivního světa Zeměplochy.\n\nPolicisté Noční hlídky Tračník, Nóblhoch a Karotka vyšetřují ohledávají tělo neznámého zavražděného člověka. Jednou z verzí je, že byl zabit věncem buřtů. Zabitým se posléze ukáže být Chas Šlofík, majitel společnosti \"Dětská představení\". Loupežnou vraždu velitel Noční hlídky zamítne, neboť zabitý má v kapse 11 tolarů ve velmi drobných mincích. Nalezením svědků je pověřen desátník Karotka.\n\nKarotka je policista známý svou jednoduchostí (je jednoduchý stejně jako tasený meč). Proto se vydá za svědkem nejpovolanějším. Počká u umírajícího a vyslechne Smrtě. Smrť to sice považuje od Karotky za poněkud nesportovní, ale poté vypoví, že Šlofíka nikdo nezabil.\n\nProtože měl ale Šlofík plné kapsy drobných mincí, rozhodne se Karotka vyslechnout děti (neboť to jsou jediní, kdo platí tak drobnými mincemi). Po jejich vyslechnutí se Karotka vrátí do parku a vyzve skřítky, aby se objevili. Ukáže se, že Šlofík vykořisťoval skupinu skřítků - pouličních herců. Nutil je pro zábavu dětí mlátit se po hlavě. Když se skřítci rozhodli, že mu utečou, pronásledoval je, ale udusil se měničkou hlasu (koženým kroužkem umístěným v krku). \n\nPovídka vyšla v českém překladu ve sbírkách Divodějní a Divadlo krutosti.\n\n"}
{"id": "177371", "url": "https://cs.wikipedia.org/wiki?curid=177371", "title": "Rotunda svatého Václava", "text": "Rotunda svatého Václava\n\nRotund zasvěcených svatému Václavovi je více:\n\na další…\n"}
{"id": "177372", "url": "https://cs.wikipedia.org/wiki?curid=177372", "title": "Boby na Zimních olympijských hrách 1972", "text": "Boby na Zimních olympijských hrách 1972\n"}
{"id": "177373", "url": "https://cs.wikipedia.org/wiki?curid=177373", "title": "Nekuřácká restaurace", "text": "Nekuřácká restaurace\n\nNekuřácká restaurace je jídelní zařízení ve kterém je zakázáno kouření. Počet takovýchto nekuřáckých restaurací ve světě neustále narůstá z důvodu všeobecné potřeby chránit jak zaměstnance tak zákazníky před vystavením pasivnímu kouření. \n\nZastánci nekuřáckých restaurací vypočítávají následující výhody nekuřáckých stravovacích zařízení:\n\n\nEvropa měla menší zastoupení zákonů pro nekuřácké restaurace než v Kanadě a Spojených státech. Na občana je v Evropě kouření viditelně vyšší než v Severní Americe. Nekuřácké restaurace jsou v USA běžné již od začátku 90. let 20. století. A mnoho států staví kouření v restauracích mimo zákon. Některé státy jako Washington, dosáhly zákazu kouření pomocí referenda lépe než legislativou. Navíce k celostátnímu zákazu mnoho amerických měst zakázalo kouření v restauracích. V roce 2003 New York City vylepšilo svůj protikuřácký zákon a zahrnulo v něm všechny restaurace a bary. Tímto se stal tento zákaz jedním z nejpřísnějších v USA. Městská hygienická stanice nalezla ve studii z roku 2004, že úroveň znečištění vzduchu v barech a restauracích se šestkrát snížila poté, co zákaz vešel v platnost. Podnikání nebylo zákazem postiženo.\n\nNicméně, zákazy kouření v restauracích a barech se zvýšeně objevují i v mnoha Evropských zemích, jako je Irsko (2004), Itálie (2005), Švédsko (2005), Norsko (2004). V dalších zemích se očekává zákaz kouření v nejbližší budoucnosti. Země Spojeného království schválily v parlamentech zákony zakazující kouření na veřejných místech (zahrnujíc restaurace, bary a kluby). Ve Skotsku od roku 2006, Wales a Severní Irsko od dubna 2007 a Anglie od léta 2007. Znatelné pokuty až do výše 2500 britských liber mohou být uloženy držitelům licencí porušujícím zákaz, stejně jako pokuta 50 liber pro kuřáka. V roce 2003 schválil parlament Nového Zélandu Dodatek zákona pro nekuřácké prostředí, který eliminuje kouření v restauracích a barech. A také je uplatněn na kouření na dalších veřejných místech. V zajímavé studii z Nového Zélandu se ukázalo, že majitelé restaurací nevykázali snížení návštěvnosti, ale naopak se v nekuřáckých restauracích objevil nárůst zákazníků v době podávání jídel. \n\nDlouhý seznam zákazů kouření ukazuje, že stovky zákonodárců z mnoha míst planety schválilo zákony na zákaz kouření.\n\nNěkteří restauratéři a zákazníci, stejně jako tabákoví výrobci argumentují tím, že zákaz kouření v restauracích časem zbavuje kuřáky přístupu ke kouření. Někteří také argumentují tím, že zákazníci restaurací si mohou svobodně vybrat, zda vstoupí do takového zařízení , které má za následek onemocnění srdce a karcinom plic. Někteří zákazníci také předpokládají, že kouření je atraktivním doplňkem k jejich stravovacím zvyklostem. Jeden Britský politik prohlásil, že je neférové a rozporuplné povolit vězňům kouřit a veřejnosti nepovolit kouření v restauraci.\n\nDalší, jako zastánci lidských práv říkají, že zatímco nekuřácké restaurace mají ekonomické výhody pro restauraci, tak další restaurace by měly mít svobodné právo, rozhodnout se samy a ne být tlačeny vládním zákonem zákazu kouření.\n\nAmeričané za práva nekuřáků a Americká nadace za práva nekuřáků udržují informační zdroje a provádí technickou podporu a instruktáž obhájcům veřejného zdraví a znepokojeným občanům, kteří by rádi pomohli dosáhnout nekuřáckých míst, společně s dalšími, jako jsou nekuřácká pracoviště a uzavřená veřejná místa.\n\nV České republice senát schválil zákon o ochraně zdraví před škodlivými účinky návykových látek takzvaný „protikuřácký zákon“, prezident Miloš Zeman tento zákon podepsal a zákon tedy vstoupí v platnost. Účinnost zákona je navržena od 31. května 2017. Tímto zákonem se všechny bary, restaurace, kavárny a herny v celé České republice stanou automaticky nekuřácké. Tento zákon se nevztahuje na kouření elektronických cigaret v barech a restauracích.\n\n\n\n"}
{"id": "177378", "url": "https://cs.wikipedia.org/wiki?curid=177378", "title": "Saljut 3", "text": "Saljut 3\n\nSaljut 3 byla vojenská vesmírná stanice vypuštěná nosnou raketou Proton 25. června 1974. Jednalo se po Saljutu 2 o druhou stanici programu Almaz, jejíž skutečný význam byl kryt programem Saljut. Dle katalogu COSPAR měla číslo 1974-046A.\n\nPo startu z kosmodromu Bajkonur dosáhla výšky 219 – 270 km a její finální orbitální výška byla 268 – 272 km. Saljut 3 měl celkovou váhu v rozmezí 18 - 19 tun. Měla dva solární panely umístěné bočně ve střední části stanice a oddělitelné záchranné moduly pro návrat dat ze zkoušek a materiálů. Měla namontován optický přístroj na plášti lodě, což umožnilo lépe pozorovat zvenčí samotnou loď. Dal se také vysílat televizní přenos ze stanice. Pouze jednomu ze dvou letů Sojuzů, Sojuzu 14, se podařilo připojit a jeho osádce ve složení Pavel Popovič a Jurij Arťuchin vstoupit na palubu a pracovat zde 14 dní. Druhému letu, Sojuz 15, se spojení nepodařilo. Přesto byl Saljut 3 celkově hodnocen jako úspěch. Plánovaný program byl splněn 23. září 1974 tím, že se od stanice oddělilo přístrojové pouzdro se záznamy a přistálo na území SSSR. Stanice skončila svou pouť 24. ledna 1975 po zapálení korekčního motoru, poté shořela nad Pacifikem v atmosféře po 214 dnech.\n\nKe kosmické stanici byly vyslány dvě kosmické lodě.\n\n"}
{"id": "177380", "url": "https://cs.wikipedia.org/wiki?curid=177380", "title": "Rotunda svatého Víta", "text": "Rotunda svatého Víta\n\nRotunda svatého Víta je zaniklý kostel Pražského hradu, předchůdce dnešní katedrály svatého Víta.\n\nRotunda byla založena knížetem Václavem kolem roku 930 jako soukromý knížecí kostel. Po zřízení pražského biskupství roku 973 se svatyně stala biskupským chrámem. Některé části rotundy se v letech 1060–1096 staly součástí nově vybudované dvouchórové, tzv. Spytihněvovy baziliky. Dnes se nad místem někdejší jižní apsidy rotundy s hrobem svatého Václava nachází svatováclavská kaple.\n\nRotunda sv. Víta byla ve své době nejvýznamnější český kostel a zásadně předurčila i význam pozdějších staveb baziliky a katedrály.\nZa svatého Václava byl první pražský kostel Panny Marie již součástí předhradí, hlavním kostelem byla bazilika sv. Jiří, kam nechal Václav přenést ostatky své báby sv. Ludmily. Ke stavbě nového, již třetího kostela Václav přistoupil na základě \"státního daru\", ostatku-paže sv. Víta, který obdržel od východofranského krále Jindřicha I. Ptáčníka. Významné bylo zřejmě i místo v horní části opevněného hradiště, na třetím nádvoří, dodnes nejvýznamnější části Hradu. Neověřený zůstává předpoklad, že rotunda byla postavena u posvátného pahorku Žiži a kamenného knížecího stolce (nastolovacího trůnu).\n\nBoleslav I. do kostela (asi 938) přenesl ostatky svého bratra a tím dal vzniknout kultu svatého Václava soustředěnému kolem rotundy. Již za Boleslava II. (973) se stala rotunda biskupským kostelem, zatímco bazilika sv. Jiří klášterním, a tím definitivně rozhodnuto o statutu svatovítské rotundy jako nejvýznamnějšího kostela knížectví.\n\nBřetislav I. vojenskou výpravou do Hnězdna získal ostatky sv. Vojtěcha uložené v tamním katedrálním kostele a přenesl je roku 1039 do rotundy, kterou k tomu účelu upravil. Již v době rotundy se tak doplnila trojice světců, kterým je chrám dodnes zasvěcen.\n\nVelikostí již nedostačující rotunda byla zbořena při stavbě baziliky probíhající od roku 1060. Zvláštní pieta byla věnována hrobu sv. Václava v jižní apsidě rotundy, který zůstal zachován na původním místě a také jižní stěna apsidy byla začleněna do jižní boční lodi baziliky. I za Karla IV. byla sv. Václavovi věnována největší pozornost a nad hrobem, původně v malé apsidě rotundy, zbudována nejhonosnější a nejvýznamnější kaple katedrály.\n\nPři archeologických průzkumech v roce 1911 a 1928 byly nalezeny malé pozůstatky rotundy v úrovni jejích základů a těsně nadzemní části. Konkrétně šlo o:\n\nArcheologické nálezy umožňují předpokládat rotundu s průměrem lodi asi 13 metrů a liturgické zvyklosti a požadavky předpokládají archeologicky nezachovanou východní apsidu. Určení jednotlivých stavebních fází (podob rotundy) a jejich datace je pak závislá na interpretaci badatelů. Již Kamil Hilbert přišel s představou čtyřapsidové rotundy z doby svatého Václava, J. Cibulkou doplněná o dvoupodlažní zděný ochoz uvnitř rotundy. Novější badatelé (J. Frolík a další) předpokládají skromnější jednoapsidovou podobu a postupné přistavění obou částečně zachovaných apsid.\n\nDle novějších předpokladů byla za svatého Václava v roce 930 postavena jednoapsidová rotunda se vstupem na západě. V roce 938 byla kvůli přenesení Václavových ostatků vybudována jižní (menší) apsida. Snad v roce 967 či 972 zde byl v hrobě K1 pohřben Boleslav I. (dle E. Vlčka je pohřbeným Bořivoj I.) a v K2 snad jeho manželka. Další úpravy proběhly za biskupa Šebíře v roce 1039, kdy zřejmě přistavěna severní apsida pro hrob sv. Vojtěcha, jehož ostatky byly přeneseny z Hnězdna. Zároveň byla zvětšena jižní apsida opatřená archeologicky zjištěnými lizénami. Na západní straně zřejmě apsida nebyla, snad zde byl jakýsi přístavek. Rotunda existovala do roku 1060, kdy musela ustoupit novostavbě baziliky.\n\nTěmito nálezy se zabýval historik umění Josef Cibulka. Ten rekonstruoval rotundu jako mimořádně rozměrnou rotundu o průměru třináct metrů s ochozem a čtyřmi podkovovitými apsidami, přičemž podle dochovaného fragmentu na jižní apsidě navíc předpokládal, že byla rotunda už v desátém století na vnější straně členěna Lisénami.\n\nVýtvarné zdroje pro tuto rotundu hledal Cibulka ve velkomoravských stavbách a také v Dalmácii, konkrétně v kostele svatého Donáta v Zadaru. Předpokládal přitom, že se tato rotunda stala prototypem pro všechny ostatní české rotundy, což mu umožnilo vysvětlit specifický výskyt rotund používaných nikoli jako karnery či baptisteria, ale jako zcela plnohodnotné kostely.\n\nCibulkova teorie byla ve své době vcelku přijata. Až dnes se ukazuje, že (přes obdivuhodný badatelský výkon, který Cibulka podal) má tato teorie značné trhliny, a že interpretace nálezů není tak jednoznačná. Například zmíněné členění jižní apsidy lisénami (které bylo v Čechách jinak běžně užíváno až ve 12. století) otvírá velmi pravděpodobnou možnost, že tato apsida patří (jakožto místo hrobu sv. Václava) až ke Spytihněvově bazilice a původní apsidou je ve skutečnosti drobný fragment zdiva menší apsidy, který se též podařilo najít při archeologickém výzkumu. Za současného stavu poznání tak lze o podobě rotundy říci jen tolik, že patrně opravdu byla opatřena čtyřmi apsidami.\n\n"}
{"id": "177384", "url": "https://cs.wikipedia.org/wiki?curid=177384", "title": "Hostovnice", "text": "Hostovnice\n\nHostovnice () je dnes místní částí Krásné Hory nad Vltavou ve Středočeském kraji, okresu Příbram. V roce 2011 zde trvale žilo čtrnáct obyvatel.\n\nPrvní písemná zmínka o vesnici pochází z roku 1463.\n\nV roce 1850 byla Hostomice osadou obce Vletice. Tou byla až do roku 1961, kdy se osady Hostovnice i Vletice staly místními částmi Krásné Hory.\n\nV okrajové části Hostovnice stojí trosky historické cihelny. Nezachovala se stavba ani vnitřní vybavení. V současné době zarůstají ruiny divokou vegetací.\n\nJihozápadně od vesnice leží výrobní závod na plastová okna.\n\nV Hostovnici se už od roku 1993 konají nepravidelné letní vernisáže pražského fotografa Zdeňka Rerycha.\n"}
{"id": "177385", "url": "https://cs.wikipedia.org/wiki?curid=177385", "title": "Mimozemský život", "text": "Mimozemský život\n\nMimozemský život je označení pro souhrn živých organismů, které vznikly a existují mimo planetu Zemi (tyto organismy jsou též nazývány \"mimozemské biologické entity\"). V současnosti se jedná o hypotetický termín, jelikož ve vesmíru nám není život znám nikde jinde než právě na Zemi.\n\nPředpokládá se, že by ve Sluneční soustavě mohl existovat na několika planetách nebo jejich družicích. Za kandidáty vesmírných těles Sluneční soustavy, která by mohla být nositeli mimozemského života, se považují:\n\nTo, že by mimozemský život mohl (ba dokonce měl) existovat i v jiných hvězdných systémech a jiných galaxiích, lze odvodit z tzv. Drakeovy rovnice, která stanovuje pravděpodobnost pro inteligentní mimozemský život. U exoplanet je jejich zkoumání a pozorování teprve v začátcích a v podstatě jen na základě nepřímých projevů. Současnými technologiemi totiž není možno přímo pozorovat exoplanety, tím spíše pak potenciální projevy mimozemského života na nich. Lze pouze odhadnout, zdali ta která dosud objevená exoplaneta má potenciální podmínky pro uchycení života, tedy zejména přítomnost vody v tekutém stavu (z dlouhodobého hlediska).\n\nLidské poznání vesmíru ale sahá pouze do jeho nejbližšího okolí a tak definitivně vyvrátit, nebo podpořit myšlenku mimozemského života prozatím není v technických možnostech lidstva.\n\nMyšlenka existence mimozemského života rozděluje společnost na dva tábory, kde proti sobě zpravidla stojí představitelé vědecké obce jako jeho zastánci (ale ani vědecká obec není názorově jednotná) a na straně druhé náboženští představitelé, kteří věří v jedinečnost pozemského života. Odborníci nyní již většinou nezavrhují možnost existence mimozemského života, ale spíše jsou přesvědčeni o tom, že ho lidstvo zatím nenašlo a že toto je otázkou času.\n\nVětšina vědců předpokládá, že mimozemský život na jiné planetě by byl potenciálně rozdílný od toho pozemského, jelikož by se vyvíjel vlastní cestou evoluce a za rozdílných podmínek, které by na organismy působily. Předpokládá se ale na základě hypotézy panspermie, že život i jinde ve vesmíru by měl vycházet z podobných stavebních bloků a z podobných principů, a tak by měl být částečně podobný tomu, co známe zde na Zemi.\n\nVědní disciplíny, které se zabývají zkoumáním mimozemského života, se nazývají astrobiologie či xenobiologie. Vzhledem k tomu, že se do současnosti nepodařilo objevit žádnou mimozemskou formu života, ať už ve formě bakterie, či vyššího živočicha, tak se jedná pouze o teoretické vědní disciplíny, které jsou založeny na studiích pozemských organismů, pozorování vesmíru, předpokladech a spekulacích. V roce 2014 Seth Shostak a Dan Werthimer předložili výboru kongresu USA pro vědu, vesmír a technologie prohlášení, že mimozemský život je možné objevit do 20 let, pokud k tomu bude dostatek finančních prostředků.\n\nVědci hledají mimozemský život již po desetiletí, co jim to moderní technika umožňuje. Dnes se jejich hledání dělí na dvě hlavní větve.\n\nPozornost vědců se obrací i k hledání látek, o kterých se předpokládá, že jsou nutné pro vznik života. Ať už se jedná o kyslík, vodík, sloučeniny vody, tak i organické sloučeniny. V roce 2008 se podařilo učinit objev první organické molekuly mimo sluneční soustavu, který naznačuje, že i v jiných částech vesmíru je tedy organický materiál přítomen. Touto sloučeninou byla molekula metanu.\n\nPřímé hledání vychází z aktivní účasti na hledání životních forem a obsahuje vysílání sond na jiné světy a jejich průzkum. Pozorování okolních hvězd a hledání potenciálních planet, na kterých by život mohl existovat. Snahu o porozumění procesů, které vedly zde na Zemi ke vzniku života, jež by se pak daly využít na jiných planetách při jeho hledání.\n\nHlavní pozornost se v současnosti věnuje Sluneční soustavě, jelikož je přímo v dosahu technické úrovně lidstva. K jejímu zkoumání se využívají jak meteority, tak kosmické sondy a v případě Měsíce i lidské posádky.\n\nPodle některých získaných údajů je možné, že jednoduché formy života existovaly na Marsu. Během experimentu na palubě sondy Viking byla zaznamenána emise plynu po zahřátí vzorku horniny, které by mohly odpovídat mikrobiálnímu životu. V roce 1984 byl objeven meteorit ALH84001, který podle propočtů pochází z Marsu, ve kterém se podle analýzy mohou nacházet fosilní pozůstatky mikroorganismů.\n\nJe myšlenka založena na předpokladu, že technicky vyspělá civilizace vysílá podobně jako lidstvo do svého okolí rádiové signály, které se šíří od svého zdroje radiálně do všech stran. Lidstvo se tak pomocí „poslouchání oblohy“ snaží zachytit pravidelně se opakující signál, který by byl známkou mimozemské inteligence. Nejznámějším projektem je projekt SETI, který využívá největší radioteleskop na planetě. Oponenti této myšlenky ale namítají, že se mimozemšťané mohou dorozumívat například laserovým paprskem, který by bylo skoro nemožné zachytit.\n\nHledání a výzkum mimozemského života a setkávání se s jeho inteligentními formami (s mimozemšťany), se stalo předmětem celého odvětví literatury, a to sci-fi (z anglického \"science fiction\"), které zažilo rozmach v průběhu 50. let, a další během „vesmírného soupeření“ Spojených států amerických a Sovětského svazu, v průběhu Studené války.\n\nTento směr nezůstal pouze u literatury, do dnešních dnů se zrodilo např. několik úspěšných seriálů (např. Star Trek, Hvězdná brána, Futurama aj.) a mnoho filmů.\n\n\n"}
{"id": "177387", "url": "https://cs.wikipedia.org/wiki?curid=177387", "title": "Josef Cibulka", "text": "Josef Cibulka\n\nJosef Cibulka (1. července 1886, Ústí nad Orlicí – 2. dubna 1968, Praha) byl český historik umění a archeolog zaměřený na dějiny církevního umění a středověkou archeologii, vysokoškolský pedagog a římskokatolický kněz.\n\nStudoval nejprve na gymnáziu v Lanškrouně a studium ukončil v roce 1905 maturitní zkouškou v Litomyšli. Po maturitě vystudoval v letech 1905-1910 filosofii a teologii na České koleji v Římě a 1909 tam přijal kněžské svěcení. Po návratu do Čech přednášel dějiny církevního zpěvu na Bohoslovecké fakultě v Olomouci, kde obhájil rigorózní práci: \"O vývoji liturgického zpěvu a jeho forem\". V letech 1910-1913 působil jako docent církevního zpěvu v chlapeckém semináři a na dívčím lyceu V letech 1913-1918 byl biskupským ceremoniářem a sekretářem, 1917-1919 docentem církevního výtvarného umění a liturgického zpěvu, 1919 spirituálem v biskupském semináři v Hradci Králové. Jeho habilitační práce měla titul: \"Dějiny církevního zlatnictví\".\n\nSvůj doktorát si Cibulka nostrifikoval na universitě ve Vídni, kde pobýval za 1. světové války (1916-1917). Během pobytu ve Vídni sloužil dokonce rekviem u dvora za zemřelého císaře Františka Josefa I., ale především pilně navštěvoval seminární cvičení Josefa Strzygowského a přednášky Maxe Dvořáka.\n\nZrod samostatného československého státu znamenal pro tehdy již uznávaného pedagoga i vědce povolání k novým úkolům. V roce 1919 byl jmenován mimořádným profesorem dějin církevního umění a křesťanské archeologie na právě zřízené bohoslovecké fakultě v Bratislavě. Od roku 1922 byl nejprve mimořádným a od roku 1926 řádným profesorem na Katolické teologické fakultě Karlovy university v Praze. V letech 1923 – 1925 přednášel také dějiny umění na Vysoké škole architektury a pozemního stavitelství ČVUT v Praze a v období 1927 – 1950 i na Filosofické fakultě Karlovy university, kde se v roce 1927 habilitoval. Roku 1934 vyšlo Cibulkovo monumentální dílo Václavova rotunda svatého Víta.\n\nNa přelomu složitých let 1938 – 1939 byl Cibulka pověřen novým a závažným úkolem – vedením Státní sbírky starého umění Národní galerie v Praze. Změny, které v galerii jako její nový ředitel zavedl, byly převratné a téměř všechny obrátily dosavadní situaci k lepšímu. Se šarmem a diplomatickým taktem dokázal během tří – čtyř let zařídit snad vše, oč se jeho zahořklý předchůdce, Vincenc Kramář, marně pokoušel dvě desetiletí. Cibulka rychle navázal zpřetrhané kontakty se starožitníky a soukromými sběrateli. Jeho kněžský stav mu otevřel dveře do církevních sbírek. Politické poměry vrhly na umělecký trh díla, jaká by galerie za normálních okolností získávala jen stěží. Cibulkova \"diplomacie viržinka a koňaku\" nesla své ovoce také jinde. Až na výjimky dokázal minimalizovat zásahy německé okupační správy do chodu galerie a sbírky pod jeho vedením nejen že přežily válku beze ztrát, ale byly bohatě rozmnoženy.\n\nPo válce se Josef Cibulka vrátil na obě znovuotevřené fakulty, teologickou a filozofickou. Stal se profesorem dějin umění na FF UK a profesorem křesťanské archeologie a dějin církevního umění na Římskokatolické Cyrilometodějské bohoslovecké fakultě v Praze. Jeho seminář křesťanské archeologie se stal líhní uměleckých historiků, specializovaných na barokní umění. V roce 1945 byl předsedou Československých korunovačních řádů. Zabýval se také studiem korunovačních klenotů. Podílel se na jejich prvním vystavení v roce 1929 a před uložením po okupaci v říjnu 1945 posuzoval jejich pravost. Stal se také držitelem jednoho ze sedmi klíčů.\n\nPo únoru 1948 byl Cibulkův seminář zrušen, řada učitelů i čerstvých absolventů putovala do muzeí a památkových středisek. Katolickou bohosloveckou fakultu vyčlenila nová státní správa v roce 1952 ze svazku University Karlovy a odsunula do Litoměřic. Tam s ní odešel i Josef Cibulka. Až druhá polovina padesátých let, a zvláště pak léta šedesátá, přinesla oživení. Cibulka opět mohl (s omezením) psát, cestovat, navázat zpřetrhané styky s kolegy a bývalými žáky. Přes všechny pedagogické úspěchy byla jeho hlavní činností vědecká práce v oboru starého světového a národního umění, která jej ve světě proslavila. Věnoval se především církevní archeologii a středověkému sakrálnímu umění. Výraznou část jeho bádání i publikační činnosti tvořil zájem o české rotundy. Mj. rekonstruoval podobu románské rotundy svatého Víta na Pražském hradě. Cibulkova smrt byla symbolem konce jedné \"kunsthistorické\" epochy. Jestliže česká historiografie umění ve dvacátém století vytvořila konzistentní školu, pak je neodlučitelně spjata se jménem prof. Josefa Cibulky.\n\nOd roku 1921 byl předsedou Národního komitétu CIHA (Comité international d´histoire de l´art), od roku 1937 člen jeho mezinárodního výboru, 1938 sekretář a 1959 viceprezident CIHA. Roku 1946 předsedal ustavujícímu shromáždění světové sekce pro archivy, knihovny a muzea UNESCO a stal se členem muzejní rady Mezinárodní rady muzeí (ICOM).\n\nV roce 1935 mu prezident Francouzské republiky Albert Lebrun udělil důstojnický kříž Čestné legie za zásluhy o lidstvo.\n\n\n\n\n"}
{"id": "177390", "url": "https://cs.wikipedia.org/wiki?curid=177390", "title": "Vertical Horizon", "text": "Vertical Horizon\n\nVertical Horizon jsou americká rocková, možná spíše alternativní rocková), kapela, založená v roce 1990. Populární se stali v roce 1999 díky albu Everything You Want a stejnojmenné písni na něm.\n\nKapela Vertical Horizon byla založena v roce 1990 studenty posledního ročníku Georgetown University Matthewem Scannellem a Keithem Kanem. Po dokončení studia se přemístili do Bostonu kde v roce 1992 sami vydali své první album There and Back Again. Album bylo nahráno na Mattově bývalé střdní škole během několika dní a Matt a Ketih sami hráli na všechny nástroje, které se na albu objevují, i když hlavně jsou tam samozřejmě akustické kytary. Oba se také podíleli na psaní písní a oba zpívali.\n\nMatt a Ketih po vydání alba několik let koncertovali, většinou společně s podobnými kapelami jako oni, např. Jackopierce. V roce 1995 byli připraveni nahrávat znova. Nahráli album Running on Ice, kde Matt s Keithem opět oba hráli a zpívali, ale objevují se na něm také hosté s jinými nástroji. Mezi hostujícími muzikanty byli členové Jackopierce a také Carter Beauford z Dave Matthews Band na bicí.\n\nNásledovaly další koncerty a k Mattovi a Keithovi se brzy přidal Ed Toth na bicí. V roce 1997 vydali živé album Live Stages. Byli na něm Matt, Keith, Ed a ještě také Ryan Fisher na basovou kytaru. Live Stages znamenalo odklon od hudby založené na akustických kytarách a kladlo velký důraz na elektrickou kytaru. V té době se už také kapela snažila najít velkou nahrávací společnost. A členové později potvrdili, že to skutečně není náhoda, že album Live Stages začíná se zvuky jásajícího publika. Přání se jim splnilo a kapela podepsala smlouvu s RCA Records.\n\nRyan se nikdy nechtěl ke kapele přidat natrvalo a tak tři stálí členové pořád hledali hráče na basu. První „zkušební hráč“ byl Sean Hurley, kterého si každý hned oblíbil. Vyzkoušeli ještě mnoho dalších muzikantů, ale nakonec se vrátili k Seanovi, který se oficiálně přidal k Vertical Horizon.\n\nJejich první album s RCA bylo Everything You Want v roce 1999. První singl „We Are“ nebyl nějaký zvláštní úspěch. Ale druhý singl „Everything You Want“ okamžitě doslova vyletěl na první příčky tabulek a stal se jednou z nejhranějších písní v rádiu v roce 2000. Třetí singl „You’re a God“ si také nevedl vůbec špatně a dokonce vyšel na živo na charitativním albu Lounge in the X Lounge III. Čtvrtý singl “Best I Ever Had” se hrál průměrně. V roce 2005 se předělávka singlu Garym Allanem vyšplhala do top 10 country hitů. Kapela která koncertovala od té doby, co vydali album, pokračovala až do roku 2001. Pak si dali pauzu a potom se vrátili do studia aby nahráli další album, aby ho byli schopni vydat včas a využít tak popularity Everything You Want. Od roku 2001 získalo album 2× platinovou desku asociace nahrávacího průmyslu Ameriky RIAA za prodej 2.000.000 kusů v USA.\n\nSe zpožděním bylo na září roku 2002 ohlášeno vydání alba Go. V RCA probíhala v té době zásadní reorganizace, což mělo za následek nedostatečnou propagaci alba – nebyla natočena videa a vydavatelství nepodpořilo ani turné. Nakonec kapela udělala krátké turné počátkem roku 2003 a bylo oznámeno, že Go vyjde o rok později, tedy v září 2003. Až následující velké turné, které začalo v srpnu 2003, vedlo k vydání alba. \n\nKapela v roce 2004 ukončila spolupráci s RCA a podepsala nový kontrakt s Hybrid Recordings na začátku roku 2005. Plánovali vydat Go znovu v létě s jednou novou písní, “Better When You're Not There\", která na původním RCA albu nebyla. Píseň “Forever” poslali do rádia před vydáním alba, aby znovu vzbudili zájem o album a povedlo se to jak na mnoha rádiích tak mezi starými i novými fanoušky.\n\nV červnu 2005 kapela oznámila, že Ed Toth odchází do Doobi Brothers. Od té doby v kapele bubnova Craig McIntyre (v roce 2005) a Blair Sinta (od roku 2006, v kapele oficiálně není). \n\nV červnu 2006 ohlásil Matt Scannell, že kapela pracuje na nové desce. Na oficiálních internetových stránkách oznámili, že Neil Peart z Rush hraje na bicí ve třech písních. \n\n\n\n\n\n"}
{"id": "177391", "url": "https://cs.wikipedia.org/wiki?curid=177391", "title": "Pór zahradní", "text": "Pór zahradní\n\nPór zahradní (\"Allium porrum\") je druh zeleniny z čeledi amarylkovitých. Z botanického hlediska patří do rodu česnek (\"Allium\"). Někteří autoři ho uvádí pod jménem jeho divokého předka \"Allium ampeloprasum\" var. \"porrum\", jiní ho považují za samostatný kulturní druh \"Allium porrum\".\n\nJedná se o dvouletou až vytrvalou (spíše jen teoreticky) rostlinu, na bázi s válcovitou, vejčitou až kulovitou cibulí, často s vedlejšími cibulkami. Stonek je dosti robustní, do asi třetiny až poloviny krytý pochvami listů. Listy jsou jednoduché, přisedlé, s listovými pochvami. Čepele jsou celokrajné, ploché, mírně žlábkovité, se souběžnou žilnatinou. Květy jsou oboupohlavné, ve vrcholovém květenství, jedná se hlávkovitě stažený zdánlivý okolík, ve skutečnosti to je stažené vrcholičnaté květenství zvané šroubel. Květenství je podepřeno toulcem. V květenství jsou často přítomny pacibulky, které slouží teoreticky k vegetativnímu rozmnožování, někdy je jich více než květů, jindy květenství obsahuje i přes pět set květů. Okvětí se skládá ze šesti okvětních lístků bílé až narůžovělé až nachové barvy. Tyčinek je šest, nitky vnějších tří jsou v dolní třetině náhle rozšířené, nitky vnitřní trojice mají postranní zuby až dvakrát delší než vlastní nitky. Gyneceum je složeno ze tří plodolistů, je synkarpní, semeník je svrchní. Plodem je tobolka.\n\nPór byl vypěstován z divokého druhu \"Allium ampeloprasum\", který má domovinu v jižní Evropě a jihozápadní Asii, ale také v jižní Anglii a v Persii. Byl pěstován již Egypťany, Řeky a Římany ve starověku. Na více místech se o něm zmiňuje také Starý zákon. Římané si ho tak oblíbili, že měli dokonce zvláštní název pro zahrádky, na kterých ho pěstovali – říkali jim „porrinae“. Dnes je pórek považován v Anglii a v Americe obvykle jen za zeleninu, ale na evropském kontinentě a zvláště ve Francii patří také mezi koření.\n\nOzimé odrůdy vyséváme začátkem května. Za 5-6 týdnů ztlustlé sazenice přesadíme na pěstební záhon do připravených rýh. Zeminu přihrnujeme ke krčkům, na začátku zimy jsou už silné sazenice v nakopčených brázdách. Vegetační dobu je přes 200 dnů. Část úrody můžeme už sklidit, zbytek ponecháme v zemi až do jara. Ozimé odrůdy, například Arkansas, Blizzard, Pollux, Seelandia či Elefant snesou mráz i přes –15 °C a sklizeň je i přes 50 kg póru z každých 10 m plochy. Podzimní a letní odrůdy vyséváme již koncem dubna, začátkem června je přesazujeme k dopěstování a koncem léta (vegetační dobu mají do 150 dnů) a během podzimu je sklízíme.\n\n2n=32 (tetraploid) vzácněji 2n=48 (hexaploid)\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v pórku.\n\nPór je široce užívaný do polévek, omáček, nebo se krájí na chleba, neměl by chybět ani v rybích polévkách a jako přísada při vaření ryb a krabů, ale také vepřového ovaru a jehněčího masa. Římané připravovali z mladého póru i salát. Obsahuje vitamíny, např. provitamin A, Thiamin, B, C – obsahuje ve 100 g pórku 15 mg, E, karoten a minerální látky, např. draslík, vápník, fosfor, železo, mangan, selen. V Anglii a Americe je považován za zeleninu, zatímco v Evropě a zejména ve Francii je řazen i jako koření.\n\nPór povzbuzuje chuť k jídlu (díky sirným silicím), podporuje činnost zažívacích orgánů, dále podporuje činnost ledvin.\n\nPór je považován za národní zeleninu Walesu, jedné ze zemí Spojeného království.\n\n\n\n \n"}
{"id": "177398", "url": "https://cs.wikipedia.org/wiki?curid=177398", "title": "Pór", "text": "Pór\n\nSlovo pór má více významů:\n\n\n\n"}
{"id": "177406", "url": "https://cs.wikipedia.org/wiki?curid=177406", "title": "Skupinové role", "text": "Skupinové role\n\nSkupinové role jsou role (způsoby chování), které jsou aktuální pouze ve skupině. Každý člověk k nějaké roli intuitivně tíhne, má nějakou „oblíbenou“ roli a poté i sekundární nebo terciární (více obvykle ne). Role se samozřejmě mohou kumulovat. Pro určování preferencí se používá např. Belbinův test.\n\nRole v týmu se dají rozdělit např. na význam, který pro skupinu mají. Je třeba zdůraznit, že všechny níže uvedené role jsou pro efektivní funkci týmu potřeba.\n\n\n\nPro skupinové role existuje několik konceptualizací (Belbin, Bales, Berne, .). Zde uvádíme jejich syntézu dle dělení na kognitivní (mentální), afektivní (sociální) a behaviorální (akční):\n\n\nNěkdy bývají uváděny další role, které ale nejsou zcela „týmové“ – protože vnitřní motiv jejich nositele není skupinový, ale individuální:\n\n"}
{"id": "177407", "url": "https://cs.wikipedia.org/wiki?curid=177407", "title": "Chlum-Kozlov", "text": "Chlum-Kozlov\n\nChlum-Kozlov je skalní hrad v katastrálním území obce Olešnice v okrese Semily. Nachází se na vrchu Kozlov asi dva kilometry jižně od Turnova. Existence hradu je archeologickými nálezy datována do druhé poloviny třináctého až do první poloviny čtrnáctého století. Dochovaly se z něj ve skále vytesané objekty a terénní relikty opevnění. Pozůstatky hradu jsou od 28. března 1964 chráněny jako kulturní památka. V blízkosti zříceniny se nachází Raisova vyhlídka.\n\nVrchol kopce byl osídlen již v pravěku, kdy zde existovalo nejspíše neopevněné výšinné sídliště doložené nálezy kamenných nástrojů, které ve svém díle uvedl historik Josef Vítězslav Šimák. Další archeologické nálezy pochází ze druhé poloviny třináctého až první poloviny čtrnáctého století. Jejich datování provedl archeolog Jiří Waldhauser. K méně obvyklým artefaktům ze čtrnáctého století patří klíč nalezený mimo areál hradu a falešný pražský groš z doby vlády krále Václava IV.\n\nHistorie hradu je velmi nejasná. Jako první spojil pozůstatky hradu na vrchu Kozlov s hradem uváděným v písemných pramenech jako Chlum August Sedláček. Zakladateli hradu byli nejspíše příslušníci některé z větví rodu Markvarticů. Podle Augusta Sedláčka byli majiteli hradu páni z Valdštejna, z nichž někteří používali přídomek z Chlumu. Jako rok první písemné zmínky se uvádí rok 1353, kdy hrad Chlum patřil Jarkovi z Valdštejna. V roce 1362 se hrad nacházel v držení Hynka z Lomnice, který byl také příslušníkem rodu pánů z Valdštejna. Brzy poté byl připojen k valdštejnskému panství a jako zbytečný opuštěn. Ke sporným zprávám patří zmínka z roku 1335, kdy se Zdeněk z Valdštejna psal seděním na Kopci. August Sedláček tento Kopec (v latinském originále snad uváděný jako ) spojil se synonymním Chlumem, ale podle Rudolfa Anděla přídomek odkazuje spíše na lokalitu Hrádek u Hostinného.\n\nAreál hradu postaveného na severozápadě vrcholové části kopce dosahuje délky 250 metrů. Jihozápadní část hradu se označuje jako předsunuté opevnění, které je od středního hradu se skalními světničkami oddělené příkopem. Jedinými pozůstatky po zástavbě na jihozápadě jsou záseky ve skále, které ukotvovaly dřevěné opevnění. Do příkopu snad ústila přístupová cesta, která odtud stoupala mezi kamennými bloky k první bráně do střední části hradu. Střední hrad má rozměry asi 70 × 35 metrů. Jeho čelní strany jsou vymezené příkopy, zatímco boční strany tvoří řady skalních bloků. V nich je patrné malé množství záseků pro ukotvení obvodového opevnění. Nejlépe patrným pozůstatkem zástavby jsou čtyři ve skále vytesané prostory. Datování vzniku světniček je problematické, a proto nelze vyloučit, že k jejich vytesání došlo až v době po zániku hradu.\n\nNa severovýchodě se nachází horní hrad. Od středního hradu je oddělen dalším příkopem, do jehož dna byla ve skále vytesána cisterna. Plocha horního hradu s rozměry až 25 × 17 metrů neobsahuje, kromě stop několika světniček, pozůstatky zástavby. Podle několika dochovaných drobných fragmentů zde mohla stával obdélná zděná budova, jejíž zdivo bylo po zániku hradu rozebráno. Na severovýchodě je hradní areál ukončen obloukovitě vedeným příkopem. Dvojice malých plošin, které se zde nachází, může být pozůstatkem bašty, která hrad chránila před ostřelováním z přilehlých částí kopce.\n\nVrchol kopce se zbytky hradu je přístupný po žlutě značené turistické trase z Příšovic, která dále pokračuje na Valdštejn a na Hrubou Skálu.\n\n\n\n"}
{"id": "177409", "url": "https://cs.wikipedia.org/wiki?curid=177409", "title": "The Ultimate Aural Orgasm", "text": "The Ultimate Aural Orgasm\n\nThe Ultimate Aural Orgasm je dvanácté studiové album německé skupiny Scooter. Bylo vydáno roku 2007 a obsahuje 12 skladeb. Je to první album, které vzniklo v nové sestavě (Michael Simon nahradil Jaye Froga). Ti, kteří si album předobjednali, dostali navíc přes iTunes bonusovou skladbu „Firth of Clyde“. Obal alba je poctou albu \"Music For The Masses\" od Depeche Mode z roku 1987.\n\n"}
{"id": "177413", "url": "https://cs.wikipedia.org/wiki?curid=177413", "title": "Země Koruny české", "text": "Země Koruny české\n\nZemě Koruny české (latinsky: \"Corona regni Bohemiae\"; německy \"Länder der Böhmischen Krone\") nebo Koruna království českého či zkráceně Koruna česká (latinsky: \"Corona Bohemiae\"; německy \"Krone Böhmen\" nebo \"Böhmische Krone\"), někdy zvané České království a přidružené země nebo zjednodušeně jen České království, je název historického státního útvaru, který byl tvořen svazkem zemí pod svrchovaností českého krále. Jádro tvořily korunní české země, tj. České království, Moravské markrabství, Opavské knížectví a jednotlivá slezská knížectví, která ovšem byla s královstvím spojena jiným způsobem, a to lenním vztahem (každé z nich bylo samostatným státem s vlastním vladařským rodem, armádou a státní správou - s královstvím je vázaly lenní smlouvy uzavírané jednotlivými vladaři). Po většinu doby existence tohoto státního útvaru jeho součástí byla také celá Lužice. Jednotlivé země také měly v jejím rámci značnou autonomii a tento státní útvar v poněkud odlišné podobě přežily.\n\nKorunu českou právně ustanovil Karel IV. svými bulami ze dne 7. dubna 1348. Pojem \"koruna\" představoval nadosobní princip, přirovnatelný k dnešní instituci státu, který stál nad panovníkem i nad zemskou obcí. Lenní propojení jednotlivých zemí tak už do budoucna nebylo vázáno ani na osobu panovníka, ani na vládnoucí dynastii, nýbrž na Korunu, monarchii jako takovou. Viditelným symbolem tohoto principu byla česká, tzv. Svatováclavská koruna, které celý tento státní celek oficiálně patřil. Na jednu stranu tak byl koncept Koruny české jakousi obranou před zneužitím královské moci, neboť si král korunu, a tím i vládu nad svými zeměmi, jen vypůjčoval od svatého Václava. Na druhou stranu tento koncept mohl vést k centralizaci moci v rukou panovníka, neboť to byl právě a jedině král, kdo měl právo na hlavě nosit Svatováclavskou korunu, a kdo byl jejím prostřednictvím bytostně spojen nejen se svými zeměmi, s českým zemským patronem svatým Václavem, ale i se samotným Kristem, jakožto Králem králů. Termín \"Koruna a stůl Českého království\" se však poprvé objevuje už roku 1322 za vlády Jana Lucemburského.\n\nVe smyslu historického a státoprávního termínu (jako sjednocujícího pojmu vyjadřujícího příslušnost té které korunní země k teritoriu ovládanému českým králem) zanikla \"Corona regni Bohemiae\" teprve se vznikem Československé republiky roku 1918.\n\nKarel IV. ustanovil korunu v rozsahu územních zisků svého otce Jana Lucemburského – kromě Čech, Moravy a Slezska území zahrnovalo i Chebsko, Horní Lužici a četná léna v německých zemích. Během Karlovy vlády ještě přibyla Horní Falc a Dolní Lužice (1370). V letech 1373–1415 bylo volně připojeno (ale nikoliv inkorporováno) Braniborské markrabství.\n\nZvolením Ferdinanda I. českým králem v roce 1526 se Koruna česká připojila k územím ovládaným rodem Habsburků, čímž byl položen základ budoucí Habsburské monarchie. V letech 1619–1620 povstalé stavy vyhlásily na korunním území Českou konfederaci, v níž už Čechy neměly hrát prim, jako doposud, ale všechny země si měly být postaveny naroveň a panovník měl být důsledně volen. Bělohorská porážka však tento pokus o vytvoření pevnějšího, soudržnějšího státu nadobro zmařila; vítězní Habsburkové neměli zájem na rozvoji a utužení Koruny, naopak cíleně postupně soustátí dezintegrovali a nakonec sloučili jednotlivé země se zeměmi rakouskými. Územně už Koruna nadále pouze ztrácela: ještě během třicetileté války (1635) postoupil císař Ferdinand II. obě Lužice Sasku; další ztráta přišla v letech 1742–44, kdy byla Marie Terezie nucena vzdát se ve prospěch Pruska většiny (téměř 9/10) území Slezska, které tehdy bylo hospodářsky nejvyspělejší částí habsburského soustátí. Všechna zahraniční léna Koruny pak byla z korunního svazku uvolněna nejpozději na Vídeňském kongresu (1815).\n\nAčkoliv země Koruny české postupně ztratily v rámci rakouské monarchie svoji samostatnost a jako samostatný útvar v jejím rámci fakticky zanikly se zánikem svých centrálních orgánů, formálně zanikly až rozpadem Rakouska-Uherska v roce 1918, kdy se s výjimkou části Těšínska, připojené Polskem, staly základem české části nově vzniklé Československé republiky.\n\nZemě byly spojeny zejména společným panovníkem - českým králem, a dále pak řadou úřadů (mimo slezské státečky). Nejvýznamnějším z nich byla \"Česká královská kancelář\", v jejímž čele stál \"nejvyšší kancléř\", a která koordinovala chod státní správy a přes niž šla veškerá korespondence pro panovníka a od panovníka (různé akty, stanoviska a nařízení). Dalším orgánem byl \"nejvyšší mincmistr\", který se staral o ražbu mincí v celém státě.\n\nRoku 1527 král Ferdinand I. ustanovil \"Radu komory královské\" jako orgán dohledu nad všemi zeměmi v oblasti státních financí. Zvláštní postavení měly dvorské úřady, které se úzce pojily k osobě panovníka, a také demonstrovaly jednotu českého státu. Jednalo se například o dvorského sudího, dvorského maršálka či číšníka.\n\nŠlechta všech zemí se účastnila \"Generálního sněmu\", který se skládal z delegátů zemských sněmů a z členů českého zemského sněmu. Jednalo se o společný stavovský orgán.\n\nTermín \"„vedlejší země Koruny české“\" je novodobý a bývají jím označována území ležící mimo České království, tj. zpravidla Slezsko a Lužice. Někdy k nim bývá řazena i Morava. Historička Lenka Bobková s tímto zařazením Moravy mezi vedlejší země pro období středověku nesouhlasí, považujíc ji za \"„integrální, dědičnou součást českého království“\".\n\nLucemburská Morava nebyla jednotným zemským či státoprávním útvarem. Její území tvořilo nejen Moravské markrabství, ale i biskupství olomoucké a Vévodství opavské. Všechny tyto tři celky byly vázány přímo na Korunu království českého, respektive na samotného českého krále, který o nich rozhodoval. Moravský markrabě se sídlem v Brně nestál vůči Olomouci a Opavě v nadřazeném postavení. Olomoucký biskup, opavský vévoda i moravský markrabě podléhali přímo českému králi jakožto svému lennímu pánu.\n\nČeská koruna se za vlády Lucemburků nestačila vnitřně upevnit a srůst v jednotný stát. Zejména v 15. století rostlo stavovské sebeuvědomování. Stavy se ovšem neidentifikovaly s celou Korunou, nýbrž se zemí, v níž žily a jejíž zájmy chtěly hájit. Tento zemský princip vedl k partikularismu uvnitř českého státu. Tomuto emancipačnímu úsilí stavů na zemské úrovni napomohla nejen slabá ústřední vláda Václava IV., ale především rozštěpení Koruny české za husitských válek. Žádná celokorunní stavovská instituce tedy nevznikla a v rozdělené Koruně ani vzniknout nemohla. Zemsky uzavřenému stavovství dále přihrávalo rozpolcení České koruny za Jiřího z Poděbrad (a po něm za Vladislava Jagellonského) a Matyáše Korvína. K větší centralizaci Koruny nedošlo ani po roce 1490, kdy vládu nad celou Českou korunou převzal Vladislav Jagellonský. Dílčí integraci prodělala pouze tříšť slezských zemiček, které si vytvořily společný orgán reprezentující celé Slezsko. Ze stavovského hlediska zůstala Česká koruna svazkem samostatných zemských korporací, z nichž každá měla vlastní orgány i možnost obracet se přímo na krále. Přestože nebo právě proto, že se české stavy cítily být nadřazené nad stavy ostatních zemí Koruny (osobovaly si například právo volit českého krále), žádnou stavovskou integraci, která by upozadila jejich výlučnost, neiniciovaly. Soustředily se na vlastní problémy a pouze proklamativně na králi žádaly, aby dbal o teritoriální celistvost České koruny. Habsburkům vnitřně nesjednocená Koruna vyhovovala, neboť jim umožňovala snáze prosazovat vlastní zájmy v jednotlivých zemích a podporovat jejich vazby na nově vytvořené centrální úřady ve Vídni, a proto se o nějakou její hlubší integraci nepokusili.\n\nPřestože Česká koruna byla formálně součástí Svaté říše římské, dokázali jagellonští králové uhájit její nezávislý charakter a vyvázali se i z finančních závazků vůči říši. České země tak nebyly zahrnuty do říšské reformy, kterou tehdy uskutečnil císař Maxmilián I.\n\nOdhaduje se, že kolem roku 1500 žily na území České koruny, která měla rozlohu přibližně 125 000 km, asi 2 300 000 obyvatel, kolem roku 1600 pak už asi 2 950 000 obyvatel.\n\nPočátek konfederace jednotlivých zemí Koruny české je datován do období po sesazení řádně zvoleného a korunovaného českého krále Ferdinanda II. českými stavy. Vznik měl řešit nadřazenost Českého království nad vedlejšími zeměmi, což bylo důležité proto, aby se tyto země sjednotily a jednaly společně proti Ferdinandovi.\n\nZ výše zmíněných důvodů byl 31. července 1619 svolán generální sněm stavů zemí Koruny české, aby byl dohodnut další postup a schválena konfederace. Všechny země měly být stmeleny jediným panovníkem s omezenými pravomocemi, měly mít společné tyto instituce: českou dvorskou kancelář, generální sněm a společné velení armády. Měla zde fungovat evangelická církev s defenzory, přičemž katolíci neměli být utlačováni, pokud budou uznávat Majestát a jezuité museli odejít ze všech zemí.\n\nPodle této smlouvy byl zvolen a panoval pouze jeden král, a to Fridrich I. (s kterým je také osud konfederace spojen, protože nedlouho poté, co na trůn nastoupil Ferdinand II., bylo vydáno Obnovené zřízení zemské, které výrazně zmenšilo svobody českých stavů). Poněkud později na počátku roku 1620 na sněmu v Prešpurku byla konfederace rozšířena území ovládané Gabrielem Betlenem, tedy Uherské království a Sedmihradské knížectví a Dolní a Horní Rakousy.\n\nHorní Rakousy byly přinuceny vzdát císaři hold 20. srpna 1620, poté co je vojensky obsadil vrchní velitel ligistického vojska, Maxmilián I. Bavorský. Čechy padly prakticky okamžitě po bitvě na Bílé hoře, kdy 13. listopadu vydaly konfederační listiny vítězům. Morava, především Karel starší ze Žerotína, začala jednat o vyrovnání s císařem 20. prosince a Slezsko poté co král Fridrich odjel 22. prosince. Obě Lužice mezitím dobyl Jan Jiří I. Saský. Poslední, kdo zůstal z konfederace, Betlen s Uherskem sám jednal s císařem již delší dobu za zády všech konfederovaných zemí.\n\nNedlouho po vrácení moci nad zeměmi Koruny české Ferdinandovi II. byl oktrojován nový systém státního zřízení, tedy Obnovené zřízení zemské (1627). S tímto zřízením došlo k okleštění mnoha stavovských pravomocí, nejenže listina nebyla schválena stavy, ale nebyla ani nikdy v úplnosti přeložena do češtiny. Jazyk německý byl také zrovnoprávněn s českým. Nejdůležitějším ustanovením nového zřízení však byla definice „zapůjčování“ Svatováclavské koruny, které se mělo dít dědičně, a ne voleně, tak jak tomu bylo zvykem po mnohá staletí. Zajímavé je, že legálnost tohoto kroku byla opírána o usnesení moravských stavů v době volby Ferdinanda I., kteří natruc stavům českým potvrdili dědická práva Anně Jagellonské a jejího muže přijali jen za svého pána.\n\nHabsburská centralizační opatření směřovala k Vídni, nikoliv k Praze. Posilováním pouta jednotlivých zemí s habsburskou monarchií jako celkem, docházelo k uvolňování svazku mezi zeměmi Koruny české jakožto svébytného celku uvnitř této monarchie. A tak českou státnost zpřítomňovala především svatováclavská koruna a s ní spojovaný pojem Česká koruna, užívaný ve smyslu český stát, aniž by záleželo na jeho přesně vymezené podobě. České královské korunovace se pak stávaly okázalými demonstracemi jednoty zemí Koruny české pod vládou společného krále, zmocněného k vládě nad těmito zeměmi právě korunou svatého Václava.\n\nBěhem třicetileté války byli Habsburkové v důsledku pražského míru v roce 1635 nuceni postoupit obojí Lužici saskému kurfiřtovi Janu Jiřímu. Saský kurfiřt však měl obě Lužice držet jako léna České koruny a český král jakožto vládce nad celou Korunou směl nadále užívat lužické markraběcí tituly. Právně byla lénní vazba obou Lužic na Českou korunu zrušena až roku 1815 vídeňským kongresem. Přestože od roku 1635 Lužice sdílely své osudy se Saskem, zejména tamní katolické instituce (kapitula v Budyšíně, kláštery cisterciaček v Mariensternu a Marienthalu) nadále udržovaly kontakt s českým katolickým prostředím.\n\nSlezsko, kromě měst Těšín, Opava a Krnov, připadlo roku 1742 Prusku. Po rozpadu Svaté říše římské v roce 1806 Česká koruna také definitivně ztratila všechny državy na území říše.\n\nKolem roku 1815 obývalo území České koruny (tedy České království, Moravské markrabství a Slezské vévodství) na 5 milionů obyvatel, z nichž téměř dvě třetiny považovaly za svou mateřštinu češtinu. Většina obyvatel žila na venkově, města obývalo asi jen 15 % obyvatel. Velikost židovské menšiny se odhaduje na 80 000 osob.\n\nPodle některých byla roku 1749 Česká koruna správními reformami Marie Terezie \"de facto\" zrušena, když byla česká dvorská kancelář ve Vídni sloučena s kanceláří rakouskou do spojené česko-rakouské dvorské kanceláře. Zřízení přetrvalo bez větších změn až do revolučního roku 1848, kdy museli habsburští panovníci v mnohém ustoupit národům spojeným ve svém císařství. I po tereziánských reformách byli nadále korunováni čeští králové jakožto páni celé České koruny, neboť české korunovace a samotná svatováclavská koruna demonstrovaly jednotu českých zemí pod vládou společného v Praze korunovaného krále. Poslední korunovace se konala roku 1836.\n\nPozice Českého království a potažmo celé České koruny byla však velmi vážně oslabena zánikem Svaté říše římské v roce 1806. České země tehdy ztratily dosavadní možnost skromného vnějšího politického zastoupení, které hrálo klíčovou roli zejména při volbě římského krále, na stálém říšském sněmu v Řezně a na říšském soudu ve Wetzlaru. V nově ustaveném Německém spolku po roce 1815 už historicko-politická individualita Českého království reflektována nebyla – formálně bylo království navenek zastupováno výhradně osobou panovníka, který však užíval jen titul císaře rakouského.\n\nNa jaře 1848 žádali zástupci tzv. Svatováclavského výboru císaře o užší propojení rozvolněného svazku zemí Koruny české a o jeho autonomii v rámci Rakouského císařství. Tento státoprávní požadavek se však setkal s odporem německojazyčného obyvatelstva Čech a v polovině dubna 1848 byl odmítnut i moravským zemským sněmem. Německy hovořící Češi a Moravané začali svou budoucnost spatřovat spíše ve velkém sjednoceném Německu, historických práv České koruny se tak dovolávali především jen zástupci českojazyčného obyvatelstva. Podstatně odlišné názory na budoucí politické a státoprávní postavení Čech a Moravy ve střední Evropě tak vedly k rozchodu obou jazykových skupin žijících na území České koruny. Ty se pak začaly chápat jako dva odlišné národy s rozdílnými cíli a zájmy. Společné soužití českých a moravských \"Čechů\" a \"Němců\" bylo napříště poznamenáno permanentním státoprávním a národnostním bojem.\n\nAčkoli František Josef I. několikrát přislíbil svou českou korunovaci, nakonec k ní nikdy nedošlo. Poslední český král Karel se české korunovace nedočkal, již v roce 1918 totiž zaniklo České království (a s ním i jeho Koruna včetně Moravského markrabství) přeměnou v Československo.\n\nSpolu s růstem požadavků obnovy české státnosti a uznání svébytnosti České koruny rostla úcta k českým korunovačním klenotům, které byly vnímány jako hmatatelný symbol vzájemného svazku zemí Koruny české, který byl hlubšího charakteru než svazek s ostatními habsburskými zeměmi.\n\n\n\n"}
{"id": "177416", "url": "https://cs.wikipedia.org/wiki?curid=177416", "title": "Hypoxická hypoxie", "text": "Hypoxická hypoxie\n\nHypoxie je nedostatečné zásobení organismu kyslíkem z důvodu nedostatečného okysličení krve. Mohou se s ní setkat lidé pracující ve velkých nadmořských výškách tzn. zejména horolezci (znají ji pod názvem výšková nemoc) a letecký personál.\n\nZpůsobuje ji malý parciální tlak kyslíku nebo jeho malá koncentrace ve vdechovaném vzduchu. Tlak vzduchu, tudíž i parciální tlak kyslíku (p) s nadmořskou výškou klesá. Transport kyslíku tělem ze vzduchu v plicích až k buňkám je založena na principu difuze tzn. kyslík se pohybuje ve směru tlakového spádu. Pokud klesá parciální tlak kyslíku ve vdechovaném vzduchu, klesá zároveň tlakový spád mezi ním a buňkou a tím i množství přepravovaného kyslíku.\n\nOdolnost člověka vůči hypoxii je u každého jiná, vrozená a nedá se ovlivnit.\n\nAtmosféru můžeme rozdělit podle reakcí organismu na pobyt ve výšce na několik pásem\n\nHypoxie probíhá ve dvou fázích:\n\n\nPříznaky jsou individuální, ale u každého zůstávají stejné a s věkem se nemění. Proto se letecký personál v Ústavu leteckého zdravotnictví seznamuje s hypoxií v podtlakových komorách, aby jí mohl rozpoznat a bránit se jí.\n\n\nHypoxii můžeme předcházet aklimatizací (možná jen do 6000 m, každých 1000 m zabere 1 týden), použitím kyslíkového přístroje, přetlakové kabiny, výškového a kompenzačního oděvu.\nPokud už nastane, léčí se podáním kyslíku nebo snížením výšky pod 4000 m.\n"}
{"id": "177418", "url": "https://cs.wikipedia.org/wiki?curid=177418", "title": "Millenium Tower II", "text": "Millenium Tower II\n\nMillenium Tower II je výšková budova v Bratislavě, která je součástí komplexu Polus City Center. Je vysoká 100 metrů a slouží k administrativním účelům. Velkou část budovy má v pronájmu společnost IBM. Byla postavena mezi roky 2002 až 2003.\n"}
{"id": "177419", "url": "https://cs.wikipedia.org/wiki?curid=177419", "title": "Millenium Tower I", "text": "Millenium Tower I\n\nMillenium Tower I je výšková budova v Bratislavě, která je součástí komplexu Polus City Center. Je vysoká 80 metrů. Byla první výškovou budovou v komplexu a slouží k administrativním účelům. Velkou část budovy má pronajatou společnost T-Mobile.\n\nMillenium Tower je administrativní budova s půdorysnými rozměry 46,5 x 25,5 m s 18 podlažími (jedno podzemní podlaží) a výškou 73,8 m. Nosná konstrukce budovy je tvořena monolitickým železobetonovým jádrem s rozměry 17,7 x 9,40 m, sĺoupy v modulu 6,0 x 9,0 m s průřezem 800 x 800,600 x 600 až po rozměr 300 x 300 mm (v horní části), které podpírají monolitické železobetonové bezprůvlakové stropní desky tloušťky 280 mm.\n\nObjekt je založen na desce o síle 1,8 m. Jde o systém s nosným jádrem a kyvnými sloupy. Globální statiku, tedy výpočet budovy jako celku, včetně odezvy na zatížení větrem, seismické zatížení a realizační projekt až po 1. nadzemní podlaží zpracovala firma IDO Hutný projekt a.s. Firma Konstrukt plus s.r.o. vypracovala projekt od prvního nadzemního podlaží.\n"}
{"id": "177428", "url": "https://cs.wikipedia.org/wiki?curid=177428", "title": "Kallimachos z Kyrény", "text": "Kallimachos z Kyrény\n\nKallimachos z Kyrény (Καλλίμαχος; asi 305 př. n. l. – asi 240 př. n. l.) byl dvorní básník Ptolemaiovců. \n\nByl pověřen katalogizací alexandrijské knihovny, což znamenalo, že byl de facto jejím ředitelem. \n\nMimo zlomků se zachovalo šest hymnů a 63 epigramů. Kallimachos měl velký vliv na římskou poezii.\n"}
{"id": "177429", "url": "https://cs.wikipedia.org/wiki?curid=177429", "title": "Kallimachos", "text": "Kallimachos\n\nKallimachos se jmenovalo více starověkých osobností:\n"}
{"id": "177439", "url": "https://cs.wikipedia.org/wiki?curid=177439", "title": "Šmahel", "text": "Šmahel\n\nPříjmení Šmahel má několik původů: ze slovenského \"smahnout\" = \"horkem vysychat\"; z biblického \"I-smahel\" (jméno zavrženého levobočka), též apelativum \"šmahel\" = \"patrně nemanželské dítě\"; u židovských rodin z osobního jména \"Samuel\", v jidiš \"Šmohel\" = \"jméno Boží\". Ženskou variantou je Šmahelová.\n\n"}
{"id": "177440", "url": "https://cs.wikipedia.org/wiki?curid=177440", "title": "Novotný", "text": "Novotný\n\nPříjmení Novotný pochází ze starého přídavného jména \"novotný\" = \"nový\". Je to třetí nejčastější české příjmení. Ženskou variantou je Novotná. V Německu a Rakousku i jinde, včetně českých zemí, se lze setkat s variantou zachovávající starší český pravopis tohoto příjmení obvyklejší před rokem 1849, tedy Nowotny, případně výjimečně i s délkou, tedy Nowotný.\n\n"}
{"id": "177441", "url": "https://cs.wikipedia.org/wiki?curid=177441", "title": "Novotná", "text": "Novotná\n\nPříjmení Novotná pochází ze starého přídavného jména \"novotná\" = \"nová\". Je to třetí nejčastější české příjmení. Mužskou variantou je Novotný.\n\n\n"}
{"id": "177442", "url": "https://cs.wikipedia.org/wiki?curid=177442", "title": "Nováková", "text": "Nováková\n\nPříjmení Nováková pochází z přídavného jména \"nová\" – nová usedlice, nová sousedka apod. V dubnu 2017 příjmení nosilo v České republice 34 759 žen a bylo nejčastějším českým příjmením. Nejrozšířenějším je i v Polsku (varianta Nowak) nebo ve Slovinsku (Novak). Mužskou variantou je Novák.\n\n"}
{"id": "177445", "url": "https://cs.wikipedia.org/wiki?curid=177445", "title": "Komenský", "text": "Komenský\n\nKomenský je nejstarším pravidelně vydávaným pedagogickým časopisem v České republice. Roku 1992 se Pedagogická fakulta Masarykovy univerzity v Brně stala jeho vydavatelem. Periodikum je určeno jednak učitelům základních škol, studentům učitelství, sociální a speciální pedagogiky, ale i široké veřejnosti se zájmem o problematiku vzdělávání. Obsahuje odborné články, náměty a zkušenosti z praxe, glosy, reportáže ze školního prostředí a recenze odborné literatury či zahraničních článků. Orientuje se na moderní výchovně-vzdělávací trendy, inovativní přístupy ve školní praxi, alternativní školy, problematiku integrativní pedagogiky s ohledem na evropské tendence v těchto oblastech. Vytváří platformu pro diskusi široké veřejnosti k současným problémům české školy.\n\nČasopis Komenský založil roku 1873 v Olomouci moravský středoškolský učitel, etnograf a spisovatel Jan Havelka. Články byly cenné v kruhu moravských učitelů zejména pro poučnost a národní uvědomění. Zakladatel přispíval množstvím vlastních mezioborových textů, například z oblasti pedagogiky, historie, archeologie a zeměpisu. Publikoval taktéž pod pseudonymy Lomnický, Hrubý, Hájenský či Loštický. \n\nOd roku 1992 je vydavatelem tohoto časopisu Pedagogická fakulta Masarykovy univerzity v Brně. Kompletní řadu periodik Komenský archivují v Muzeu Komenského v Přerově, kde se nacházejí i další významné pedagogické časopisy: Přítel mládeže (18230–1848), Posel z Budče (1848–1851, 1870–1909), Škola života (1855–1889), Učitelské listy (1867–1888) a Učitelské noviny (od 1893).\n\nJan Amos Komenský (28. 3. 1592 – 15. 11. 1670) coby významný spisovatel pobělohorské emigrace, filosof a poslední biskup Jednoty bratrské je klíčovým inspiračním zdrojem časopisu. Jelikož se jedná o autora mnoha pedagogických spisů, z nichž všeobecně známé jsou Velká didaktika (1657), Informatorium školy mateřské (1630), Brána jazyků otevřená (1631), Svět v obrazech (1658), Divadlo světa, Škola hrou (1654), Sebrané pedagogické spisy (1657–1658), vychází časopis dodnes z jeho filozofie a tradice. \n\nTémata reflektující problémy dané doby se dají identifikovat napříč historií časopisu. S tím souvisejí i jazykové a grafické proměny od černobílých nákresů po fotografie. V počátcích periodika apelují články na morální výchovu žáků. Od padesátých let lze vysledovat značnou ideologickou stopu a současný trend koresponduje se synkrezí kurikulárních témat. Setkáváme se zde s texty zaměřenými na environmentální výchovu, recyklování, rozvoj čtenářské gramotnosti apod. \n\nJádro časopisu je stálé – klade důraz na rozvoj osobnosti učitele a zkvalitňování a zefektivnění výuky. Zároveň aktuálně reaguje na potřeby dané doby. V proměnách času nejvíce prostoru věnoval pedagogickým a didaktickým tématům. Docházelo povětšinou pouze ke změnám v názvu rubrik.\n\nFormát časopisu se od jeho založení nezměnil, jedná se o formát B. Variabilní proměnnou je však titulní strana. Od roku 1925 neobsahuje jméno vydavatele. Periodické vydávání se měnilo v průběhu let od týdeníku (1895), přes měsíčník k současnému čtvrtletníku (od roku 2012).\n\n\n"}
{"id": "177446", "url": "https://cs.wikipedia.org/wiki?curid=177446", "title": "Hašek", "text": "Hašek\n\nHašek je české příjmení. Nesly ho mimo jiné následující osobnosti:\n\n\n\n"}
{"id": "177450", "url": "https://cs.wikipedia.org/wiki?curid=177450", "title": "Rychtářov", "text": "Rychtářov\n\nNázev Rychtářov má více sídel:\n"}
{"id": "177451", "url": "https://cs.wikipedia.org/wiki?curid=177451", "title": "Seznam ostrovů Austrálie", "text": "Seznam ostrovů Austrálie\n\nSeznam ostrovů Austrálie (anglicky ostrov - \"island\").\n\nTabulka obsahuje přehled ostrovů Austrálie s plochou přes 10 km².\n\n\n"}
{"id": "177455", "url": "https://cs.wikipedia.org/wiki?curid=177455", "title": "Heron (ostrov)", "text": "Heron (ostrov)\n\nHeron (anglicky \"Heron Island\") je ostrov v Korálovém moři náležející do oblasti Tropického Queenslandu v Austrálii. Ostrov se nachází na jižním cípu Velkého bariérového útesu. Je to nízký malý ostrov 800 m dlouhý a až 300 m široký. Dá se přejít za jednu hodinu. Je vzdálen 72 km od Gladstounu.\n\n"}
{"id": "177463", "url": "https://cs.wikipedia.org/wiki?curid=177463", "title": "Johann Friedrich Herbart", "text": "Johann Friedrich Herbart\n\nJohann Friedrich Herbart (4. květen 1776, Oldenburg – 14. srpen 1841, Göttingen) byl německý filozof, psycholog a pedagog. Pokusil se vybudovat systém pedagogiky jako vědy založené na filozofii. Psychologii pokládal za základ pedagogiky. Snažil se nalézt základní element psychické činnosti. Za něj pokládal představu. Všechny další psychické funkce podle něj vycházejí z představ.\n\n\nPedagogické názory Herbarta měly značný vliv a význam. Zdůrazňoval důležitost teorie pro pedagogickou praxi. Věda učí, jak využívat zkušenosti.\n\nVýchovu dělí na tři části:\n\nVedení je v podstatě prostředek druhých dvou částí. Má vytvořit předpoklady pro vyučování a mravní výchovu. Vedení se uskutečňuje i hrozbou, dozorem, zákazy, tresty, včetně tělesných, odnímáním svobody (např. přinucením stát v koutě). Jeho soustava trestů se hojně v Evropě využívala. Autorita a láska jsou jen pomocné prostředky vedení. Ovšem vychovatel se nemusí starat o to, zda dítě – slabší strana – s těmi zásahy souhlasí či nesouhlasí. Vedení má dítě neustále zaměstnávat. Celý systém vedení má dítě odvracet od porušování kázně.\n\nRozumovému vzdělávání přisuzuje Herbart významné místo. Vyučování pokládá za nejdůležitější a základní prostředek výchovy. Uvedl natrvalo do pedagogiky pojem výchovného vyučování. „Vyučování bez mravní výchovy je pouhý prostředek bez cíle, mravní výchova bez vyučování je cílem bez prostředku.“ Jak je patrné, celý složitý výchovný proces redukoval na vyučování. Při výchově však není důležitý jen rozum, ale důležitou úlohu hrají i city, vůle, atd…\n\nJedním z nejdůležitějších úkolů je podle Herbarta vzbuzení mnohostranného zájmu. Zájem je nejdůležitější podmínkou vyučování. Čemu se žák učí ze zájmu, učí se rychle a osvojení je důkladné. Ze zájmu vyplývá i pozornost. Herbart dal mnoho cenných didaktických pokynů o tom, jak udržovat a rozvíjet zájem a pozornost žáků.\n\nVelkou pozornost věnoval stupňům a postupům vyučování. Vypracoval teorii stupňů vyučování, která se stala všeobecně uznávanou.\n\n\"1. stupeň – jasnost:\" Je to zahloubání se do učiva ve stavu klidu. Důležitá je pozornost. Z didaktického hlediska je to v podstatě výklad nového učiva, který je založen na vytváření představ.\n\n\"2. stupeň – asociace:\" Zahloubání se do učiva ve stavu pohybu. Z didaktického hlediska se minulé učivo spojuje s představami, které žák nabyl již dříve při četbě knih, v životě apod. Z didaktického hlediska tento stupeň má podobu rozhovoru, při kterém dochází ke spojení starého učiva s novým.\n\n\"3. stupeň – systém:\" Představuje vyvození závěrů, definic a pravidel, tj. zobecnění.\n\n\"4. stupeň – metoda:\" To je využití nových poznatků v praxi. Z didaktického hlediska jsou to různá cvičení.\n\nTyto stupně byly označovány za formální, neboť to bylo univerzální schéma pro jakýkoli obsah učiva i věk žáků. Herbart řešil i otázku školského systému podle svých konzervativních sociálních názorů. Navrhoval školu elementární, měšťanskou a gymnázium. Měšťanská škola je škola reálná, gymnázium je škola klasická. Byl stoupencem klasického vzdělání. Reálná škola byla zaměřena na obchod, průmysl a jiné praktické obory.\n\nHerbartovo pojetí mravní výchovy se vyznačuje krajním intelektualismem. Cílem totiž je vštípit mravní pojmy. Při mravní výchově doporučuje nalézt u každého chovance kladné stránky jeho osobnosti a ty rozvíjet. K prostředkům mravní výchovy řadí: Stanovit přesná pravidla chování, podněcovat chovance pochvalou a pokáráním, ukazovat chovanci chyby a vyhledávat takové situace a okolnosti, aby chovanec pochopil smysl pravidel, ale také aby získal vlastní zkušenosti. Velkou pozornost věnoval i náboženské výchově.\n\nHerbart rozpracoval řadu důležitých didaktických otázek platných dodnes. Herbartovy myšlenky se ale za jeho života mnoho nerozšířily. K rozšíření jeho názorů po celé Evropě i v USA došlo až po jeho smrti (herbartismus). Jeho vykladači jednostranně vyložili jeho záměry a vnesli do vyučování nepříznivé změny (nebezpečí formalismu učinili jistotou formalismu, osnovy naplňovali přemírou poznatků apod.). To vedlo k potlačování iniciativy dětí, k jednostrannému zdůrazňování klasického humanitního vzdělání. Řada autorů (Lev Nikolajevič Tolstoj, Stefan Zweig) popisuje atmosféru strnulosti a strachu panující ve škole, tuhou kázeň spojenou s příkazy, zákazy a tělesnými tresty.\n\n\n\n"}
{"id": "177467", "url": "https://cs.wikipedia.org/wiki?curid=177467", "title": "Jan Procházka", "text": "Jan Procházka\n\nJméno Jan Procházka neslo vícero osob:\n\n"}
{"id": "177468", "url": "https://cs.wikipedia.org/wiki?curid=177468", "title": "Procházka", "text": "Procházka\n\nProcházka původně znamená krátký a nenáročný pěší výlet – vycházka.\n\n\nProcházka je jedno z nejčastějších českých příjmení. Nesly je mimo jiné tyto osobnosti:\n\n\n\n\n\n"}
{"id": "177469", "url": "https://cs.wikipedia.org/wiki?curid=177469", "title": "Černá (rozcestník)", "text": "Černá (rozcestník)\n\nSlovo černá či Černá může označovat:\n\n\n\n\n\n\n"}
{"id": "177473", "url": "https://cs.wikipedia.org/wiki?curid=177473", "title": "Černý", "text": "Černý\n\nČerný je označení barvy, v přeneseném významu může označovat něco utajeného nebo nekalého. Mimo to jde i o poměrně časté příjmení.\n\n\n\n\n\n\n\n\n"}
{"id": "177474", "url": "https://cs.wikipedia.org/wiki?curid=177474", "title": "Jiří Černý", "text": "Jiří Černý\n\nJméno a příjmení Jiří Černý nese několik osobností:\n\n"}
{"id": "177478", "url": "https://cs.wikipedia.org/wiki?curid=177478", "title": "Jan Černý", "text": "Jan Černý\n\nJan Černý je jméno a příjmení více významných osob:\n\n"}
{"id": "177479", "url": "https://cs.wikipedia.org/wiki?curid=177479", "title": "Trilogie", "text": "Trilogie\n\nTrilogie je umělecké dílo, nejčastěji literární, o třech relativně samostatných částech, které spolu souvisejí motivicky, látkově nebo problémově. Původně se tímto názvem označoval antický soubor tří tragédií (doplněný tzv. satyrskou hrou na tetralogii), se kterým soutěžili řečtí básníci v Athénách o slavnostech Dionýsových. Jediná takováto dochovaná trilogie je \"Oresteia\" dramatika Aischyla, v níž jsou jednotlivé její části spolu tak úzce obsahově i myšlenkově spjaty, že působí jako jednání jednoho velikého celkového dramatu. U jeho následovníků je trilogické spojení jednotlivých kusů většinou již pouze formální. Je tomu tak například u tzv. \"„oidipovského cyklu“\" dalšího řeckého dramatika Sofokla \"Oidipús král\", \"Oidipús na Kolóně\" a \"Antigona\".\n\nOd trilogie je nutno odlišit tzv. triptych (ve výtvarném umění trojdílný oltář nebo obraz, jehož části spolu souvisejí), kterým je možno označovat díla, mající sice tři části, ale vystupující jako jeden celek. Rovněž tak není trilogií rozsáhlý román rozdělený do tří dílů. Z tohoto hlediska není možno za trilogii považovat například \"Pána prstenů\" anglického spisovatele J. R. R. Tolkiena.\n\n\n\n\nOznačení \"filmová trilogie\" je pojem mnohdy velice zavádějící, neboť u komerčně úspěšných filmů mohou být dotáčena jejich další pokračování. Nikdo proto nemůže říci, zdali to, co je dnes charakterizováno jako trilogie, nebude zítra tetralogií, pentalogií resp. filmovou sérií. Tak například série sci-fi filmů o \"Vetřelci\" mohla být jako trilogie označována od roku 1992 do roku 1997, kdy byl natočen díl čtvrtý. Kromě toho je běžné, že jednotlivé díly takovýchto trilogií mají různé režiséry, takže se dá jen těžko mluvit o nějakém jednotícím uměleckém záměru. Může se také stát, že je postupně natočena trojice podobných filmů, která má společného hlavního představitele a velmi podobné názvy, o klasickou trilogii se přitom ale de facto nejedná. Takovým případem je trojice snímků \"Muž z Ria\", \"Muž z Hongkongu\" a \"Muž z Acapulca\", kde hraje Jean-Paul Belmondo. V kinematografii má proto tento pojem stálý smysl pouze u výrazně časově ohraničených nebo již definitivně uzavřených děl.\n\n\n"}
{"id": "177480", "url": "https://cs.wikipedia.org/wiki?curid=177480", "title": "Horšovský Týn (zámek)", "text": "Horšovský Týn (zámek)\n\nHoršovský Týn je hrad přestavěný na zámek v historickém centru města stejnojmenného města v okrese Domažlice. Ze severní a západní části je obklopen rozsáhlým zámeckým parkem v přírodně krajinářském slohu. Na severní a východní straně jsou hradní příkopy. Hrad a zámek zčásti stojí na skalnatém ostrohu, pod hradem se nachází rozsáhlé historické sklepení vytesané ve skále. Památka je ve správě Národního památkového ústavu a je přístupná veřejnosti, je řazen k nejvíce zpřístupněným památkovým objektům v ČR. Je chráněn jako kulturní památka a v roce 1995 byl zapsán na seznam národních kulturních památek.\n\nMísto, na kterém zámek stojí, bylo osídleno již v pravěku. Archeologické nálezy pochází z mezolitu, eneolitu a pozdní doby halštatské. Opevnění z těchto nejstarších fází osídlení nebylo doloženo a pozůstatky nejstarší dřevěné hradby pochází až z mladší doby hradištní.\n\nPředchůdcem hradu byl dřevěný biskupský dvorec, který zanikl požárem a jehož zbytky byly nalezeny zejména během archeologického výzkumu v roce 2002. Hrad byl založen přibližně v polovině třináctého století a za jeho zakladatele je považován pražský biskup Jan III. z Dražic. První písemná zmínka o hradě pochází z osmdesátých let třináctého století, kdy biskup Tobiáš z Bechyně nechal založit přilehlé město. Pražské diecézi hrad zůstal až do husitských válek. Za arcibiskupa Arnošta z Pardubic na hradě proběhly určité stavební úpravy a další inicioval Jan z Jenštejna, který za úpravy Horšovského Týna a Starého Herštejna utratil 500 kop pražských grošů.\n\nBiskupové na hradě pobývali jen příležitostně, a o chod hradu se starali purkrabí, z nichž nejstarším známým byl Zbyněk z Osvračína připomínaný roku 1331. Dalšími purkrabími byli roku 1400 uváděný Petr Libnovec, po něm Otík z Illburka a roku 1406 Petr z Kostelce. Purkrabí Zdeněk z Drštky hrad úspěšně hájil v letech 1422 a 1431, kdy byl obléhán husitským vojskem. Roku 1426 získal hrad s městem od císaře Zikmunda do zástavy. Novým purkrabím a zástavním majitelem se roku 1438 stal Zdeňkův strýc Zdeněk Kolvín z Ronšperka, který pokračoval v synovcově boji s proti Bavorsku. Zemřel okolo roku 1445 a jeho nezletilí synové o hrad přišli, když jej král Ladislav Pohrobek věnoval pražské kapitule.\n\nV církevním majetku hrad zůstal jen krátce, protože jej král Jiří z Poděbrad zastavil za dva tisíce kop pražských grošů Dobrohostovi z Ronšperka. Ten se roku 1465 stal předním členem jednoty zelenohorské, ale Horšovský Týn mu zůstal, a Dobrohost dokonce zajistil jeho zástavní držení i pro svých pět synů a vnuka. Z nich si hrad napůl rozdělili Jiří a Volf z Ronšperka, přičemž po Jiřího smrti se jediným pánem hradu stal Volf. Oženil se s Kateřinou z Lobkovic a hrad jí a jejím dětem odkázal. Kateřinin bratr Jan mladší Popel z Lobkovic potom roku 1539 hrad koupil od Ferdinanda I. za 8482 kop pražských grošů do dědičného vlastnictví.\n\nLobkovicové získali s Horšovským Týnem panství, ke kterému patřilo 28 vesnic, dva dvory a pustý hrad Starý Herštejn. V roce 1547 došlo k velkému požáru, při kterém hrad i město vyhořely. Jan mladší Popel z Lobkovic proto pozůstatky hradu přestavěl v renesančním slohu. Po Janově smrti se panství ujala jeho třetí manželka Alžběta z Roggendorfu a roku 1574 jej předala synovi Kryštofu z Lobkovic. Když dospěl jeho bratr Vilém z Lobkovic, rozdělili se bratři o majetek, a Horšovský Týn připadl Vilémovi. Za něj byla dokončena renesanční přestavba, která probíhala ještě roku 1616. Vilém se jako jeden ze třiceti direktorů zúčastnil stavovského povstání, za což mu byl zkonfiskován majetek. Dne 30. března 1622 zabavená panství Horšovského Týna, Čečovic a Mířkova koupil hrabě Maxmilián z Trauttmansdorffu. Po jeho smrti v roce 1650 Horšovský Týn přešel na Adama Matyáše z Trauttmansdorffu, a když roku 1684 zemřel, majetek zdědil nejstarší syn Rudolf z Trauttmansdorffu. Po Rudolfově brzké smrti v roce 1689 panství spravoval za jeho nezletilé děti jejich strýc Zikmund z Trauttmansdorffu. Z dalších členů rodu se v držení zámku vystřídali Jan Josef, Ferdinand, jeho syn Jan, Janův syn Ferdinand († 1859) a Ferdinandův syn Karel (* 1845).\n\nTrauttmansdorffové výrazně rozšířili panství a na zámku nechali provést řadu úprav, ke kterým patřila stavba bytu kastelána, zasklená arkádová chodba nebo úpravy pokojů v jižním křídle. Další přestavby začaly okolo roku 1880 podle plánů architekta Josefa Schulze. Jejich výsledkem byly kromě úprav v severním, východním a jižním křídle nové fasády se sgrafity a ornamentálními malbami. Rodině Trauttmansdorffů zámek patřil až do roku 1945.\n\nSvou prestižní podobou hrad patřil mezi kastelové hrady středoevropského typu. Demonstroval možnosti stavebníka a byl srovnatelný se soudobými královskými hrady. Také řešení paláce se podobá palácům hradů krále Přemysla Otakara II.\n\nPrvní stavební fáze hradu využila prvky staršího dvorce. Byly jimi jednolodní románská kaple z první poloviny třináctého století, která stála v jihovýchodním nároží a valové opevnění. Pod jeho ochranou bylo postaveno západní křídlo s jihozápadní čtverhrannou věží, ke kterému byla později přistavěna další čtverhranná věž na severní straně. Podobné věže vznikly také nad presbytářem kaple a v severovýchodním nároží. Kamenné hradby vymezily areál hradu až ve třetí stavební fázi, přičemž starý val začal plnit funkci parkánu. Nárožní věže s výjimkou severovýchodní se v hmotě zámku dochovaly. Přístupová cesta vedla z prostoru náměstí. Prošla parkánem a obešla hradní jádro, do kterého se vstupovalo průjezdem se třemi portály v západním paláci. Další stavby stály podél východní strany jádra.\n\nPřízemí jihozápadní věže fungovalo jako trezor, a vstupuje se do něj schodištěm v síle zdi z kaple Nejsvětější Trojice v prvním patře. V přízemí přilehlého paláce se kromě průjezdu nachází dvě místnosti klenuté křížovými klenbami, zatímco v přízemí severozápadní věže byla použita valená klenba. V prvním patře býval velký sál s krbem vytápěnou komnatou po severní straně. Na jižní straně sálu se nachází předsíň, ze které se vstupuje do kaple, která svým provedením patří k nejnáročnějším raně gotickým realizacím. Kaple Nejsvětější Trojice v prvním patře jihozápadní věže byla postavena v letech 1260–1270. Má trojboký závěr a šestidílnou žebrovou klenbu podepřenou štíhlými pilíři a přízedními konzolami. Uprostřed lodi byla použita hvězdová klenba, která se zřítila při požáru roku 1547.\n\nPo požáru bylo ve druhé polovině postaveno nové východní renesanční křídlo s průjezdem a opevněným předbraním propojeným s parkánovou zdí. Ze stejné doby pochází dvě okrouhlé bašty. Průčelí východního křídla je zdůrazněné členěnými štíty, které svou hmotou skrývají podkroví s komorami služebnictva a valbovou střechu. V prvním patře se ve velkém sále dochovaly zbytky nástěnných maleb ze šestnáctého století.\n\nDalší křídlo bylo postaveno podél severní strany nádvoří s prvním patrem vysazeným na složitém systému dřevěných krakorců. V jeho druhém patře se nacházela černá kuchyně a několik obytných místností zaklenutých valenými klenbami s lunetami. Podle fragmentů dochovaných maleb se soudí, že komnaty užívala Bohunka z Rožmberka, která byla druhou manželkou Jana Popela z Lobkovic. Kromě obytných prostor bylo upraveno také opevnění, které mělo s výjimkou východní strany podobu krytého střeleckého ochozu podepřeného slepými arkádami s dělostřeleckými střílnami.\n\nJižní křídlo bylo postaveno až za Viléma z Lobkovic. V jeho sklepě se nacházely koňské stáje, nad kterými byla jízdárna a ve druhém patře se nachází tři velké sály přístupné z arkádové chodby. V západní části zámeckého areálu vznikla budova purkrabství a v jejím sousedství také míčovna. Základem purkrabství se stala čtverhranná věž postavená ve čtrnáctém století na místě nějaké starší stavby.\n\nV komplexu hradu a zámku je provozováno pět prohlídkových tras: Hrad, Zámek, Mitsuku, Purkrabství a Kuchyně.\n\nV prohlídkovém okruhu Hrad si mohou návštěvníci prohlédnout nejstarší části této památky: gotická sklepení, ložnici, pokoj komorníka, hodovní síň, pracovnu, velký sál, předkaplí, raně gotickou kapli a hradní zbrojnici.\n\nBydlení na zámku si návštěvník může prohlídnout v okruhu Zámek. Zpřístupněnými prostory jsou: jižní schodiště, velká renesanční hala, alkovna, červený salon, pánský salon, taneční sál, malá jídelna, malá renesanční hala, zelený salon, knihovna, rytířský sál, salon grafiky a východní schodiště. Trasa provází návštěvníka od 16. po 20. století.\n\nNávštěvnický okruh Purkrabství je společnou expozicí státního zámku a Městského muzea v Horšovském Týně. Návštěvníky provází jízdárnou se sbírkou kočárů, ochozovou chodbou, selskou kuchyní a ložnicí, mandlovnou a prádelnou.\n\nProhlídkový okruh Kuchyně návštěvníky zavede do provozních prostor památky. Ukáže jim zaměstnaneckou jídelnu, kuchyni, sklad nádobí, chodbu se sbírkou porcelánu a sklad porcelánu a skla.\n\nProhlídkový okruh Mitsuko zavede návštěvníky na prohlídky stálé výstavy pozůstalostí hraběnky Mitsuko Coudenhove-Kalergi, která žila na přelomu 19. a 20. století.\n\n\n"}
{"id": "177482", "url": "https://cs.wikipedia.org/wiki?curid=177482", "title": "Muckov", "text": "Muckov\n\nNázev Muckov má více míst:\n\n"}
{"id": "177483", "url": "https://cs.wikipedia.org/wiki?curid=177483", "title": "Plánička", "text": "Plánička\n\nPlánička může být:\n\n\n"}
{"id": "177485", "url": "https://cs.wikipedia.org/wiki?curid=177485", "title": "Tuatha Dé Danann", "text": "Tuatha Dé Danann\n\nTuatha Dé Danann (irsky: Lid bohyně Dany), zkráceně Danaové, je rod pohledných světlovlasých keltských bohů, kteří podle mýtů kdysi vládli v Irsku. Představují bytosti z šerého dávnověku ovládající magii – „plemeno vědění“, „pánové světla“. V Irsku se zjevili v den svátku Beltine (na 1. máje) v severozápadním Connachtu.\nPodle staršího mýtu se tam se dostali na křídlech větru, ukryti pod příkrovem magické mlhy, aby je neviděli obyvatelé ostrova, kteří Irsko osídlili před nimi (Firbolgové a Fomóirové). Podle jiné verze legendy přiletěli na temných mracích, nebo připluli po moři a poté na pobřeží spálili své lodě, aby se už nikdy nemohli vrátit zpět („temné mraky“ pak vytvořil hustý dým, stoupající z pálených lodí).\nMísto, odkud pod vedením krále Nuady přišli, mělo ležet kdesi na severu, a proslulo svými čtyřmi městy na čtyřech ostrovech, ve kterých se Lid bohyně Dany učil od čtyřech mocných druidů vědění a magickým dovednostem a odkud si přinesli „Čtyři poklady Irska“.\n\n\nPrvní bitva\n\nPřed Lidem bohyně Dany Irsko osídlil lid Firbolgů. Danaové s nimi nějakou dobu vyjednávali a požadovali po nich polovinu Irska, ale Firbolgové jim odmítli kus Irska vydat, a proto se ji Danaové rozhodli dobýt bojem. Střetli se spolu o letním slunovratu v první bitvě na Magh Tuireadh. Danaové v bitvě zvítězili, i když byli méně početní. Zmocnili se Irska a přeživším Firbolgům nabídli, ať si vyberou jednu z pěti irských provincií a žijí tam v míru. Firbolgové si vybrali Connacht.\n\nBresova vláda\n\nPřestože Danaové první bitvu o Irsko vyhráli, jejich král Nuada v ní přišel o ruku. Protože podle zákonů Lidu Dany nesměl být králem nikdo, kdo by nebyl tělesně dokonalý, musel být Nuada zbaven svého královského úřadu. Na jeho místo nastoupil Bres, který byl nejkrásnější z mladých mužů, třebaže byl Danaem jen napůl. Jeho vláda znamenala pro lid utrpení, protože na něj uvalil tvrdé daně a zároveň nezabránil Fomóirům, dalším z místních původních obyvatel, aby od Danaů vybírali svoje vlastní vysoké daně. Mimo to Bres proslul svou nepohostinností a lakotou. Tou urazil i barda Corpreho, když ho při jeho návštěvě řádně nenakrmil a na noc ho ubytoval v chladné temné místnosti. Corpre o tomto zacházení druhého dne složil posměšnou báseň, která podle jedné verze mýtu Brese rozčílila natolik, že mu na tvářích vyskákaly jakési skvrny (či nežity) a musel být pro tuto svou nedokonalost okamžitě sesazen. Pro tento incident je Corpre označován jako tvůrce první irské satiry.\nNuada se znovu vrátil na trůn tehdy, když znovu získal ruku. Tu mu měl nejprve vyrobit léčitel Dian Cécht ze stříbra (byl proto Nuada zván „Stříbroruký“), ale Dian Céchtův syn Miach, který byl zručnějším léčitelem, dokázal Nuadovi vytvořit ruku z masa a kostí. Dian Cécht tím byl tak rozčilen, že svého syna zabil. Nuada byl ale znovu tělesně dokonalý a mohl se opět stát králem.\nSesazený Bres se potom přidal k Fomóirům, protože se od své matky Eri dozvěděl, že jeho otec byl jedním z Fomóirů.\n\nDruhá bitva\n\nFomóirové Lid bohyně Dany stále více utiskovali, a ti se nakonec pod vedením Lugha vzbouřili a ve druhé bitvě na Magh Tuireadh Fomóiry definitivně porazili a zahnali je do moře, odkud Fomóirové přišli. Danaové pak vládli Irsku až do příchodu smrtelných Milesianů, kteří je porazili. Lid bohyně Dany se pak uchýlil do zásvětí. Branou mezi těmito světy jsou dle keltských mýtů \"sídhe\" (vílí kopce).\n"}
{"id": "177487", "url": "https://cs.wikipedia.org/wiki?curid=177487", "title": "Pratt &amp; Whitney R-1830", "text": "Pratt &amp; Whitney R-1830\n\nPratt & Whitney R-1830 Twin Wasp byl hvězdicový motor, široce rozšířený v amerických letadlech během 30. a 40. let. Šlo o dvouhvězdicový, vzduchem chlazený 14-válec. Celkem bylo vyrobeno 173 618 ks motoru, čímž se stal jedním z nejvíce vyráběných co do počtu. Použití se dočkal např. v bombardéru B-24 nebo nákladním DC-3.\n\n\n\n"}
{"id": "177490", "url": "https://cs.wikipedia.org/wiki?curid=177490", "title": "Barrow (řeka)", "text": "Barrow (řeka)\n\nBarrow ( nebo , ) je řeka na jihovýchodě ostrova Irsko v Irské republice. Je druhá nejdelší na ostrově po řece Shannon. Je 191 km dlouhá.\n\nPramení v horách Slieve Bloom. Společně s řekami Suir a Nore ústí do Keltského moře poblíž Waterfordu, přičemž vytváří estuár.\n\nZdrojem vody jsou dešťové srážky. Má dostatek vody po celý rok.\n\nNa řece je rozvinutá lodní doprava. Na horním toku je spojena s kanálem Grand, který vede od řeky Shannon do Dublinu.\n"}
{"id": "177496", "url": "https://cs.wikipedia.org/wiki?curid=177496", "title": "Přísežný měšťan", "text": "Přísežný měšťan\n\nPřísežný měšťan je ve středověkém městě měšťan, který se přísahou zavázal k pomoci městské radě. Přísežní měšťané konšelům pomáhali v soudních i správních povinnostech, často se v listinách vyskytují jako svědkové. V českých městech tato funkce vznikla pravděpodobně v 1. polovině 14. století, kdy výrazně vzrostla správní, soudní apod. agenda městských rad. Jejím vlivem se na městské vládě podílelo větší množství osob, často i z řemeslnických vrstev.\n"}
{"id": "177500", "url": "https://cs.wikipedia.org/wiki?curid=177500", "title": "Klicperovo divadlo", "text": "Klicperovo divadlo\n\nKlicperovo divadlo je městské divadlo v Hradci Králové, pojmenováno je po dramatikovi Václavu Klimentu Klicperovi. Už čtyřikrát získalo ocenění „Divadlo roku“, pořádá divadelní festivaly Čekání na Václava a Divadlo evropských regionů a je známé snahou po inovacích a progresivní režii. Několik sezón zde například působil, pro mnohé kontroverzní, ale zároveň velmi uznávaný a oceňovaný režisér Vladimír Morávek, který zde mj. uvedl hry od Shakespeara a Čechova. Dále zde již delší dobu působí někteří známí herci, například Pavla Tomicová či Ondřej Malý.\n\nStálý soubor Klicperova divadla má k dispozici celkem čtyři scény – velkou s kapacitou 400 míst, letní s 300 místy, komorní „V podkroví“ o 50 místech a v Mýtské ulici Studio Beseda se 130 místy. V prostorách divadla v Dlouhé ulici funguje také galerie „U Klicperů“.\nV letech 1949-61 Krajské oblastní divadlo Hradec Králové, 1961-68 Divadlo Vítězného února, v letech 1971–90 a pak opět od roku 1990 Klicperovo divadlo.\n\nUměleckými šéfy v období samostatné České republiky postupně byli:\n\nDivadlo původně provozovala městská příspěvková organizace „Klicperovo divadlo v Hradci Králové“, od roku 2006 obecně prospěšná společnost „Klicperovo divadlo“, kterou společně založilo statutární město Hradec Králové a Královéhradecký kraj.\n\nPrvní české divadlo v Hradci Králové vzniklo v adaptovaném hostinci „U zlatého orla“ na Malém náměstí a v první polovině 19. století zažilo dobu rozkvětu, o kterou se velmi zasloužil Václav Kliment Klicpera, který v té době ve městě působil jako profesor na gymnáziu. V roce 1868 byl založen spolek Jednota divadelních ochotníků, který začal prosazovat myšlenku samostatné divadelní budovy. Ovšem až roku 1882 městské zastupitelstvo rozhodlo o vybudování městského divadla, už tehdy pod názvem „Klicperovo“. Projekt nakonec vypracoval místní architekt Viktor Weinhengst a slavnostně otevřeno s uvedením Klicperovy hry \"Eliška Přemyslovna\" a opery \"Hubička\" od Bedřicha Smetany bylo 24. března 1885. Už za rok se ale ve zdivu objevily trhliny a dokonce se zřítil západní trakt umístěný nad svahem do Žižkových sadů, proto muselo být kompletně rekonstruováno. K dalším rekonstrukcím došlo v letech 1910, 1927, 1949, kdy také v divadle začal působit skutečně profesionální soubor, a poté až v 90. letech 20. století.\n\nNovorenesanční a klasicizující budova divadla uzavírá skoro čtvercové náměstíčko v Dlouhé ulici, podél jeho západní strany vede úzká ulička do níže položených Žižkových sadů. Stavba je hmotově roztříštěná, na hlavní budovu s červenou kýlovou střechou se napojuje boční křídlo, které z východní strany uzavírá náměstíčko, a jednotlivé části také nemají stejnou výšku. Jednotící výraz celému objektu ale dodává symetrické hlavní průčelí, kterému předchází až ve 20. století dostavěný přízemní rizalit s portikem o šesti sdružených sloupech. Jeho rovná střecha slouží zároveň jako terasa přístupná z foyeru. Tomuto prvnímu patru dominují vysoká okna a opět sdružené pilastry, nad nimi se nachází tři nízké atiky, střední je půlkruhová. Vybavení interiéru odpovídá současným potřebám, dvěma vstupy v čelní prosklené dřevěné stěně se návštěvník dostane k víceramennému schodišti k foyeru a hledišti. To je mírně stoupající s jedenácti řadami sedadel, pod balkonem o sedmi řadách se nachází technická zvuková kabina. Postranní lóže klesají směrem k jevišti, po jejich hranách i po hraně balkonu jsou umístěna bodová světla, v centru plochého stropu je naopak umístěn paprskovitý lustr. Stěny jsou kvůli lepší akustice obloženy dřevem. Budova je už od roku 1958 zapsána v seznamu kulturních památek České republiky.\n\n"}
{"id": "177501", "url": "https://cs.wikipedia.org/wiki?curid=177501", "title": "Tchaj-tung", "text": "Tchaj-tung\n\nTchaj-tung (tradiční znaky: 臺東; tongyong pinyin: Táidong; hanyu pinyin: Táidōng; český překlad: \"východní terasa\") je město v Čínské republice, leží v jihovýchodní části ostrova Tchaj-wan v \"Tchajtungské rovině\" () na pobřeží Tichého oceánu. Ve správním systému Čínské republiky je hlavním městem okresu Tchaj-tung, má 110 499 obyvatel (únor 2007).\n\nVe městě se nachází \"Národní muzeum prehistorie\" (, ) a univerzita (, ).\n\n\n"}
{"id": "177503", "url": "https://cs.wikipedia.org/wiki?curid=177503", "title": "Benue", "text": "Benue\n\nBenue (bantusky znamená \"matka vod\") je řeka v Nigérii s prameny v Kamerunu. Je hlavním levým přítokem Nigeru. Je 1 400 km dlouhá.\n\nPramení na planině Adamawa v Kamerunu. Je to rovinná řeka, která teče v široké dolině přes úrodné a hustě osídlené oblasti vlhké savany. Poblíž ústí dosahuje šířky 1,5 km.\n\nVyšší úrovně hladiny dosahuje od června do září.\n\nNa řece je částečně rozvinutá lodní doprava do města Ibi po celý rok a v období dešťů až do města Garoua v Kamerunu, které leží 900 km od ústí. Při ústí se nachází město Lokoja.\n"}
{"id": "177508", "url": "https://cs.wikipedia.org/wiki?curid=177508", "title": "Světový den bez tabáku", "text": "Světový den bez tabáku\n\nSvětový den bez tabáku je každoročně vyhlášen 31. května. Členské státy Světové zdravotnické organizace vytvořily světový den bez tabáku v roce 1987. Upíná pozornost na celosvětovou tabákovou epidemii a dává důraz na prevenci před tabákovým kouřem, který způsobuje onemocnění a smrt. Míří ke snížení 5,4 milionu mrtvých ročně celosvětově z problémů v důsledku užívání tabáku, ať již formou přímého, či pasivního kouření.\n\n\n\n"}
{"id": "177509", "url": "https://cs.wikipedia.org/wiki?curid=177509", "title": "EHI Retail Institute", "text": "EHI Retail Institute\n\nEHI Retail Institute je výzkumný a vzdělávací institut, sídlící v Kolíně nad Rýnem. Do 14. května 2006 se jmenoval \"EuroHandelsinstitut\". Zabývá se aplikovanou vědou.\n\nPředchůdci EHI Retail Institute byly \"RGH\" (institut racionalizace), založený roku 1951, a \"ISB\" (Self-Service institut), založený roku 1957. Tyto dva instituty byly v roce 1989 sloučeny a vznikl \"Deutsches Handelsinstitut\" (Německá obchodní organizace). Ten byl v roce 1993 přejmenován na \"EuroHandelsinstitut\". Z důvodu lepší mezinárodní srozumitelnosti byl institut v roce 2006 přejmenován na EHI Retail Institute.\n\nPrávní formou institutu je nezisková organizace. Vlastníky jsou maloobchodníci a maloobchodní asociace.\n\nObchodní aktivity spadají pod EHI-GmbH (společnost s ručením omezeným). Hlavní náplň této dceřiné společnosti tvoří poradenská činnost, semináře, vydavatelská činnost a organizace veletrhů. Dceřiná společnost EHI-Holding GmbH má na starosti veškerou administrativu skupiny EHI-Group a práci s akciemi.\n\nVýsledky činnosti EHI:\n"}
{"id": "177511", "url": "https://cs.wikipedia.org/wiki?curid=177511", "title": "Drakeova rovnice", "text": "Drakeova rovnice\n\nDrakeova rovnice je matematický vztah, který teoreticky umožňuje určit počet komunikaceschopných mimozemských civilizací existujících ve stejném okamžiku. Formuloval ho americký astronom Frank Drake v 60. letech 20. století. Rovnice vypadá následovně:\n\nV následujícím stručném popisu parametru jsou v závorkách uvedeny rozsahy hodnot jednotlivých parametrů nalezené v různých zdrojích a také původní Drakeův odhad oddělený středníkem.\n\n\nRovnice by měla ukázat, kolik planet obydlených civilizací, schopných mezihvězdně komunikovat, existuje v naší galaxii. Vzhledem k neznalosti většího množství proměnných je však rovnice spíše jenom odhadem. Během svého uveřejnění byla ostrým námětem kritiky, která poukazovala na to, že se jedná jen o pouhý tip, který nereflektuje realitu. Na druhou stranu se množství neznámých neustále zmenšuje vlivem lepších pozorování vesmíru a jeho znalostí.\n\nVzhledem k neurčitým členům v rovnici se konečné odhady počtu civilizací schopných mezihvězdné komunikace liší od autora k autorovi. Podle odhadů, uvedených v popisu parametrů, je možné získat výsledky pohybující se od 10 do 10; samotný Drake se dopočítal k číslu 10. Obecně však panuje shoda, že takových civilizací by mohlo být až několik miliónů a následné vzdálenosti mezi jednotlivými civilizacemi by dosahovaly několik stovek světelných let..\n\n\n"}
{"id": "177514", "url": "https://cs.wikipedia.org/wiki?curid=177514", "title": "Homel", "text": "Homel\n\nHomel (bělorusky i rusky Гомель, \"Homel/Gomel\") je běloruské město a správní centrum Homelské oblasti v jihovýchodní části země, v kraji zvaném Polesí, 280 km jihovýchodně od Minsku a 40 km od hranice s Ruskem a Ukrajinou, na soutoku řek Sož a Ipuť. V roce 2015 zde žilo přes 526 000 obyvatel a bylo tak po Minsku druhým největším městem v zemi. Mnoho obyvatel odešlo po havárii černobylské elektrárny, která leží 130 km jihozápadně odtud.\n\nHomel je historické město (jako rok založení je přijímán letopočet 1142) a jeden z turistických cílů Běloruska. Ve městě je několik pamětihodných kostelů a paláců. Město je také důležitou stanicí na trati Kyjev - Černihiv - Žlobin - Minsk/Petrohrad.\n\nBěhem druhé světové války bylo od srpna 1941 do listopadu 1943 okupováno německou armádou. Počet obyvatel klesl ze 144 000 na 15 000.\n\n\n"}
{"id": "177516", "url": "https://cs.wikipedia.org/wiki?curid=177516", "title": "Justin Mučedník", "text": "Justin Mučedník\n\nJustin Mučedník či Martyr (cca 100, Flavia Neapolis – 165, Řím) byl řecký křesťanský theolog a filosof, jeden z církevních Otců; je svatým katolické církve.\n\nJustin se narodil na přelomu 1. a 2. století n. l. ve Flavii Neapolské v Judeji. Jeho otec Priscus byl římským pohanem. Justin se přestěhoval do Efesu, kde se postupně zabýval význačnými řeckými filosofickými směry (stoicismus, aristotelismus, pythagorismus a konečně platónismus, u kterého několik let setrval). Po setkání s neznámým starcem na břehu moře, který prostými argumenty podkopal Justinovo přesvědčení o správnosti platónismu a obrátil jej na víru, konvertoval Justin ke křesťanství (křest přijal mezi léty 130–137). Poté se věnoval obraně a šíření křesťanské nauky mezi vzdělanými Řeky a Římany. Odešel do Říma, kde přednášel nauku, kterou považoval za pravou filosofii, a (zejména od roku 150) napsal několik filozofických spisů na obhajobu křesťanské nauky.\n\nJeho dílo se skládá z převážně apologetických spisů:\n\nApologie znamená obrana, zde konkrétně obrana víry; proto se církevní Otcové zejm. 2. století, kteří takové obrany psali, nazývají apologety. Jejich hlavním rysem je, že se snaží komunikovat s nekřesťanským světem argumenty akceptovatelnými i nekřesťany (tzn. nepřesvědčují pouze zjeveným Písmem, ale také filosofickými argumenty).\n\nV Apologiích je vzácný úryvek, popisující starokřesťanskou eucharistickou bohoslužbu, kde je dobře patrná mimořádná úcta k posvěcenému chlebu, který se zde zřetelně odlišuje od chleba obyčejného.\n\nZnámá a zajímavá je Justinova úvaha nad \"logos spermatikos\". Zjednodušeně ji můžeme reprodukovat následovně: Už ve starých filosofických systémech (platónismus, stoa) a náboženstvích (judaismus) můžeme již spatřit semínka (řec. \"spermata\") Božího Slova. Ježíš Kristus však představuje vtělené Slovo (\"logos\"), a proto má křesťanství pravdu plnou, zatímco dřívější nauky mají z pravdy jen zlomky. Tato starobylá úvaha otevírá prostor pro mezináboženský dialog.\n\nJiná jeho slova z prvních apologet dokladují jeho stopu na hranici mezi světy křesťanů a pohanů:\nPokud tvrdíme, že Justin je jeden z prvních představitelů logos - teologie, pak o tom svědčí tento výrok :\n\n\"\" Jeho Syn, který jediný může být nazýván Synem v pravém slova smyslu, Slovo, jež existuje spolu s ním a je zplozeno přede všemi tvory, když na počátku skrze něho stvořil vše a dal tomu řád, je nazýván Kristus proto, že je pomazaný kvůli tomu, že skrze něho uspořádal všechno.\"\"\n\nJustin hovoří o \"plození\", což je metafora z novozákonního christologického titulu \"Syn\". Nauka o preexistenci Slova - Syna se inspiruje prologem Janova evangelia (srov. Jan 1,1 - 3), ale není s ním úplně totožná. Plození Syna je vázáno na Stvoření v tom smyslu, že Bůh - Otec nejprve zplodil Syna jako předpoklad svého stvořitelského díla. Slovo však jednoznačně preexistuje vzhledem ke svému narození z Marie, a proto je označováno jako \"Bůh\". Vazba mezi plozením Slova a stvořením je v Justinově díle konstantou.\n\nJustin zemřel mučednickou smrtí za vlády Marca Aurelia. Byl udán filosofem Crescentiem za hlásání křesťanské nauky, zajat a předveden před římského prefekta Junia Rustica. Z výslechu jsou zachována akta, v nichž jsou uvedena Justinova slova: \n\nS dalšími odsouzenými byl zbičován a potom sťat. Jeho ostatky jsou uloženy u sv. Vavřince za hradbami Říma. V 18. století byla část jeho ostatků přenesena do loretánské kaple ve františkánském klášteře v Hájku u Červeného Újezda.\n\n\n\n"}
{"id": "177521", "url": "https://cs.wikipedia.org/wiki?curid=177521", "title": "Americký hip-hop", "text": "Americký hip-hop\n\nHip hop vznikl ve Spojených státech, odkud se rozšířil do všech částí světa. Dnes se rozděluje americký hip-hop na čtyři hlavní kategorie:\n\n\n\n\n\n\n"}
{"id": "177526", "url": "https://cs.wikipedia.org/wiki?curid=177526", "title": "Etadžima (Hirošima)", "text": "Etadžima (Hirošima)\n\nEtadžima (: 江田島市; \"Etadžima-ši\") je japonské město ležící na ostrově Etadžima v Hirošimské zátoce v jihozápadní části prefektury Hirošima.\n\nMěsto (市, \"ši\") vzniklo 1. listopadu 2004 spojením původního menšího města Etadžima (町, \"mači\") s městy Nómi, Ógaki a Okimi.\n\nK 1. lednu 2015 mělo 24 659 obyvatel a celkovou rozlohu 100,88 km².\n\nVe městě je známé námořní muzeum.\n\n"}
{"id": "177527", "url": "https://cs.wikipedia.org/wiki?curid=177527", "title": "Svatý Pionius", "text": "Svatý Pionius\n\nSvatý Pionius (umučen ve Smyrně 12. března 250), hlasatel křesťanské víry a mučedník.\n\nSvatý Pionius byl křesťanským knězem v Lydii v městě Smyrna a byl znám svou literární činností na obranu křesťanské víry. O jeho původu není nic známo. Spolu s dalšími křesťany, z nichž jsou jmenováni Sabina, Dionysius a Aesclepius, byl uvězněn 23. února 250 na výročí umučení svatého Polykarpa. Vzhledem k tomu, že se město připravovalo na velký židovský svátek, hodlal prokonsul Quintilianus využít příležitosti, že se sejde velké množství lidí, k demonstrativnímu zřeknutí křesťanství všeobecně známé osobnosti. Pionius ani jeho druzi se však víry nezřekli a neučinili tak ani po mučení. Naopak ke shromážděnému davu přednesl Pionius řeč na obranu víry. Byl proto odsouzen k smrti a upálen. Stalo se tak 12. března 250.\n\nSvátek svatého Pionia je v katolické církvi připadá na 1. února, ve východní církvi na 11. března.\n\n\n"}
{"id": "177529", "url": "https://cs.wikipedia.org/wiki?curid=177529", "title": "Marek Kulič", "text": "Marek Kulič\n\nMarek Kulič (* 11. října 1975 v Hradci Králové) je bývalý český fotbalový útočník a reprezentant, kariéru ukončil v prosinci 2014 v zimní přestávce sezóny 2014/15 v klubu FC Hradec Králové. Je rozvedený, má dceru Nikolu a syna Marka.\n\nSvoji fotbalovou kariéru začal v SK Hradec Králové, odud přestupil v roce 1991 do Slavie Hradec Králové. V týmu působil v mládeži a zároveň hrál i za první mužstvo. O rok později se stal hráčem Sokolu Malšovice a následně zamířil do Olympie Hradec Králové. V roce 1996 přestoupil do Lázní Bohdaneč, kam se po roce stráveném v Drnovicích vrátil. V létě 1999 zamířil do Marily Příbram. O 4 roky později vedly jeho kroky do Dynama České Budějovice. V letech 2005-2007 hrál za Mladou Boleslav a poté 2 sezony působil v pražské Spartě. S týmem získal v ročníku 2006-2007 mistrovský titul. V roce 2009 zamířil zpět do Mladé Boleslavi a v lednu 2014 podepsal FC Hradec Králové. V druholigové sezoně 2013/14 postoupil s Hradcem Králové do nejvyšší soutěže.\n\nV prosinci 2014 v zimní přestávce sezóny 2014/15 ukončil v klubu FC Hradec Králové profesionální kariéru.\n\nKulič debutoval v A-mužstvu ČR 16. 8. 2006 v přátelském zápase proti týmu Srbska (prohra 1:2). Celkem odehrál v letech 2006–2008 za český národní tým 12 zápasů a vstřelil 3 góly.\n\nGóly Marka Kuliče za A-mužstvo české reprezentace\n"}
{"id": "177530", "url": "https://cs.wikipedia.org/wiki?curid=177530", "title": "NOTAR", "text": "NOTAR\n\nNOTAR, zkratka NO TAil Rotor (žádný ocasní rotor), je relativně nový systém kompenzace kroutícího momentu od hlavního rotoru u vrtulníků vyvinutý společností McDonnell Douglas Helicopter System.\n\nVývoj systému \"NOTAR\" probíhá od roku 1975, kdy začali inženýři z Hughes Helicopters pracovat na vývoji konceptu. V prosinci 1981 poprvé vzlétli s vrtulníkem OH-6A využívajícím tento systém a v březnu roku 1986 vzletěli s mnohem těžším prototypem. V této době získala Hughes Helicopters společnost McDonnell Douglas.\n\nKoncept je založený na Coandově jevu a byl mnohokrát upravován.\nNastavitelný ventilátor je uzavřený v zadní části trupu před trupovým nosníkem a je poháněn převodem od hlavního rotoru. Tento ventilátor tlačí nízkotlaký vzduch skrz dva otvory na pravé straně trupového nosníku a tím způsobuje, že zešikmení proudu od hlavního rotoru „sevře“ trupový nosník a vytvoří vztlak. Tah systému je řízen otevíráním a uzavíráním otočného krytu u konce trupového nosníku.\n\n\n\n\n\n\nV současné době využívají systém \"NOTAR\" tři modely vrtulníků, všechny vyráběné společností MD Helicopters:\nDíky nízké hlučnosti jsou tyto vrtulníky vhodné do městského prostředí. Stále více jsou využívány policií a leteckou záchrannou službou.\n\n\n"}
{"id": "177531", "url": "https://cs.wikipedia.org/wiki?curid=177531", "title": "Fenestron", "text": "Fenestron\n\nFenestron je zcela uzavřený ocasní rotor. V podstatě se jedná o tunelový ventilátor zabudovaný v ocasní části vrtulníku, jehož účelem je, stejně jako u běžných ocasních rotorů, kompenzace kroutícího momentu hlavního rotoru.\n\nNázev \"Fenestron\" je ochrannou známkou společnosti Eurocopter.\n\nVyrovnávací rotor \"Fenestron\" byl poprvé použit na konci šedesátých let na druhém experimentálním modelu SA 340 a později na modelu Aérospatiale Gazelle. Tunelový ventilátor byl rovněž použit na projektu vrtulníku Boeing-Sikorsky RAH-66 Comanche, který byl roku 2004 zrušen.\n\nNa rozdíl od běžných ocasních rotorů, které mívají maximálně 5 listů, mají \"Fenestrony\" 7 až 18 listů. Tyto listy bývají uspořádány v různých vzdálenostech, čímž dochází k výraznému snížení hlučnosti. Krytí \"Fenestronu\" umožňuje vyšší počet otáček a tedy i menší rozměry než jsou u klasických rotorů.\n\n\n\n\n"}
{"id": "177532", "url": "https://cs.wikipedia.org/wiki?curid=177532", "title": "Ludwigsburg", "text": "Ludwigsburg\n\nLudwigsburg je německé velké okresní město nacházející se asi 12 km severně od Stuttgartu ve spolkové zemi Bádensko-Württembersko. Leží na řece Neckar.\n\nStřední tok řeky Neckar, na kterém se Ludwigsburg nachází, byl osídlen již v době kamenné a době bronzové. V době železné bylo území osídleno Kelty. V 1. století se území dostalo pod nadvládu Římanů, kteří jej kontrolovali až do roku 260, kdy byli vytlačeni Alamany.\n\nV letech 1718 až 1723 zde Eberhard Ludwig, vévoda Württemberský dal postavit největší barokní zámek v Německu – Palác Ludwigsburg. Mezi lety 1730 a 1800 se několikrát stal královským sídlem, jelikož panovníkům vyhovoval více, než blízký Stuttgart.\n\nKe známým osobnostem, kteří se zde narodili, nebo žili, patří např. Ernst von Hügel, Friedrich Schiller či David Strauss.\n\n\n\n"}
{"id": "177534", "url": "https://cs.wikipedia.org/wiki?curid=177534", "title": "Riemannova funkce", "text": "Riemannova funkce\n\nRiemannova funkce je v matematice reálná funkce jedné reálné proměnné, definovaná na celé množině reálných čísel, v jejímž funkčním předpisu je znát záměr demonstrovat vlastnosti rozložení racionálních a iracionálních čísel v reálné množině.\n\nRiemannovu funkci lze považovat za rozšíření Dirichletovy funkce.\n\nRiemannova funkce se označuje formula_1 a je definována následovně:\n\nGraf Riemannovy funkce nelze žádným způsobem nakreslit, ani si ho představit. To, zejména v 19. století, vedlo mnohé matematiky k pochybám, zda Riemannova funkce je regulérní funkcí, či konstruktem, který nepatří do matematiky. Dnes již matematika zcela bez námitek uznává i funkce mnohem podivnější.\n\nRiemannova funkce má následující vlastnosti: \n\n"}
{"id": "177546", "url": "https://cs.wikipedia.org/wiki?curid=177546", "title": "Hechingen", "text": "Hechingen\n\nHechingen je město v německém okrese Zollernalbkreis v Bádensku-Württembersku. Nachází se asi 60 km jižně od Stuttgartu. Nad ním se vypíná vysoký kopec s hradem Hohenzollern.\n\nPrvní zmínka o městě je z roku 786 v listině kláštera v St. Gallen. Město bylo původním domovem dynastie Hohenzollernů. Žila zde taktéž silná židovská komunita, která byla během druhé světové války deportována do koncentračních táborů, kde byla téměř vyhlazena.\n\n"}
{"id": "177549", "url": "https://cs.wikipedia.org/wiki?curid=177549", "title": "Gorizia (1930)", "text": "Gorizia (1930)\n\nGorizia byl italský těžký křižník třídy \"Zara\". Během druhé světové války sloužil v italském královském námořnictvu.\n\nKýl plavidla byl založen roku 1930 a na vodu byl spuštěn 28. prosince 1930. Křižník byl do služby přijat 23. prosince 1932. Pojmenován byl podle města Gorizia.\n\nBěhem druhé světové války byl křižník zařazen k 1. squadroně 1. divize a účastnil se přibližně 20 akcí. Většinou šlo o doprovod italských nebo německých konvojů do Severní Afriky.\n\n\"Gorizia\" se v červenci 1940 účastnil bitvy u Punta Stilo a v listopadu 1940 dále bitvy u mysu Spartivento. V prosinci 1941 bojoval v první bitvě u Syrty, stejně jako druhé bitvy u Syrty v březnu roku následujícího.\n\n\"Gorizia\" byl poškozen při bombardování přístavu La Maddalena a proto 10. dubna 1943 odplul k opravám do La Spezie. Po italské kapitulaci 8. září 1943 zde křižník kapituloval Němcům a 26. června 1944 ho potopili italští žabí muži. Později byl vrak sešrotován.\n"}
{"id": "177553", "url": "https://cs.wikipedia.org/wiki?curid=177553", "title": "Hysteria.sk", "text": "Hysteria.sk\n\nHysteria.sk je internetový portál, který sdružuje skupinu hackerů. Počátky sahají až do roku 1997. Skupina během svého působení napadla několik desítek veřejně známých webů a portálů\nOficiálně ukončen provoz 4. září 2006, po problémech plynoucích z útoku na Národní Bezpečnostní Úřad Slovenské republiky, provoz byl obnoven v roce 2009.\n\n"}
{"id": "177555", "url": "https://cs.wikipedia.org/wiki?curid=177555", "title": "Pažitka pobřežní", "text": "Pažitka pobřežní\n\nPažitka pobřežní (\"Allium schoenoprasum\", srov. maďarsky \"pázsit\" neboli pažit/trávník) neboli šnytlík (moravsky šnytlich, slezsky \"szńitloch\") je druh jednoděložné rostliny používané i jako zelenina z čeledi amarylkovitých. Z botanického hlediska patří do rodu česnek (\"Allium\").\n\nJedná se o vytrvalou trsnatou rostlinu, na bázi s poměrně malou cibulí, zpravidla do 1 cm v průměru. Stonek je gracilní, do asi 1/3 krytý pochvami listů, trubkovitý, dutý. Listy jsou jednoduché, přisedlé, s listovými pochvami. Čepele jsou celokrajné, trubkovité, cca 2–6 mm v průměru, se souběžnou žilnatinou. Květy jsou oboupohlavné, ve vrcholovém květenství, jedná se o hlávkovitě stažený zdánlivý okolík, ve skutečnosti to je stažené vrcholičnaté květenství zvané šroubel. Květenství je podepřeno 2 listeny, které jsou vytrvalé, kopinaté až široce vejčité a přibližně stejné. Pacibulky v květenství chybí. Okvětí se skládá ze 6 okvětních lístků bledě nachové až fialové, vzácně bílé, barvy. Tyčinek je 6. Gyneceum je složeno ze 3 plodolistů, je synkarpní, semeník je svrchní. Plodem je tobolka.\n\nListy pažitky jsou zdrojem vitamínu C (až 100 mg ve 100 g čerstvé hmoty; většinou se množství pohybuje mezi 56 až 66 mg ve 100 g čerstvé hmoty), dále obsahují provitamín A, vitamín B2, silici se sírou, minerální látky (soli vápníku, fosforu, draslíku, železa aj.)\n\nPažitka je cirkumboreální druh. Vyskytuje se přirozeně v Evropě včetně ČR, v Asii i v Severní Americe, na Sibiři i na Kamčatce, u kanadských jezer, kromě toho je na četných místech zplanělá z kultury. Jedná se o druh značně variabilní.\n\nV polní kultuře pěstujeme pažitku ze sazenic předpěstovaných brzy na jaře v pařeništi, které vysazujeme po několika do sponu 0,5 X 0,15 m. V průběhu vegetace několikrát sklízíme seřezáváním listy, když dosáhnou délky 15 cm. Kulturu udržujeme nejdéle 3 roky, v posledním roce používáme celé rostliny k rychlení v hrnkách.\nPřirozeně se pažitka vyskytuje na vysokohorských prameništích v Krkonoších a v Hrubém Jeseníku. Dále jsou to i nížiny, podél některých řek v Čechách, např. u Labe, Vltavy, Berounky nebo Sázavy a také na vrchu Klíč u Nového Boru. Ale najdeme ji i jinde jako zplanělou ze zahrádek.\n\nVysokohorské rostliny se trochu liší od nížinných, proto byly popisovány jako samostatný poddruh pažitka pobřežní horská či pažitka pobřežní sibiřská (\"Allium schoenoprasum\" subsp. \"alpinum\", syn.: \"Allium schoenoprasum\" subsp. \"sibiricum\"). Nížinné byly popisovány jako pažitka pobřežní pravá (\"Allium schoenoprasum\" subsp. \"schoenoprasum\", syn.: \"Allium schoenoprasum\" subsp. \"riparium\"). Ale rozdíly jsou dost malé, proto někteří botanici taxonomickou hodnotu těchto subspecií zpochybňují.\n\n2n=16 (diploid), vzácněji 2n=32 (tetraploid)\n\nPažitka je oblíbenou naťovou zeleninou. Obsahuje hodně vitamínů, minerálů, riboflavinu, fosforu, železa, beta-karotenu a zvláště B2, C, vápník a draslík. Má cibulové aroma, které povzbuzuje chuť k jídlu a podporuje trávení. Používá se čerstvá, ale nedoporučuje se v sušeném stavu, protože ztrácí své aroma. Lepší je pažitku skladovat v zamražené podobě. V kuchyni má široké použití. Dá se jí ochutit chléb s máslem nebo polévky. Výborně chutná nasekaná do salátů či vaječných jídel, kde může nahradit cibuli, která má mnohem dominantnější chuť i vůni, ale i houbových pokrmů. Přidává se i k lehkým rybím specialitám nebo do omáček. Pro svou zelenou barvu bývá nejen kořením, ale i ozdobou jídel na talíři.\n\nPažitka je výborná nektarodárná i pylodárná rostlina. Význam jako zdroj snůšky včel má však jen tam, kde se pěstuje hromadně. Nektarium pažitky vyprodukuje za 24 hodin 1,1 mg nektaru s cukernatostí 45–51 %. Cukerná hodnota, tedy množství cukru vyprodukovaného v květu za 24 hodin, je 0,53–0,56 mg. Pylové rousky jsou nafialovělé. Druhové medy česneku kuchyňského nejsou známy.\n\n\n\n \n"}
